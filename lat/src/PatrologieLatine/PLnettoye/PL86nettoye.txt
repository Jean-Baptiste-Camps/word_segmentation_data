
PATROLOGIAE TOMUS LXXXuI.


LITURGIAE MOZARABICAE TOMUS POSTERIOR.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIORUM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXuI.


LITURGIAE MOZARABICAE TOMUS POSTERIOR.
uENEUNT DUO TOMI 14 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume title page


LITURGIA MOZARABICA

SECUNDUM REGULAM BEATI ISIDORI, IN DUOS TOMOS DIuISA, QUORUM PRIOR CONTINET

MISSALE MIXTUM

PRAEFATIONE, NOTIS ET APPENDICIBUS AB ALEXANDRO LESLEO, S. I. SACERDOTE, ORNATUM POSTERIOR:

BREuIARIUM GOTHICUM

OPERA FR. ANT. LORENZANA, TOLETANAE ECCLESIAE ARCHIEPISCOPI, RECOGNITUM. NOuA NUNC ET ACCURATIORI EDITIONE UTRUMQUE MONUMENTUM REuIuISCIT ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS, EDITORE.

TOMUS POSTERIOR.
uENEUNT DUO uOLUMINA 14 FRANCIS GALLICIS.

PARISIIS, uENIT APUD EDITOREM. IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN HOC TOMO CONTINENTUR.

Descriptio officii per totum circulum anni 	Col. 47
Psalterium. 	739
Cantica. 	845
Hymni Mozarabic. 	885
Hore canonice. 	939
Commune. 	971
Sanctorale. 	1031



Sequitur Appendix continens FESTA Breuiario cardinalis Ximenii addita.




Main uolume text




[LITURGICA MOZARABICA SECUNDUM REGULAM S. ISIDORI.]





FRANCISCUS ANTONIUS LORENZANA, ARCHIEPISCOPUS TOLETANUS, HISPANIARUM PRIMAS, LECTORI SALUTEM.

 Ab huius nostri pastoralis muneris exordio nichil altius fuit animo insitum, quam maiorum sequi uestigia, precipue clarissimi cardinalis Francisci Ximenii de Cisneros, qui pene oblitteratum Gothicum, seu Mozarabicum ritum typis mandauit, ut posteris Gothorum Patrum memoria rediret, et quasi reuiuisceret honos debitus Osio, Leandro, Fulgentio, Isidoro, Braulioni, Eugenio, Helladio, Iuliano, Ildephonso, et aliis Patribus de nostra Hesperia optime meritis, strenuis fidei athletis, Ecclesiarum Hispanie columnis, Gothice gentis decori, et presidibus conciliorum.

Huic operi obnixe incumbentes, pre oculis habuimus propriisque manibus peruoluimus peruetustos Gothicos Codices ueterem liturgiam redolentes, octingentis abhinc ferme annis manu exaratos, quingentis  ad minus ante triste natale Lutheri, Caluini, sectariorum, et nouatorum aduersus sacramenta, queis sancta Mater Ecclesia mirabiliter fouetur, et nutritur, ut fidei hostes ad meliorem frugem conuertantur, uel saltem sacra mysteria in tam perantiquis autographis perlegentes, obmutescant.

Ecclesia Romana, omnium mater et magistra, summopere insudauit ut sacra liturgia per uniuersum orbem eodem ritu celebraretur, et sic una esset omnium fidelium oratio; uerumtamen Missalia et Breuiaria antiqua non aboleuit; imo tanquam in Sacrario Psalterium secundum ueterem uersionem Italam ab Augustino et aliis Patribus prelaudatam retinet; in uaticana capella precinit, eiusque Codices in bibliotheca tanquam in scrinio pectoris recondit.

 Ipsummet sacrum concil. Trid., maximam inde utilitatem prouenire agnoscens, statuit: religiosos ordines ducentis ante ipsum annis peculiari Ritu utentes, eum retinere posse tam in sacrificio misse quam in diuino officio persoluendo. Ob id longissima temporis prescriptione, et immemorabili consuetudine suffulti Cistercienses, Carthusiani, eremite Calceati montis Carmeli, et predicatores ordinis sancti Dominici, proprios ritus et ceremonias obseruant, ut insimul hoc modo in Ecclesia Dei unitas sacrificii resplendeat; et ueteri ritu Romano cum politiori collato, Sponsa Christi mirabili circumdetur uarietate.

Zelo fidei accensus eximius ille cardinalis Ximenius, Christianus et politicus heros, sparsos undique Gothicos, Isidorianos, seu Mozarabicos Codices in  unum collegit; uiros doctissimos undequaque acciuit; peritiores in Mozarabico ritu sacerdotes selegit; iisque diuitiis onustus, Breuiarium secundum regulam sancti Isidori tandem anno 1502 prelo commisit.

uerum ne metas recti ordinis transgrediamur, primo  de Etymologia huius sancti officii, postea de rebus ad eius antiquitatem spectantibus agemus.

Etymon igitur Mozarabici officii usurpatur secundum denominationes nationum inter quas Hispani uictitabant. Reuera namque ordine chronologico ritus, licet sit secundum temporum uicissitudines et prelatorum ordinationes uariatus, primo denominari debet Romanus et Hispanicus, traditione descendens a sanctorum Petri et Pauli discipulis primis Ecclesie Hispanie fundatoribus et presulibus, scilicet Torquato, Ctesiphonte, Indaletio, Hesychio, Euphrasio, Secundo, et Cecilio, qui ad Hesperie nostre oras peruenientes, eam fidei lumine illustrarunt; deinde Gothicus, post Reccaredi Gothorum regis ad catholicam fidem conuersionem, publicamque in concil. I. I  Tolet. Ariane hereseos abiurationem.

Cum Leander et eius frater Isidorus multa in sacra liturgia et officio deprauata, corrupta, et Arianorum perfidia inuersa, comperissent , ea a mendis expurgare, puriora reddere, et in meliorem ordinem redigere cogitarunt; cuius causa Leander et Isidorus de diuinis officiis scripserunt, et totus fere scopus concil. Iu Tolet., preside sancto Isidoro, fuit, ordinem in sacrificio misse et in diuinis officiis stabilire, per uniuersam Hispaniam et Galliam extendere, deturpatamque faciem ad pristinum statum restituere.

 Ob tantos exantlatos labores et diuturnas elucubrationes sancti Isidori cepit merito ritus nuncupari Isidorianus, Breuiarium et officium secundum regulam beatissimi Isidori, hoc est, secundum canones concil. Iu Tolet. ab ipso precipue elaboratos, ut pote preside concilii, et sedis apostolice uicario, ritus et discipline ecclesiastice moderatione, et totius orbis fulgentissimo sidere.

Postquam misere a Mauris Hispania nostra fuit occupata, Christianique Arabibus uictu, uestitu, et pluries connubio misti, inito pacis federe, a Maurorum regibus quasdam obtinuerunt ecclesias, suis catholicis ritibus retentis, Missale et officium Mozarabica fuere appellata.

 Quis uel lippis oculis non uidet per quadringentos ferme annos Arabici dominii in Toletana ciuitate occulte sacra a Christianis multoties sine presule et sine episcopo fieri? Quis non miratur hunc ritum hac tempestate penitus non deperiisse, regii sacerdotii deficiente uirtute? et si aliquoties furtim, secreto,  aut magno pretio Saracenis a Christicolis persoluto, episcopus huius sedis Toletane eligebatur; nec scholis clausis; peritiorem, nec sanctiorem, amissa libertate inuenire licebat, interdicto predicandi et docendi munere, et barbarie cunctos obnubilante.

Affulsit tandem optata dies qua inclytus Alphonsus sextus Toletum expugnauit, suamque in potestatem redegit, a sacris exorsus: Mezquita olim, sacra basilica effecta est; e Gallia doctissimos et religiosissimos uiros euocauit, ut ad episcopales cathedras eueheret; Cluniacenses monachos, tum maxime florentes, ad canonicatus et dignitates Ecclesie Toletane adduxit; Bernardum Toleti presulem constituit; sanctum Petrum Oxome; alium Bernardum Segontie; et sanctum Geraldum Bracare. Hoc ex  tempore Mozarabicum officium nominatum fuit Toletanum, quia Toleti commorari Castelle et Legionis reges, magnificareque urbem et ecclesiam ceperunt, ob loci securitatem, munitiorem et faciliorem accessum ad cetera expugnanda oppida a Mauris occupata; et exinde urbs parua munita loco regia ciuitas nuncupabatur.

A tempore Alphonsi sexti usque ad catholicos reges Ferdinandum et Elisabetham, cum frui quiete ac pace Castelle reges non potuerint, hinc inde discurrebant; bello assueti, de expellendis Mauris ab uniuersa Hispania sedulo cogitabant. Tenebras ignorantie fas non erat penitus discutere, quousque Granatensi ciuitate expugnata, catholici reges in melius res ordinare suis egregiis consiliariis magnis cardinalibus  Petro Gonzalez de Mendoza , Francisco Ximenio de Cisneros, commendarunt. Ista clarissima Ecclesie lumina, uniuersitates, collegia, xenodochia, orphanotrofia, cathedrales, et collegiatas ecclesias erigi in Hispania et in Indiis curarunt, et quedam pia egregia monumenta suis sumptibus posteris imitanda reliquere.

Cardinalis Ximenius, quasi apis argumentosa, cito selegit Biblia sacra, Missale et officium Isidoriana, ut quantocius prelo, nuper in Hispania introducto, committerentur; nichil enim utilius, gratius et religioni commodius iudicauit, quam sacros libros uegetiores et puriores omnibus fenerari.

In Editione Missalis et Breuiarii Isidoriani nullatenus  intendit preclarissimus hic uir aliquid detrahere auctoritati ueteris Romani, quin potius extollere. Collata etenim huius correctione cum antiquo Gothico, euidenter demonstratur Ecclesiam sponsam Christi semper et ubique unam fuisse, eodemque Spiritu coadunatam, inconsutilem, non ab hereticis dilaceratam, diuisam in partes, sortitam, et a summo usque deorsum ab illis scissam. Licet non idem modus, ordo, et Latini sermonis facundia in omnibus precibus appareat, in Gothicis tamen exemplaribus ingenuus sermo resplendet, non arte politus, sed uetustatem redolens, ob idque grammatices regulis non tam arcte astrictus, ut in uno uel altero loco huius nostre editionis uidere licet; ceterum, propter Cod. uenerabilem canitiem ea illesa reliquimus;  et ob leuamen legentium, maxime recitantium, unamquamque dictionum suo proprio accentu insigniuimus. In Missali autem et Breuiario Romano cuncta recte satis disposita, perpolita, a pluribus mendis purgata, et uigiliis clarissimorum cardinalium Baronii, Bellarmini, et aliorum, in melius redacta; hymni etenim sancti Ambrosii, et aliorum Patrum, ad meliorem concentum et mensuram uersus fuerunt reducti, suis quique locis aptati; ita ut et sensum retinerent, et ab oratoribus et petis Latinis non deuiarent. Hucusque de nomenclaturis huius sancti officii.

Inter res ad antiquitatem liturgie Gothico-Hispanice spectantes, uersio primum locum uindicat sibi. Tanti enim habita fuit apud ueteres et neotericos  uersio uetus Itala, ut de ea sanctus Augustinus asserere non dubitauerit, in interpretationibus ceteris preferendam, nam est uerborum tenacior cum perspicuitate sententie, hacque precipue utuntur Mozarabici sacerdotes

Hic scitu dignum est quod, ne antiqui ritus Gothico-Hispani deperiret memoria, Editionem Breuiarii commisit prelaudatus Ximenius doctori Alphonso Ortizio, canonico Toletano, qui in dedicatione operis fatetur: Officia nocturna pariterque diurna in lucem edita dignitate quidem egregia, cognitione et castigatione fuisse difficilia, diu multumque operoso studio recognita: antea namque pene omnia in libris ueteribus confusa, atque incognita penes eruditos iacuisse; impensis uero et cardinalis opera suis locis  queque reposita, characteribus atque periodis distincta, uerbis et sententiis dilucidata; ac diu senio periclitata officia Isidoriana, annositate deleta, futuris seculis sine difficultate iam perlegenda.

Hanc prouinciam edendi sacros Codices postea aggressi sunt Flaminius Nobilius, Morinus, Ioannes Martianeus, Thomas Hetarneus, Faber Stapulensis, Iosephus Maria Caro, cardinalis Thomasius, et Petrus Sabatier alios recensens, et merito Blanchinium extollens: ex his duobus postremis clarissimis auctoribus quidquid reperuimus ad nostram Breuiarii Gothici Editionem perutile, delibauimus, non uultu ritus immutato, sed tantum correcto, collatis lectionibus cum uaticanis Cod. ueronensibus, Corbeiensibus,  Parisiensibus, sancti Germani, et aliis.

In tantum deseruiit Editio uersionis ueteris Itale a Petro Sabatier magno labore facta, ut ea duce non cecutiremus, nec cespitaremus; nam nec uerbum fere in nostro Psalterio inuenimus exaratum, quod in alio ex Mss. precipue in Bibliis Gothicis Toletanis, et in diuo Augustino non legatur: hoc modo tuta nobis patuit uia ad nostri Breuiarii correctionem quando uel mendum typographi apparebat apertum, uel si etiam hesitare de sensu alicuius uocis contingebat, aliis ueteribus lectionibus concordantibus firmabamur.

Mirabilis multiformis gratia Dei! Mirabilis Spiritus Paracletus septiformis munere, et multiformis dono linguarum, qui dignatus est ex uisceribus sacri textus  absque substantiali sententie mutatione tot uersiones ab Ecclesia non reiectas, totque generibus linguarum depositum fidei in Mss. Gothicis uaticani, Hispanie et Galliarum, nobis in hunc diem sartum tectum seruare!

Ne uero uagandi licentia fidelibus indiscriminatim tribueretur, et simul hereticorum libertas cerceretur, sacrum concilium Tridentinum priuatis arbitrium iudicii in sacris discernendis ademit; et ex omnibus uersionibus et Editionibus sacrorum Bibliorum uulgatam selegit, ceteris pretulit, et authenticam declarauit; ne in re tam graui laici et femine iudices constituerentur. Non uero alias quasdam uersiones paruipendit, Italicam precipue; imo ut huius innotesceret antiquitas et ueritas, in officio Romano  ad matutinum psalmus, seu inuitatorium, uenite, exsultemus Domino, iuxta ueterem uersionem Italam ferme adamussim recitatur, retenta solum in die Epiphanie Domini uulgata; et Gregorius Magnus utraque translatione nunc noua, nunc uetere, utebatur.

In introitu missarum uidesis gradualia, et tractus ipsiusmet Missalis Romani. Passim inueniuntur uersiculi secundum ueterem Italam uersionem, qua utitur Psalterium Gothico-Hispanum: exempli causa, in introitu Dominice Septuagesime recitantur illa uerba: Circumdederunt me gemitus mortis, et non doloris, iuxta uulgatam; in communi martyrum tempore paschali, psalm. CXXXIu: In seruis suis consolabitur; iuxta uulgatam, deprecabitur.

 Ne uideamur Psalterii Isidoriani uersionem nimium extollere, et pro nostro arbitrio asserere ueteri Italice, quam summopere, ut dictum est, Augustinus commendat, eam esse simillimam, quedam loca proferemus. In psalmo XLuII, legitur in uulgata odientes, et in Psalterio Isidoriano odio habentes, eodem modo quo sanctus Augustinus legit. Psalmo XuIII, 3, tam in uulgata quam aliis uersionibus eructat, in uersione uero ueteri Itala legitur eructuat, ut etiam in Augustino; insuper, uers. 14 eiusdem psalmi, uulgata: Si mei non fuerint dominati; Psalterium Isidorianum, dominata, sicuti Augustinus. Psalmo XX, 3, desiderium cordis legitur in uulgata, et aliis quibusdam uersionibus, in Psalterio uero Mozarabico anime, ut in Augustino; et Ecclesia Romana  in communi unius martyris pluries repetit anime.

Iuxta uulgatam centum quinquaginta psalmi Dauidis, seu eius discipulorum enumerantur; tamen in nostro Psalterio Isidoriano, et in uersione ueteri Italica superadditur psalmus CLI, cuius initium: Pusillus eram inter fratres meos, et adolescentior in domo patris mei, etc., cum hac epigraphe: Hic psalmus proprie scriptus in Dauid extra numerum, cum pugnator esset aduersus Goliam solus; et si conferas non epigraphem, sed psalmi uerba, abs dubio in uersione ueteri Italica  eadem reperies.

Preterea sedulo scrutare psalmum CXuIII, Beatiammaculati  in uia, et tot antiquitatis notas, tot annotationis numeros hebraicis, Romanis et antiquis Hispanicis litteris descriptos reperies, ut nulla remaneat dubitatio. Incipit a littera hebraica Aleph, sequitur numerus Romanus I, alius Hispanicus adiicitur, omnesque idem significant, scilicet numerum primum; postea indigitatur initium mystice significationis, et sic deinceps totus psalmus per octo uersiculos successiue in capita distribuitur. In uersione uulgata tantum littere Hebraice apponuntur, et illa alia in nostro Psalterio addita antiquitatem redolent. Psalmo XCu, 8, hec uerba in nostro Codice leguntur: Dicite in nationibus: Dominus regnauit a ligno, a Iustino, Tertuliano, atque aliis Patribus tantopere commendata, et a Fortunato, in hymno  uexil a Regis prodeunt, hoc modo intexta:

Impleta sunt, que concinit
Dauid fideli carmine,
Dicens in nationibus:
Regnauit a ligno Deus;
et tamen in uulgata non reperiuntur, ut in ueteri Itala et Psalterio nostro.

Scire hic cupiet eruditus lector, a quo et quo seculo hoc Psalterium ms. sit exaratum; et, ut ob elucidationem rei utriusque fines recti iudicii non pretergrediamur, asserimus Codicem tria continere, scilicet Psalterium, cantica, et hymnos; ceterum in prelocutione acrostica hymnorum leguntur initio cuiusque hexametri littere, ex quibus prodeunt hec uerba: Mauricus obtante ueraniano edidyt; ex quibus  conspicuum apparet exscriptorem fuisse quemdam Mauricum, ueraniani uotis, aut iussu; tamque iubentis quam exsequentis nos latet notitia; nec coniecturis locus est, cum nulla in conciliis Toletanis episcopi ueraniani mentio fiat; nam licet Mauritius, Oretanus episcopus, et uera Tarraconen is Toletanis conciliis subscripserint, tamen nullum ex hoc fundamentum elici potest, et tantummodo ad scripture signa recurrere licet.

In canticis superscriptio prophetarum inuersa tibi uidebitur; nam Ieremias pro Nehemia, Zacarias pro Azaria, Ieremias pro Michea, Isaias pro Ieremia, et Osea: hoc partim exscriptoris culpa, partim aliis de causis contingere potuit; et ne supercilium extollas, illico tibi exemplum simile in nostra uulgata  occurrit; nam cap. XXuII Matth., uers. 9, hec uerba: Acceperunt triginta argenteos pretium appretiati, etc., relata sunt tanquam dicta a Ieremia propheta, illis uerbis: Tunc impletum est, quod dictum est per Ieremiam; quando certo constat non a Ieremia, sed a Zacaria esse prolata. Ulterius, cap. I Marci, uers. 2, apponuntur illa uerba: Ecce ego mitto angelum meum ante faciem tuam; iuxta Isaiam prophetam, et reuera sunt Malachie. Ad has et alias difficultates enodandas in uarias expositores abeunt sententias; sed ad nostrum institutum magis arridet sanctus Hieronymus, lib. II in Amos cap. u, hisce uerbis: In omnibus Scripturis sanctis obseruandum est apostolos, et apostolicos uiros, in ponendis testimoniis  de ueteri Testamento non uerba considerare, sed sensum.

Ex his colligitur Hispanicam Ecclesiam in sacrorum Bibliorum uersione in plurimis adherere ueteri Italice, cuius mentionem sanctus Augustinus facit; et in Missali et Breuiario Romano iuxta eamdem, et non alias tunc temporis uigentes, plures appositos fuisse uersiculos Clemens uIII, in bulla Romano Missali prefixa, sequentibus uerbis, testatur: Qui  etsi multis propositis penis seuerissime cauerit, ne illi uel adderetur, uel ulla ratione demeretur, tamen progressu temporis, siue typographorum, siue aliorum, temeritas et audacia effecit ut multi in ea que his proximis annis excusa sunt Missalia errores irrepserint, quibus uetustissima illa sacrorum Bibliorum  uersio, que etiam ante sancti Hieronymi tempora celebris habita est in Ecclesia, et ex qua omnes fere missarum introitus, et que dicuntur gradualia et offertoria accepta sunt, omnino sublata est . . . . . cuius rei pretextus fuisse uidetur ut omnia ad prescriptum sacrorum Bibliorum uulgate Editionis reuocarentur.

Licet enim Hieronymus in sacris Scripturis exponendis doctor maximus censeri debeat, tamen in Ecclesia Latina magni ponderis semper habita est auctoritas Augustini. Nec eruditos latet Hispanicam Ecclesiam eius opera pre oculis habuisse, cum ob propinquitatem regionum, tum ob epistolarum frequentiam, et episcoporum Africanorum cum Hispanicis communicationem.

Canticum XXIII in nostro Psalterio canticum Tobi  inscribitur, non Tobie; et eodem modo sanctus Augustinus, qui semper seniorem Tobim, iuniorem Tobiam appellat.

Sanctus Leander apprime charus fuit, et amicitia coniunctissimus sancto Gregorio Magno, necnon sanctus Isidorus; eius rei euidens argumentum est quod commentaria in Iob papa Gregorius Leandro dicauit, eum alloquens uerbis amore et reuerentia plenis. Quis igitur sane mentis hos sanctos doctores eiusdem instituti mutuo inter se non contulisse consilia, uersiones sacras, et libros, quibus fides catholica fulciretur, et Gothorum gens nuper ad fidem conuersa in ea stabiliretur, opinabitur? Adducat alius simile dedicationis exemplum summi pontificis,  magnique Ecclesie doctoris; in medium afferat alia uerba tante beneuolentie plena sicut illa Gregorii ad Leandrum, ex Regist. lib. Iu, epist. 46: Quanto ardore uidere te sitiam, quia ualde me diligis, in tui tabulis cordis leges; sed quia longo terrarum spatio disiunctum te uidere nequeo, unum, quod mihi de te dictauit caritas, feci, ut Regule pastoralis librum, quem in episcopatus mei exordio scripsi, et libros, quos in expositionem beati Iob iam dudum me fecisse cognouisti, sanctitati tue, communi filio Probino presbytero ueniente, transmitterem. Et in fine epistole, de breuitate sese excusans, hec uerba auro cedroque digna eumdem alloquens subiungit: Ipsa caritati tue epistole mee breuitas innotescit, quando ei parum loquor quem magis omnibus diligo. Inter quos, queso, Ecclesie  Patres strictius amicitie uinculum usquam perlectum est?

Isidorus, etsi non discipulus, eidem summo pontifici commendatissimus fuit, qui non solum auctoritate apostolica eius electionem confirmauit, et electum sacro pallio decorauit, sed etiam eius in uniuersa Hispania uicarium constituit. Non minorem Leo Iu de eo opinionem concepit, qui ad Britannie episcopos scribens, asserit: Isidori dicta sicut Hieronymi et Augustini retinenda esse, ubi inusitatum contigerit negotium, quod per canones minime definiri possit. Eius fama eo tandem excreuit, ut uix ab eius obitu decem et sex annis elapsis, Toletana synodo duorum supra quinquaginta episcoporum plaudente, ipsoque sancto Ildephonso suffragante, Doctor egregius, catholice  Ecclesie nouissimum decus, in seculorum fine doctissimus, et cum reuerentia nominandus, appellari meruerit.

Perfacili negotio ex hucusque dictis autumare quis poterit quot flores ex Ecclesia Romana, eiusque ritu hi sacri doctores decerpserint, cum uia illis ad procuratores mittendos patebat, et iisdem in prosperis bene agendis summi pontifices maxime fauebant.

Iam non demiror Psalterium iuxta uersionem ueterem Italam, qua Hispaniarum Patres utebantur, in summi pontificis sacello, nec non uenetiis in maiori ecclesia sancti Marci in hodiernum diem recitari; eodem enim spiritu Patres Hispanici agebantur, eadem apostolica disciplina dirigebantur, et  a sancti Petri sede quod illis deerat mutuabantur; eademque uersio quam sanctus Gregorius ueterem uulgatam, seu translationem, appellat, a sancto Augustino Itala nuncupatur.

Hactenus de uersione huius sancti officii. Nunc uero antiquitatem liturgie Gothico-Hispanice patefaciam, primo ex uetustate Codicum, secundo ex institutoribus, seu compilatoribus eius, demumque ex notis cantus appellati Eugeniani textui appositis.

Miseranda deflendaque Hispaniarum uastatio a Saracenis facta, Hispanorum Patrum memoriam non aboleuit; quamuis plurima eorum scripta, partim abrasa, partim mendis et fabulis conferta, partim deperdita, spurcata partim, et denique igni tradita,  penitus obliuioni dare intenderint pagani, postliminio tamen, Mauris expulsis, opera et studio cardinalium Ximenii, Loaise et Aguirrii, in Editione ritus et concil. Toletanorum honos tantis Patribus est restitutus.

Si aliquod in mss. Codices mendum irrepsit, exscriptorum, non auctorum uitio est uertendum; si enim hodie cum ars typographica uiget, passim in libris errores inueniuntur et menda, quid mirum si inuentionis initio Missale et Breuiarium Isidorianum mendis scateret quam plurimis? Nec tantum de labore nostro confidimus, ut fatum simile aliqua in parte non nobis contingat; pag. enim 59 inuenitur sancti Thome Cantuariensis nomen, prout exstat in  Editione D. Ortizii: appositum illic aut potius elapsum est preter mentem nostram.

Gothici Codices, quos euoluimus, senio confecti, disrupti, lacerati, characteribus fere oblitteratis et absumptis, blattas non pascunt, sepe enim pre manibus habentur; sed tinea et erugo non solum membranas, papyra, ligna, etiam marmora corrodunt et demoliuntur.

Plures regnicole et exteri auctores absque ulla hesitatione testantur Compluti autographa Gothica manuscripta, que ad excudendum Missale et Breuiarium Isidorianum deseruierunt, asseruari. Hec, dum essemus in prefata ciuitate, sedulo et auidissime quesiuimus; sed incassum exspectauimus: nec, iuxta magistrum Florezium, adesse poterant; nam Toleti  excusa fuerunt Missale et Breuiarium, inibique propterea autographa asseruari oportebat. Merentes, utpote tali desiderio fraudati, Bibliothecam nostre sancte Ecclesie Toletane repetiimus, ubi uota nostra aliquatenus adimpleuimus.

In ea octo Codices Gothici mss. reperiuntur, quorum in uno preter septem missas a sancto Ildephonso, ut creditur, cum cantus notis compositas, continentur officia Natiuitatis, Circumcisionis et Apparitionis Domini, Assumptionis beate Marie, et officium Ioannis apostoli et euangeliste; in alio officium integrum Quadragesime usque ad Dominicam Palmarum exclusiue; in altero, preter nonnullas missas, officium hebdomade maioris usque ad Pascha inclusiue, et aliqua sanctorum officia; in alio officia  sanctorum per annum; in alio Epistole et Euangelia per annum; in alio misse sanctorum per annum; in alio denique integrum Psalterium cum canticis et hymnis. Preter nos Codices asseruantur in prefata bibliotheca Gothica Biblia, que tempore Mahumetice captiuitatis fuerunt propria Seruandi, episcopi Astigitani; postea Ioannis, episcopi Carthaginensis et Cordubensis, qui ea donauit Ecclesie Hispalensi, era 1026, anno Christi 988.

Tamen non fuco depingere faciem huius peruetusti Codicis in animo est, nec uelare quod perspicacissimis eruditorum oculis patefiet. Aliquod, licet leue, in quorumdam uerborum transmutatione discrimen inter Breuiarium Isidorianum prelo datum a cardinali  Ximenio, et inter memoratos Codices Mss. agnoscimus; quapropter coniicere licebit, uel Alphonsum Ortizium, canonicum Toletanum, alia pre oculis habuisse autographa, nunc temporis deperdita; uel ipsummet Alphonsum, cardinalis Ximenii auctoritate munitum, in locis obscuris Psalmorum, ubi anxietate premebatur, ad uulgatam, seu aliam, recurrisse uersionem, et iuxta eam quedam uerba addidisse.

uerum tam in hoc ipso, quam in festiuitatibus et sanctis officio Mozarabico adiectis, ansam impugnatoribus prestitit; quia cum luce meridiana clarius sit festum Corporis Christi post Berengarii errores compositum; sanctos Thomam Cantuariensem, Franciscum, et alios, quorum in Breuiario Mozarabico per annum memoria fit, multis seculis post sanctum  Isidorum Hispalensem floruisse; inde ad derogandum auctoritati Breuiarii occasionem arripiunt; sed iniustissime, ut pluribus rationibus comprobat et euincit prefatus R. P. Henricus Florezius.

Missale et Breuiarium Romanum a summis pontificibus Pio u, Clemente uIII et Urbano uIII correctum, non desiit esse Romanum, ex uetustissimis exemplaribus deductum, et apostolorum traditione descendens, ex additione quarumdam festiuitatum, que primis seculis non celebrabantur, uel sanctorum nostro presenti seculo, uel proxime precedentibus beatorum albo ascriptorum, de quibus missa et officium proprium recitantur. Ne fas cuiquam coniicere antiquitatem minui propter tale incrementum Ecclesie et maiorem ritus extensionem.

 Pari modo Missale et Breuiarium Hispanicum talem denominationem non amisit post gentis Gothorum ad nostram catholicam fidem conuersionem; nam etsi Leander, Isidorus, Ildephonsus, Eugenius et Iulianus ipsum auxerunt, correxerunt, et in meliorem formam redegerunt, non tamen prioris ritus faciem immutarunt, sed uenustiorem et magis decoram reddiderunt.

Gloriam patris non obumbrat filius sapiens, nec magistri fidem maior discipuli perspicacia: opera seruorum Dei primo plantantur, postea infunditur eis irrigatio, donec radices agant, et coalescant, ac tandem fructibus opimis gratiora utilioraque reddantur. Quanto enim altius edificium consurgit, tanto magis principio ad ima deprimitur; prius  namque rudera uisceribus terre absconduntur, ut illud postea securius et ornatiori aspectu leuetur.

Sancti apostolorum discipuli per quatuor mundi partes diffusi, destructa idololatria, catholicam fidem seminantes, ordinem et officium in diuinis cultibus instituerunt; et sui apostolatus ministerium et potestatem ad successores in episcopalibus sedibus transfundentes, Hispanicam Ecclesiam multiplicare et in dies augere ceperunt. Res sacras episcopi ordinabant, traditiones maiorum seruare et fidelium corda irrigare studebant, quin eis gentilium imperatorum seuities obfuisset, quousque, Ecclesie reddita pace, palam sacra peragere licebat. En series successionis apostolice; en in diuinis officiis ab apostolis ordo  descendens; en denique hec occidua Hispaniarum plaga fidei lumine irradiata, et pulchritudine ritus decorata.

Ne uero alicui in mentem ueniat hisce primis Ecclesie seculis Hispanos barbaris adnumerare, meditetur, obsecro, quonam in religionis amplificate et instructe statu cetere orbis partes manebant, quando inter omnes orbis episcopos, ex Hispania magnum Osium Cordubensem sanctus Siluester euocauit ad presidendum suo nomine in primo ecumenico concilio Niceno, in quo norma fidei omnibus prestanda, et prima ecclesiastice discipline fundamenta iacienda erant. Ille magnus uir Osius ad illuminandum ceteros in Niceno, Sardicensi, Romano, et aliis conciliis, et catechesim, a magno Constantino  fuit preelectus; ita ut eius sapientiam mirarentur omnes, unaque uoce ad canones edicendos responderent: Osius dixit, Osius respondit. In Hispania natus; humanis litteris imbutus, et in sacra liturgia edoctus, perperam sacrum ritum ubique terrarum protendere et ordinare posset, qui in sua regione et Ecclesia negligens esset, et domui sue preesse nesciret.

Qui adhuc hesitauerit, perlegat uerba Athanasii in Historia Arianorum ad monachos, que lubet afferre. Post talia tamque multa facinora nichil se perfecisse rati impii  quandiu magnus Osius eorum malignitatem expertus non esset, ad tam uenerabilem senem furorem suum propagare studuerunt; non Patrem episcoporum, non confessorem uirum reueriti sunt, non episcopatus tempus, in quo plus sexaginta annos  exegerat, erubuere; sed, posthabitis despectisque ceteris omnibus, sola heresis cordi fuit: homines sane qui nec Deum timent, neque hominem reuerentur. Constantium igitur adeuntes, his sermonibus alloquuntur: Nihil non egimus: Romanorum episcopum in exsilium ablegauimus, et ante illum permultos alios episcopos; omnia loca formidine repleuimus; sed nichil nobis tanta tua gesta iuuabunt, nichildum a nobis recte factum, quandiu Osius illesus remanserit. Nam dum apud suos ipse degit, omnes in suis Ecclesiis remanent; potest quippe ille uerbo fideque sua omnes aduersum nos inducere. Hic et synodis preesse solet, eiusque litteris ubique omnes obtemperant. Hic Nicenam fidem edidit, Arianosque ut hereticos ubique traduxit. Si igitur remanserit ille, inutile nobis fuerit aliorum exsilium; mox enim  de medio tollenda nostra heresis est. Et hunc ergo persequi incipias, nec uirum quamuis grandeuum miserere, nescit quippe nostra heresis uel senum canitiem uenerari.

Catholica Osii doctrina ueluti iure nereditario ad episcopos Hispanie fuit transmissa; ab Osio namque, qui obiit anno 356, ad sanctum Leandrum, a Leandro ad Isidorum, ab Isidoro ad Helladium, ab hoc ad Ildephonsum et Eugenios, ab Eugeniis ad Iulianum secundum, qui in concilio Toletano XIu, iussu Leonis secundi Romani pontificis Acta sexti generalis concilii rata habuit; et cum Benedictus, Leonis successor, perlegisset illa uerba Iuliani Toletani de Trinitate disserentis: sapientiam ex sapientia, uoluntatem ex uoluntate procedere, et alia quibus affirmabat  Christum Dominum ex tribus substantiis constare, que a communi sensu Ecclesie Catholice deuiare credebat, pro sustinendis his propositionibus edidit Iulianus Apologeticum in concilio Toletano Xu, quod Romam transmissum magni habitum est, cunctis legendum indictum, papa acclamante: Laus tua, Deus, in fines terre; in uero etenim et catholico sensu Iulianus et ceteri Patres Hispani eas protulerunt, ut uidere est in Actis concilii Xu Toletani apud cardinalem Aguirrium, qui et eiusdem Iuliani apologiam inserit, in qua elucet ingenii eius acumen, et profundissima fidei dogmatum intelligentia. Ad hec accedit synodus Eliberitana, ineunte seculo Iu coacta, ex qua multa desumpsit uniuersalis Ecclesia.

 Si scrupulosus quispiam, facta collatione Breuiarii Mozarabici editi a card. Ximenio cum Breuiario ad presens a nobis recuso, aliquantulam uarietatem in quibusdam uocibus animaduerterit, non uitio uertat auctoris, sed eius qui transcripsit; non insimulet Alphonso Ortizio, sed typographis indulgeat; et certo credat olim ob defectum preli in unaquaque Toletana Mozarabica parecia sua manuscripta sacra seruari, et aliquam differentiam Ortizium agnouisse: hac anxietate pressum, ut iam diximus, et caligine inuolutum quedam uerba iuxta uulgatam correxisse, ueritum ne uocis alicuius nouitate uel uocabuli transpositione inusitata uersione uti et a recta semita declinare uideretur. Ascribat igitur lector exscriptorum uitio uarietatem que hodie apparere possit ob  publicam ueteris Italice uersionis Editionem iuxta Mss. uaticana, sancti Germani, Corbeiensia, Regine Suecie, et alia a Petro Sabatier in lucem edita, cum nulla in substantia differentia concipiatur, imo mirabilis in sensu conformitas cum aliqua discrepantia uerborum; ita ut si sedulo perspiciatur Psalterium ms. quod in Bibliotheca sancte Ecclesie Toletane asseruatur, uerbum fere non inuenietur quod in alio ex prefatis Codicibus, aut in lectione sancti Augustini, non sit transcriptum.

Additione ergo quorumdam sanctorum, qui post expulsos ex Hispania Saracenos floruerunt, Breuiarii Isidoriani a magno cardinali editi auctoritas non obumbratur. Nam nec officium proprium, lectiones, responsoria aut orationes habent; sed omnia de  communi dicuntur, ut iam P. Henricus Florez sua in dissertatione de officio Mozarabico adnotauit; et hoc modo cum officium ut in plurimum secundum commune Gothicum fiat, nichil preter nomen sanctorum, exceptis quibusdam festis, fuit superadditum.

Franciscus Pisa in lucem edidit Kalendarii Gothico-Mozarabici fragmentum, quod in bibliotheca Toletana reconditur, complectens tantummodo menses Ianuarii et Februarii; sed cum truncum et informe appareat, et aliunde die 28 Ianuarii assignetur in eo festiuitas sancte Serene uirg. et mart., que nec in nostris Codicibus mss., nec in aliquo Martyrologio, ut uirgo reperitur, idcirco subleste fidei existimatur. Et insuper 1 die Februarii in Ms. apponitur hec inscriptio: Caput Februarii apud Aegyptios; que  festiuitas nusquam legitur in nostris Codicibus, licet pro comperto habeamus Februarii initium apud eos sanctificari ad destructionem idololatrie, festique Amburbialium principio predicti mensis ab ethnicis celebrari soliti; in cuius locum postea successit festum Purificationis beate Marie ad abolendam raptus Proserpine a Plutone facti memoriam, ut ex Innocentio III, Rabano Mauro, et aliis, comprobatur, et expresse asseritur a sancto Ildephonso in sermone de Purificatione.

Alia suspicio aduersus memoratum fragmentum oritur ex silentio festiuitatis Purificationis beate Marie, cum aliunde assignet obitum sancti Ildephonsi, cuius in officio Gothico nulla fit mentio, et  preterea ipsemet sanctus de Purificatione sermonem ad populum habuerit.

In medio quorumdam psalmorum apponitur hoc uerbum, Diapsalma, quod in Breuiario Isidoriano a cardinali Ximenio typis edito raro inuenitur, nunc uero insequendo autographum multoties reperies, denotat enim separationem inter unum et alium uersiculum eiusdem psalmi; ad obseruationem igitur pause in psalmodia et ad cantum moderandum notis musicis obsequendo inseruiebat.

In aliorum psalmorum medio hec apponitur nota [Figure: 1Kb] que significat idem ac repetitio; suis quippe omnibus litteris ligatis constat tale signum. Astringebantur  etenim cantores antiphonam repetere ex uerbis ipsius psalmi deductam; hocque accidebat non in breuioribus, sed in longioribus psalmis, ut quadam quiete in recitatione fruerentur, et uarietate cantus fastidium alleuarent.

Lubenter alias probationes ad indigitandam nostri ritus canitiem adiungemus. In Codice nuncupato Aemilianensi, quod in regio monasterio Excurialensi asseruatur, ante annum millesimum septuagesimum octauum exarato, ita inscripto: De missa apostolica in Spania ducta, Iulianus et Felix, asseritur, ยง 1, septem apostolicos uiros Torquatum, Ctesiphontem, et alios memoratos, sacerdotium a sanctis apostolis Petro et Paulo suscepisse, et in urbibus Hispaniarum  de initio uite immortalis predicare cepisse; et post pauca subiungitur: Atque ita sicut ab apostolis missam doctrinamque acceperunt, per Hispaniam ordinatis episcopis tradiderunt. ยง 2, agitur de Hispane Ecclesie officio Rome laudato et comprobato tempore Ioannis pape, regnante Carolo Francorum rege, et Ordonio rege in ciuitate Legionensi. Cum enim Zanellus presbyter a prefato summo pontifice Ioanne missus fuisset, ut ecclesiastice religionis statum ibi perquireret, et comperta fideliter apostolice sedi referret, iniunctum sibi munus solerter exsequens, omnem ordinem ecclesiastici officii et consecrationis regulam perscrutatus, canones et omnes Sacramentorum libros perlegit; cuncta catholica fide munita inueniens, exsultauit; Domino pape  Ioanni, et omni conuentui Romane Ecclesie, ut inuenerat, renuntiauit; audiensque hoc dominus papa, et omnis Romana Ecclesia, gratias Deo reddens, Hispanice Ecclesie officium laudauit et roborauit; hoc solo addito, ut deinceps more apostolice Ecclesie celebrarentur secreta misse.

Summus pontifex Gregorius uII Alphonso Sexto Legionis regi, Sancio u, Nauarre, et episcopis in ditione sua constitutis rescribens, initio epistole sic eos affatur: Cum beatus apostolus Paulus Hispaniam se adiisse significet, ac postea septem episcopos ab urbe Roma ad instruendos Hispanie populos a Petro et Paulo apostolis directos fuisse, qui, destructa idololatria, christianitatem fundauerunt, religionem plantauerunt, ordinem et officium in diuinis cultibus agendis  ostenderunt, et sanguine suo Ecclesias dedicauere, uestra diligentia non ignoret; quantam concordiam cum Romana urbe Hispania in religione et ordine diuini officii habuisse, satis patet. Postea eos ad amplectendum in Hispania Romanum ritum adhortatur; et licet indicet Hispanicum officium uesania Priscillianistarum pollutum, Arianorum perfidia deprauatum, ac demum inuadentibus Saracenis diminutum, hec uerba nullo modo euertunt antea protata; nam cura sanctorum Isidori, Ildephonsi, Iuliani et aliorum Hispanie Patrum, omni labe, si qua inerat, fuit purgatum officium, sueque integritati et puritati restitutum, ut testatur Felix, loquens de sancto Iuliano, cui congruit officium Romanum huius sancti ex eodem Felice depromptum.

 Ipsimet Romani pontifices, postmodum de sinceritate officii certiores effecti, illud iteratis diplomatibus confirmarunt; nam Iulius II, anno 1508, ad preces cardinalis Ximenii officium roborauit, his uerbis: Antiquissimum et magne deuotionis . . . Nos igitur qui ex debito pastoralis officii diuini cultus augmentum sinceris exoptamus affectibus . . . . omnia et singula in dictis litteris contenta auctoritate apostolica tenore presentium approbamus, et confirmamus. Et anno 1512 alia bulla officium Mozarabicum communiuit; que adeo diserta atque expressa sedis apostolice approbatio  obstruere debet omnium ora, ut nemo post illam contra restauratum officii Mozarabici usum, eiusque ministrorum fundationem,  uel hiscere audeat; ob hoc Paulus III emulum aliquem actorum Ximenii desiderauit, qui sacra Mozarabum uolumina rursus euulgaret; cuius uota nos adimplere curamus.

In Actis sanctorum, tom. uI Iulii, tract. preuio, num. 10, de beato Iacobo apostolo, hec apponuntur uerba: Sequitur ut apostolus ille sacros liturgie ritus ibidem designarit, imo etiam, quantum per commemorationis tempus licuit, tradiderit et confirmauerit, id quod circa rem presentem a sarcto Petro acceperat. Et ibidem, num. 6: Operam quoque suam fortasse eo contulerit sanctus Paulus. Id ipsum aperte constat ex decretali Innocentii I.

Ipse doctor egregius, a quo presens officium, ut diximus, nomenclaturam accepit, lib. II Offic., cap.  15, ait: Ordo autem misse et orationum quibus oblata a Deo sacrificia consecrantur primum a sancto Petro est institutus; cuius celebrationem uno eodemque modo uniuersus peragit orbis. Perpende, obsecro, Isidori sententiam. Si eius tempore uno eodemque modo sacram liturgiam uniuersus peragebat orbis, abs dubio Patres Hispanie ordine antiquo Romano sacrificium celebrabant, in nullo a sede Romana discrepantes; alioquin non uno eodemque modo appellaret. O miseranda Arabum ingluuies, que non solum quasdam pretiosissimas sacrorum Codicum reliquias fere absumpsisti, sed alias dono Dei preseruatas magna caligine inuolutas reliquisti! intendens obruere sacras basilicas, eas deuastare, ciuitates depopulari, et nostri ritus memoriam abolere,  dubitationis et disceptationis materiem criticis neotericis ministrasti!

Perierunt sane multa Isidori opera; sed non omnia depascere potuit illa seuities. Interierunt magna ex parte Iuliani episcopi Toletani scripta; sed eius apologia pro tribus substantiis ad sue orthodoxe doctrine ostensionem posteris intacta remansit. Pariter opera Eugenii II, episcopi Toletani, uersibus et soluta oratione; Montani epistole; et alia nonnulla Gothorum Patrum ante Maurorum irruptionem monumenta, eorum facundiam, congruentiorem sensum, in interpretandis Scripturis uniformitatem, et sedi apostolice reuerentiam satis ostendunt. Etiam tempore Mahumetice captiuitatis litteras sub optimis magistris nonnulli didicerunt, fidei preceptis imbuti pro  patulo docebant, et coram regibus profitebantur, ut accidit beato Eulogio electo episcopo Toletano, qui non solum sua apologia martyrum constantiam defendit, sed eorum Acta suo Memoriali illustrauit, gentilicum furorem non pertimescens, suoque sanguine firmans id quod corde credebat ad iustitiam, et ore confitebatur ad salutem.

Nostrum institutum maiori perspicuitate elucidemus. Non asserimus Gothicum ritum quinque prioribus Ecclesie seculis eumdem in omnibus sacris precibus fuisse cum Romano; sed origine, et quoad substantiam, ut innuit card. Bona , uidelicet sacrificium iisdem partibus substantialibus constasse, consecratione, oblatione, et sumptione, licet accidentalis ordo precum  tam in Italia quam in Hispania tractu temporis fuerit immutatus. Nec immoramur in sustinenda opinione Caietani Cenni, qui, loquens de missa que tempore sancti Isidori in Hispania celebrabatur, ita ait : Plane eius simillima, quam diuus Petrus instituit; quod si admodum diuersa esse uidetur a Romana antiqua, ecquis an nesciat a Leone, Gelasio, Gregorio ad eam formam perductam esse, que hodie obtinet? De Hispana uero secus est: Nullum quippe ex trium pontificum Sacramentariis eam nouit; sed quam prius missam a sancta sede accepit, hanc Hesperia nostra conseruauit.

Sicut in naturalibus prius est nasci, postea crescere, et ultimo perfici; ita in sacris conficiendis prior ordo  ab apostolica sede natus, postea creuit, ac denique perfectus est. Gothicus ritus iuxta Isidorum admodum similis Romano; loco enim superius citato inquit: Septem esse orationes sacrificii euangelica apostolicaque doctrina commendatas, et eumdem ritum in missa Mozarabica uidemus hodie seruari. In prima, que dicitur MISSA, fit admonitio ad populum; in secunda, inuocatio seu deprecatio ad Deum; in tertia, inscripta POST NOMINA, pro offerentibus exoratio; in quarta, ad pacem et unitatem; in quinta, contestatio seu illatio pro donis acceptis; in sexta POST PRIDIE conformitatem cum sacramento; et in septima, ad orationem Dominicam. Ex quibus cum cardinali Bona non leuiter autumamus ritum in Africa et Galliis similem fuisse illi qui in Hispania Mozarabicus dictus est; et de Galliis perspicuum  est testimonium epistola Caroli Calui, cuius uerba affert cl. Mabillon, in tractatu de Liturgia; nam cum in regis presentia peregissent sacrosanctum misse sacrificium quidam sacerdotes Hispani postquam Galli amplexati erant Ritum Romanum a temporibus Pipini, se uidisse ritum auorum suorum testatus est.

Quoad officium canonicum, seu Breuiarium Isidorianum, priorum seculorum penetralia non opus est perscrutari; neque ad comprobandam unitatem et conformitatem cum peruetusto Romano scrinia archiuiorum euoluere; iisdem namque horis constat; et si auroram adiiciunt, id profecto primis Ecclesie seculis usitatum uidemus, in quibus fideles ad primitias lucis Deo persoluendas, initio aurore assurgebant.  Ad ordinem autem quod spectat, successu temporis uarietas inducta conspicitur, partim a monachis descendens, partim propter deuotionem augendam, quasi dicamus auctus, et locupletatus sacer ritus, et a summis pontificibus adoptatus.

Cum igitur in Psalterio Isidoriano commendatissimam uersionem eterem Italicam habeamus, et aliunde in fine cuiuslibet psalmi dicatur Gloria et honor Patri, et Filio, et Spiritui sancto, iuxta articulum 14 concil. III Toletani, in fidei professione, et canone 15 concil. Iu, preside sancto Isidoro, dubitandi locus non est, usque ad tempora card. Ximenii integrum et absque ulla substantiali mutatione perdurasse; nec eam inducere posse festiuitates desumptas a cardinali Ximenio ex ritu antiquo Toletano, cuius Missale  postea typis ediderunt cardinales Ioannes de Tauera, et Martinez Siliceo, ante correctionem Pii u.

Psalmorum usum cum cantu in principio, et, quando illi sunt longiores, cum pausa aliquoties circa medietatem , etate sancti Isidori fuisse, sicut apparebit in Psalterio, prout in autographo a nobis edito exstat, ipsemet sanctus doctor demonstrat , his uerbis: Propter carnales autem in Ecclesia, non propter spirituales consuetudo est instituta canendi; ut quia uerbis non compunguntur, suauitate modulaminis moueantur . . . nam in ipsis  dictis sanctis religiosius et ardentius mouentur animi nostri ad flammam pietatis cum cantatur,  quam si non cantetur. Omnes enim affectus nostri  pro sonorum diuersitate, uel nouitate, nescio qua occulta familiaritate excitantur magis, cum suaui et artificiosa uoce cantatur.

Hymnorum mentionem facit sanctus doctor in sequenti ยง, primos eorum compositores recensens, Hilarium scilicet episcopum Pictauiensem eloquentia conspicuum, et Ambrosium Mediolanensem, quem uirum magne glorie in Christo uocat, clarissimum doctorem in Ecclesia, et in huiusmodi carminum compositione copiosum; atque inde, ex eius nomine, hymni Ambrosiani appellantur; et eius celebritatis deuotio primum in Ecclesia Mediolanensi, postea per totius Occidentis Ecclesias obseruatur. Nunc igitur lectorem exoramus, ut oculos ad hymnos presentis ritus Isidoriani  conuertat, et eosdem, quos sanctus Isidorus refert recitari comperiet; et si alii inueniuntur, a Prudentio Hispano, qui floruit seculo Iu, fuerunt compositi.

In sancti Iacobi hymno undecim apostoli tantummodo enumerantur, et silentio auctor, siue exscriptor , Iudam Thaddeum preterit: uidesis prologum expositionis in Apocalypsim sancti Beati Liebanensis, nuper a R. P. Florezio in lucem edite, lib. II; nec statim expauescas, sed potius antiquitatem mirare; nam licet card. Ximenius in corpore hymni hunc defectum suppleuerit addendo sanctum Thaddeum, similiterque Pater Florezius in margine adnotauerit hec uerba: Pretermissus Iudas Thaddeus; tamen, si coniecturis fas est, ignorantie, nimie pietati,  et exscriptoris uitio tempore Mahumetice captiuitatis debes uertere, non auctoris; ille enim, errore captus, timuit ubi non erat timor, ne sanctus Iudas cum traditore confunderetur.

In prefato Psalterio mici pro mihi, macina pro machina semper scribitur; aliquoties b pro u, uel e contra, Iosep pro Ioseph; Asap pro Asaph, tropeum pro tropheum, et alia his simillima, pretermittendo aspirationem littere h, reperies; et hoc euidens est signum Gothice pronuntiationis et scripture; lingua etenim uernacula illorum gutturalis magna cum difficultate Latino ingenuo sermoni assuefiebat; et ob hoc rudes exscriptores peruetusti ritus memorata uerba apposuerunt, ut uidere est in aliis eiusdem etatis Codicibus; et ne offendiculum sacerdotibus Mozarabicis  remaneret, correcta sunt in Psalterio prefata uerba.

Hucusque omnes studiosi solemnitates, seu sanctorum festiuitates, quas Patres Gothici celebrabant, auidissime scire cupiebant; ex ipso enim Breuiario a card. Ximenio typis exarato decerpere non poterant; ibi inuenitur, ut diximus, festum sanctissimi Corporis Christi seculo XIII ab Urbano Iu, ad abolendum Berengarii errorem institutum; inibi in festiuitatibus per annum plures in communi sanctorum reperiuntur sancti de quibus tempore Gothorum nullatenus officium fiebat; imo quidam post multa secula floruerunt; nunc autem ex peruetustis nostris Codicibus manuscriptis secernuntur festiuitates, de quibus tempore  Gothorum, seu paulo ante Maurorum inuasionem agebatur; facilique negotio percallebunt id quod optabant: nam hymni in corpore Breuiarii et post cantica appositi uetustati ritus omnes congruunt; nec ullus, ut exstat in Codice, est pretermissus; et ne repetitio fastidium generet, quando hymni sunt in corpore Breuiarii, fit remissio ad propriam festiuitatem; nam licet in quibusdam uerbis discrepet Editio card. Ximenii a nostro Codice Ms., cum in modico appareat discrimen, non est iusta causa prefatos hymnos corrigendi.

Non leue ad asserendam nostri Codicis uetustatem argumentum insurgit ex numero et ordine horarum canonicarum ad quas aptatur hymnus, et priorum Ecclesie seculorum nobis speciem referunt; primo  etenim in calce nostri Codicis non solum horas matutinas et laudum inuenies, sed etiam hymnos ad primam noctis uigiliam; ad galli cantum, quod erat circa medium noctis, et pullorum cantum, quod erat circa exsurgentem auroram; hunc secundum, ut a galli cantu medie noctis discernerent hymnum pullorum cantus appellabant.

Insuper his addebant alias horas, ut duodecim diei in sacris hymnis transigerent iuxta illam Domini nostri Iesu Christi sententiam: Nonne duodecim sunt hore diei? et aliam parabolam uinee, ad quam excolendam operarios conduxit non solum ad horam nonam, sed etiam ad decimam et undecimam, ut ministri Domini meditarentur in lege eius die ac nocte, et cultui diuino uacarent. Ob hanc rationem perleges  hymnos ad galli cantum circa mediam noctem, ad pullorum cantum circa initium surgentis aurore, ad primam Iam lucis orto sidere, ad tertiam circa horam diei nonam, ad quartam circa horam decimam, ad sextam circa duodecimam, ad septimam circa horam secundam uesperis, ad nonam circa tertiam, ad decimam circa quartam, ad undecimam circa quintam, ad duodecimam circa sextam, ad uesperas circa solis occasum. Ante completorium etiam hymnus cum precibus recitabatur; et denique ad completorium ante somnum, ad lectumque parati habitationes aqua benedicta aspergebant, Deumque deprecabantur, ut procul recederent noctium phantasmata, cum pace dormirent, corpora ne polluerentur, et euigilarent cum Christo.

 Perpende, queso, hanc diei noctisque sacram distributionem: cum horis canonicis confer, quas post seculum uI fideles obseruabant; perscrutare monachorum Orientis consuetudinem, nec non per antiquas monasterii Lirinensis, et aliorum constitutiones; et cum in nostro Gothico ritt. uideris, apage omnem anxietatem de eius ueneranda canitie. Potuerunt sane temporum iniuria quedam membranacea folia deperire; potuit Maurorum seuities et barbaries per multa Gothorum monumenta delere; exscriptorum ignorantia Latini sermonis menda admiscere potuit; sed nullo modo abolere potuerunt nostrum Codicem manuscriptum aureum, ex quo tanquam ex ungue coniicitur antiquitas nostri ritus Isidoriani, adhuc dominationis  Arabice tempore transcripti, hodiernum usque in diem exstantis.

Nonnulli, errore decepti, concilia Toletana temporibus Gothorum celebrata potius comitia regia quam concilia fuisse dixerunt: eo nixi fundamento, quia sepius cum iuramentum fidelitatis regibus electis prestabatur, tum quia multoties de regni gubernatione cum rege et proceribus agebatur; iam quoniam reges et magnates cum Patribus subscribebant; iam quia tomum regium ante initium synodi offerebant; iam denique quoniam decretum de confirmatione concilii apponebant. Sed nichil horum tam sacris Patrum Gothorum cetibus, aut sacre eorum liturgie aduersatur, precipue cum centum et septuaginta sex canones e conciliis Toletanis, et sancto Isidore  desumptos, a Gratiano collectos palam edoceri Ecclesia Romana permiserit, eis auctoritatem suam impertiuerit, et suos fecerit; aliunde cum in Ecclesia nouum non sit in Patrum synodis ex uoluntate principum sacris admiscere quasdam publicas ordinationes, he presertim locum habebant in electionibus regum Gothorum, ut episcoporum exemplo ceteri uassalli principibus libentius et facilius obedirent, riteque factam electionem tuto et pro patulo faterentur; idemque in antiquis Pontificalibus et Capitularibus Caroli Magni uidemus.

In huius rei euidens argumentum ea erat inter sacerdotium et imperium concordia, ut statuta et sacre preces miro federe utramque potestatem copularent; ideo hymni in ordinatione et natalitio regis,  de profectione exercitus, qui usque in reuersionem diebus litaniarum dicendus est, item pro uaria clade, uetustissimi sunt, Gothorum proprii; nec ullus qui eos legerit inficias ibit; et ne ambigendi relinqueretur occasio, typis illos excudimus. Utinam Alphonsus Ortizius sic fecisset, ut omnis nebula dubietatis dispareret.

Quam plurimum desudat ingenium P. Florezii in uindicandis quatuor uersibus hymni sancti Tyrsi mentionem facientibus episcopi Cixille. Pro certo supponit eos in uetustioribus Mss. Toletanis reperiri; et ne quis in posterum decipiatur, animauertimus in nostris Mss.  nullatenus illa inueniri uerba:

 Templum hoc, Domine, Cixilla condidit,
Dignam hic habeat sortem;
In cetera cum summis ciuibus cantica precinat,
Gaudens perpetuis seculis omnibus.
Ex hoc uinculo lector solutus non eget alio testimonio, ut nostri ritus ueritatem astruat; et quamuis cardinalis Baronius hunc sanctum Tyrsum assignet ad diem 24 Ianuarii, ut uidere est in notis ad Martyrologium huius diei, nichilominus in nostro Ms. et officio Gothico obtinet locum in die 28 predicti mensis, quo etiam fit mentio sancti Leucii mart., eiusdem sancti Tyrsi in passione socii, ut apparet ex hymno.

uersati in lectione operum sancti Isidori, ibi testimonium eius sapientie inuenient, et omne dubium erga nostrum ritum et omnigenam eius eruditionem  euanescet: de artibus liberalibus ut sapientior neotericus egit, et de officiis ecclesiasticis iuxta aurea prima Romanorum secula; idemmet ut uicarius apostolicus concil. nationali Toletano Iu presedit; et his egregiis factis incredibile est eloquentie flumen in omnes non diffudisse, presertim circa sacram liturgiam et diuina officia ordinanda.

In autographo manuscripto, quod pre oculis habemus ad Editionem huius Breuiarii, signa non obscura huius rei apparent; indigitabimus aliqua, ut ceterorum similitudo cum ritu uere et merito Isidoriano nuncupato possit cognosci. Sic primum ad denotandum paragraphum, ut res a rebus que in connexo concurrunt separentur, hec nota [Figure: 1Kb] apponitur a sancto Isidoro, cap. 20; denotat enim diuersitatem  sermonis; et eamdemmet in nostro autographo Ms. ad diuisionem tractatus, seu ante initium numeri psalmorum, inuenies.

Alia conspicitur nota huiuscemodi figure [Figure: 1Kb] , quam denominat Phietro, que ponitur ad denotandam sollicitudinem ubi aliquid obscuritatis est; et eadem ipsa aliquando modica mutatione in nostro autographo Ms. ponitur.

Cantus absque claue et lineis hodierno tempore inusitatus, sic in nostro autographo apparet solis constans musice punctis, que distinctim et aperte iuxta Isidorum dignoscebantur in tribus partibus musice, scilicet harmonica, rythmica, et metrica. Quod ad harmonicam pertinet, hec ad omnes qui uoce propria canunt ex animo et ardore motum facit, et  ex motu sonum: Tonus autem secundum Isidorum lib. III Etymol., cap. 22, est acuta enuntiatio uocis, harmonie differentia et quantitas, que in uocis accentu uel tenore consistit; cuius genera in quindecim partes musici diuiserunt, ex quibus hyperlydius nouissimus et acutissimus, hypodorius omnium grauissimus est. Cantus est igitur inflexio uocis iuxta regulas a sancto Isidoro positas; nam sonus directus est, et sonus precedit cantum.

Non latebat sanctum doctorem inter uoces suaues et pingues differentia; mirifice enim definit uocem acutam, tenuem, altam, duram, asperam, cecam, uinnolatam et perfectam, que est alta, suauis, et clara: alta, ut in sublime sufficiat; clara, ut aures impleat, et suauis, ut audientium animis blandiatur.

 Ad dignoscendos musicos numeros quasdam regulas arithmeticas affert sanctus Isidorus, que peritissimo in musices arte hodie arridebunt. Numeros  secundum musicam ita queres. Positis extremis, ut puta 6 et 12, uides quot monadibus superetur 6 a 12, et est 6 monadibus; ducis per quadratum, sexies seni faciunt 36. Coniungis extrema illa prima 6 ac 12, simul efficiunt 18. Partiris 36 per 18, efficitur dipondius. Hos iungis cum summa minore, scilicet 6, erunt 8, et erit medium inter 6 et 12. Propterea quod 8 superant 6 duabus monadibus, id est, tertia de sex, et superantur 8 a 12 quatuor monadibus tertia portione. Qua parte ergo superat, eadem superatur. Quid ultra fatescimus, si lectoribus patet uia  ut rimentur sententias Isidori?

Concordia operum sancti Isidori cum hoc nostro Breuiario maxime elucet in inscriptione lectionis Ecclesiastici, que in Breuiario hanc epigraphem habet: Lectio lib. Ecclesiastici Salomonis; et cum apud omnes constet librum Ecclesiastici a Iesu filio Sirach Hierosolymita, non uero a Salomone fuisse compositum, statim difficultas insurgit: quomodo sic in Breuiario indigitatur. Ad quod respondet sanctus Isidorus, lib. Proemiorum ueteris Testam., ยง De Ecclesiastico: Propter nimiam sensus similitudinem et eloquii parilitatem Salomonis titulo prenotatur.

Nos abs re immorabimur ulterius in propugnanda antiquitate Isidoriani ritus, ex conformitate, que cernitur in Psalterio iuxta ueterem Italam uersionem,  quibusdam uerbis mutuatis a translatione sancti Hieronymi, ex notis ad exarandos characteres, ex cantu et modulatione, cuius tibi specimen prebemus, ex similitudine liturgie, et officii Gallicani editi a Patre Blanchini, et a Pinio illustrati, precipue ex orationibus Breuiarii, in quibus leuis diuersitas inter Codices ueronenses et nostros animaduertitur; et denique ex simplicitate uerborum hymnorum Ambrosii, et aliorum Patrum prout ab ipsis prodierunt.

Nemo sensatus sanctum Ambrosium, politioribus litteris inibutum, grammatices et petices precepta percalluisse negabit; et cum uiderit aliquis hymnos ab hoc clarissimo doctore compositos inconcinnatos, non mensure astrictos, intelligat id multis de causis accidisse. Primo, quia non tam regulas quam sententias,  ut ait de seipso Augustinus, seruare intendit; secundo, exscriptorum culpa et neglectu, qui de uno in alium transfundentes, et augentes errores, faciem et auctoris sensum penitus deturpant et immutant; ita ut sequentibus seculis nec scopum sermonis auspicari liceat, nec coniicere sensum. Tribuant igitur noxam prudentes critici uoragini blattarum, notariorum mendis, ignorantie traductorum, aliisque calami et preli defectibus, et mirentur ad nos ut exstant peruenisse.

Exemplis res clarior fiet. Septuaginta interpretes, ut aiunt, unus seorsim ab alio, siue uno in loco, siue in dissitis, a Ptolomeo Philadelpho positi; libros sacros illis traditos in Grecum quasi miraculo uerterunt: magna cura, solertia et sollicitudine in bibliotheca  imperatoria seruatos, neminem latet; de Iudeorum et Christianorum in exemplaribus ad litteram assequendis studio ambigere non licet; et tamen postea prodiere in Oriente tot fereque innumerabiles uersiones Origenis, Hieronymi, Aquile, Theodotionis, et incognitorum cum rabbinorum, tum Latinorum, ut synodus Tridentina opinandi licentiam cohibere iudicarit, et textum iuxta uulgatam authenticum declarare.

Nostra etate inter expositores et theologos disceptatur an illa uerba, Et tres sunt qui testimonium dant in celo, Pater, uerbum, et Spiritus sanctus, sint necne in corpore uel in nota marginali Epist. I, cap. u, sancti Ioannis; nam in quibusdam Bibliis in corpore, in aliis in margine apponuntur; similiter, an inscriptio  Symboli sancti Athanasii sit reuera huius sancti Patris in totum, uel in partem; an canticum Te Deum laudamus merito Ambrosio et Augustino ascribatur, et alia simillima. Si igitur hec a Patribus et doctoribus transcripta in trutinam post tot transacta secula reducuntur, quid miramur menda et inuersiones clausularum et orationum in officio Gothico inueniri, partim tempore Mahumetice dominationis, partim immediate post ipsam excussam transcripto?

Sanctus Isidorus Breuiarii Gothici non est unicus auctor, nec uno tempore liturgia quam in Missali cernimus Isidoriano instituta; ordo quoque in horis canonicis persoluendis non uno ictu fuit perpolitus, sed tractu temporis Gothici Patres et doctores partim antiquum Romanum ritum retinuere; partim ex Ambrosio  et aliis Italie doctoribus decerpsere, partimque de suo addidere; nam cum facultas cuilibet episcopo ad diuini cultus ordinationem tribueretur, liberum erat insignioribus Ecclesie prelatis orationes componere, et preces ordinare.

Ecclesia Romana plurima desumpsisse ex aliis orbis Ecclesiis fateri non dedignatur. Idemmet Gregorius Magnus detractoribus respondit non solum in ordine misse ex Ecclesia Greca quedam delibasse, ut trinam Grecam repetitionem Kyrie eleison, Christe eleison, Kyrie eleison, nec non Sanctus, Sanctus, Sanctus, que illis Grecorum Agios, Agios, Agios respondent, sed etiam ex Ecclesiis Mediolanensi, Hispanica et Gallicana. Et dum Augustino, Anglorum episcopo, rescripsit, optionem assumendi ordinem e qualibet  Ecclesia siue Gallicana, siue Romana, eidem indulsit.

Litanie, seu Rogationes maiores, a sancto Mamerto, uiennensi episcopo, fuerunt institute; hymni fere omnes sunt compositi a beato Ambrosio, Hilario, Prudentio, et aliis priuatis doctoribus; Commemoratio omnium defunctorum a sancto Odilone Cluniacensi abbate die 2 Nouembris inducta; et tamen hec omnia Ecclesia Romana merito adoptauit.

In Symbolo quod in Ecclesia canitur, processionem Spiritus sancti a Patre et Filio per illa uerba, Qui a Patre Filioque procedit, primo a Patribus in conc. III Toletano solemniter fuisse conclamatam, omnes ultro fatentur; et admodum uerisimile est Romanam Ecclesiam, dum decreuit ut in fine cuiusque  psalmi diceretur Gloria Patri, etc., secutam fuisse Patrum Hispanorum consuetudinem in concilio Iu Toletano stabilitam, ut semper in terminatione psalmorum pronuntiarentur uerba Apocalypsis Gloria et honor, etc. Et si sanctus Damasus Hispanus fuit auctor, maiorem uim habebit nostra assertio.

Latini a Grecis quasdam festiuitates, et simul Greci a Latinis, sunt mutuati, quin ob hoc uniuscuiusque Ecclesie officium confundatur, aut antiquitati liturgie Romane, uel sanctorum Gregorii Mag. Ioannis Chrysost., uel Isidori, aliquid detrahatur.

Signa denique non equiuoca reuelemus queis nostrum Gothicum ritum nullatenus immutatum exhibemus. Primum: Psalterium typis editum est eisdem uerbis quibus inuenitur exaratum in peruetusto Codice  Gothico Toletano. Secundum, orationes de tempore per anni circulum, paucis uerbis exceptis, cum ritu ueronensi et aliis Gothicis congruunt, ut Blanchinum et Pinium legentibus perspicuum fiet. Tertium, ordo in precibus, et denique omnia in Breuiario Isidoriano apposita, cum decretis concil. Iu Toletani conueniunt.

Loca sancti Isidori de diuinis Officiis iterum perscrutemur, et luce meridiana clarius hunc nostrum ritum Gothicum aspiciemus. Libro I de eccl. Offic., cap. 5, loquendo de psalmis, asserit: Psalterium cantilenarum suauium ab Ecclesia frequentari, quo facilius animi ad compunctionem flectantur. En melodia, que usque hodie in nostra Ecclesia Toletana, ut cantus Gothici exuuie. in quibusdam uersiculis et responsoriis  retinetur, assignato cantus melodici magistro, eum puerulos edocente, cum et hec praxis iam in aliis Ecclesiis que cantum Gregorianum sunt in omnibus amplexate sit oblitterata.

Transeamus ad alia sancti Isidori testimonia. Cum cap. 10, de lectionibus, prius, ut ab auditoribus lectiones percipiantur, silentium commendet, hec apponit uerba: Ideo et diaconus clara uoce silentium admonet. En uerba que diaconus ante lectiones in ritu Mozarabico multoties repetit hoc modo: Silentium facite, que, ni fallor, in recentiore ordine Romano non perlegimus.

Cap. 11, de libris Testamentorum pro certo supponit pronuntiari, et cantari lectiones ex utroque Testamento, ueteri et Nouo; et hoc quidem in sacrificio  misse secundum ritum Gothicum adamussim seruatur; nam prima Epistola de ueteri, et secunda de Nouo Testamento desumitur.

Tandem, ut alia pretereamus, cap. 13, de laudibus, hoc est alleluia, seu lauda, ut sacerdotes Mozarabici uocant, ait sanctus doctor: In Africanis regionibus non omni tempore, sed tantum Dominicis diebus, et quinquaginta post Resurrectionem ALLELUIA cantatur pro significatione future Resurrectionis et letitie; uerum apud nos, secundum antiquam Hispaniarum traditionem, preter dies ieiuniorum, uel Quadragesime, omni tempore canitur ALLELUIA; scriptum est enim: SEMPER LAUS EIUS IN ORE MEO. En fundamentum et ratio quare Mozarabici etiam in missa defunctorum canunt alleluia, quod tot ante retro seculis in Ecclesia  Romana in desuetudinem abiit.

In canticis mss. huius nostri Breuiarii animaduerte a cantico LuIII usque ad ultimum exclusiue, et postquam adnotatur liber sacre Scripture e quo desumptum est, apponi hanc notam in primo: XuIII. Preceptum; in sequenti: XXXu. In tuo, et in margine hoc signum [Figure: 1Kb] , quod in nostris Mss. significat matutinum; ut indicarent lectoribus cantica laudibus prefinita, et simul antiphonas psalmis respondentes: uidesis hec uerba preceptum, in tuo, esse principium antiphonarum que precedunt psalmos; idemque accidit in canticis.

Sabbato Dominice tertie Quadragesime, ad horam  tertie, assignatur lectio desumpta ex cap. XXIu Prou.; et in illo uers.: Septies cadit iustus, adiicitur uerbum in die, quod non reperies in uulgata, aut alia translatione Bibliorum.

Feria 5 ante Pentecosten prima ad nonam oratio clarissime uidetur deducta ex sancto Aug. ad illa uerba psalm. LXXI: Suscipiant montes pacem, et colles iustitiam; que uerba ita interpretatur sanctus doctor, tract. I super Euang. sancti Ioan.: Montes excelse anime sunt, colles paruule anime sunt. Sed ideo montes excipiunt pacem, ut colles possint excipere iustitiam. Que est iustitia, quam colles excipiunt? fides . . . . Non autem exciperent minores anime fidem, nisi maiores anime, que montes dicte sunt, ab ipsa sapientia illustrarentur, ut possint paruulis traiicere  quod possint paruuli capere, et uiuere ex fide colles, quia montes pacem suscipiunt.

En quomodo oratio Breuiarii Gothici mirabili breuitate prefatam expositionem complectitur: Suscipiant montes, inquit, pacem . . . . . qui primordiali radio inlustrati sunt fidei, ut ex sublimitate sanctorum descendat iustitia collium; et si percurreris officium Gothicum Isidorianum, auctoritatibus sancti Augustini refertum inuenies.

In officio mortuorum huius nostri Breuiarii Gothici ponuntur preces cum superscriptione Abicidaria, et antea Psalmi Dauid, absque numeratione, sed solum insequendo litteras abecedarii, ita ut sub unoquoque inscripto psalmo tantum inueniantur uersiculi  incipientes sub una eademque littera, desumendo eos ex toto Psalterio Dauidico; exempli causa, primus psalmus mortuorum incipit: Eripe animam meam ab impio, et ceteri uersiculi sub eadem littera E incipiunt; secundus psalmus incipit: Usquequo exaltabitur, et cum littera U prosequuntur omnes uersiculi. Totum hoc conforme est compositioni psalmi aduersus Donatistas ab Augustino facti sub litteris abecedarii; et ob hoc nuncupatur psalmus abecedarius, licet in Editione cardinalis Ximenii, et in presenti, ne longiores fierent, quidam uersiculi non comprehendantur sub una littera.

Ex duobus libris sancti Isidori de Origine officiorum, plurima desumpsit Babanus Maurus; et Patres in Aquisgranensi synodo coacti, cum sibi regulam  canonicorum scribendam sumpsissent, cernentes ualde utiles et accommodatos libros sancti Isidori de Officiis, ad reformandos et instruendos uiros, in suam illam regulam fere eos transcripserunt; propterea Isidorum clero, et monachis non tantum in Hispaniis, sed aliis prouinciis normam prescripsisse, tuto asserimus.

Ex his omnibus liquet Breuiarium Mozarabicum a cardinali Ximenio secundum regulam beati Isidori recte inscriptum fuisse; hic enim sanctus Doctor, licet auctor ritus non fuisset, sicut nec Gregorius Magnus cantus Gregoriani, tamen a correctoribus et ordinatoribus nomenclaturam sumpsere; nec Dionysius Exiguus fuit primus computator cursus anni solaris et lunaris ad Paschatis celebrationem; nec Gratianus  primus fuit canonum compilator; nec Baronius primus Annalium ecclesiasticorum scriptor; et iure sibi talia nomina uindicauere, cum propter suas lucubrationes maiori studio elaboratas, tum ob maiorem ordinem et materie dispositionem: pariter noster Isidorus, licet non primus liturgie Gothice institutor, nec horarum canonicarum auctor, fuit saltem utriusque ordinator et corrector.

Indulgeat, queso, prudentissimus lector temporum iniurie, uicissitudini rerum, uarietati dominorum Hispanie: et placido uultu perleget uariantes lectiones, quibus historici premuntur, et liturgici innodantur, ut ad scopum ueritatis peruenire ualeant.

Solertia ad presentem editionem nobis prestita parum  profuisset, si aliorum consilio et opera non leuaremur; scito ergo nec sumptui nec labori pepercisse: Toleti cegimus cetum sapientum uirorum dignitatum et canonicorum huius nostre sancte Ecclesie; Matritique alios ualde probatos uiros consuluimus,  de quibus unus precipue inuigilauit in cauendis typographicis mendis.

Si tot tantisque peruigiliis adhuc, perspicacissime lector, in aliquo offenderis, ne anteuertas iudicium, nisi prius proprio intuitu autographa rimeris. uale.





CANTUS EUGENIANI SEU MELODICI EXPLANATIO FACTA A DIuO HIERONYMO ROMERO, SANCTAE ECCLESIAE TOLETANAE HISPANIARUM PRIMATIS PORTIONARIO, ET CANTUS MELODICI MAGISTRO.
[Figure: [Music] 7Kb]

 Apud omnes constat systema maximum, immutabile diatonicum, seu Pythagoricum et perfectum, apud ueteres celebre, Nortem fuisse seu Polum, quo omnis cantus ecclesiasticus directus est, et ordinatus. Quindecim chordis constabat, quas in quinque partiebantur tetrachordos, quibus ordinabant suas compositiones tam harmonicas et regulatas, sicut nos ordinamus nostras. Finales chorde tonorum eedem erant ac que a neotericis obseruantur; regulare uniuscuiusque toni seculorum idem respectiue cum eo quo ad presens utimur; denique quidquid ad perfectam cuiusque toni compositionem desideratur, in prefato systemate siue a Pythagora, siue ab Orpheo, siue ab alio auctore, cuius disquisitio non est nostri instituti, excogitato, inueniebatur; imo contendere cum quibusdam possemus, psalmorum tonos ab ipso rege Dauide descendere; sed sat sit dicere Ecclesiam caute semper custodisse tonum; nam si nos claues et signa ad cognitionem et processum in cantoriis habemus, ueteres etiam suo modo clauem habebant, et  infallibile signum, quo tanta firmitate canebant ut nos, quibus accedit signa claues esse uniuersales.

Ad maiorem comprobationem aduerte, litteram, super quam textus procedit, esse psalmum; omnem psalmum cantari sub seculorum illi assignato; preterea seculorum nostro textui assignatum abs dubio esse sexti toni; aliunde sextus tonus stabilem habet sedem suam in signo F; chorde, seu uoces ex eo procedentes, hodie a nobis per proprietatem bemol cantantur, et a ueteribus per tertium tetrachordum; igitur cum hic tam diatonicus sit, et naturalis quando cantoriam regit, sicut quando hec regitur a signo G, inficiandum non est, attentis omnibus circumstantiis, genuinam esse intelligentiam appositam textui, et non eam que a ceteris signis resultat.

Obiicies, primo, plures cantorias carere seculorum, et ob hoc dignosci non ualere; sed si sedulo perpendas modum quo quilibet tonus in suo diapason secundum suas maiores et minores species procedit,  facillime inuenies quod optaueras.

Obiicies, secundo, difficillimum et fere impossibile esse dignoscere uarios et diuersos modos characterum quibus suas cantorias annotabant ueteres. Sed considera in rei ueritate uariationem quoad substantiam non esse, quia certe primus tonus perfectus erit, si omnem suum diapason cantoria adimpleat, quocunque modo, uel quibuscunque characteribus adnotata sit, seu descripta. Ut ergo eam dignoscere possis, scrutare si suus finalis est in D  et fiet, examinatis ascensu, descensu, clausulis principalibus, et intermediis, quod non tironibus, sed peritioribus in cantu ueteri et moderno licebit.

Obiicies, tertio: Apud omnes cantores notum est figuras, seu notas plani seu simplicis cantus, nec augeri, nec diminui posse, ut ex eius constat definitione; et cum in textu superius posito diminutas uideamus, arte et regula carere uidetur. uerum ut hanc difficultatem enodes, animaduerte cantum planum non semper simplicem esse, sed multoties mistum, ut accidit in hymnis, sequentiis, et aliis que in ecclesia canuntur, et simile in nostro textu contingit; nam cantu misto persepe utebantur Gothici cantores.

Obiicies, quarto, ingressum et seculorum nostro textui sexti toni esse assignatum; sed omnis adnotatio seculorum fit planis figuris, et nostra illis caret; igitur est arbitraria. Ad hoc respondeo: Licet figure nostri textus plane typis oculis non appareant, ut hodie appingi solent, reuera tamen sunt,  et omne seculorum subiacet littere, et secundum dictionum longitudinem aut breuitatem littera auget aut diminuit illud.

Ut nullus tibi remaneat scrupulus, has tibi regulas appono.

REGULA PRIMA. Mozarabicus seu Gothicus cantus semper est mistus, regiturque sub consideratione temporis, siue mensure binarie, preter hymnos, qui sunt sub ternaria mensura: et ad pleniorem intelligentiam aspice signa textus superius assignati.

REG. II. Omnes figure solute, licet diuerso modo adpuncte, ut in num. 1 et 2, semibreues sunt, et uniuscuiusque ualor unum est tempus, seu mensura.

REG. III. Figure aliis duabus aut quatuor ligate eius ualorem diminuunt et dimidiant ita ut due ligate unam semibreuem componant. Hoc patet in nostro textu, ubi num. 3, 4, 6 et 7, et in litteris M et  Q, ea tantummodo differentia que cernitur in num. 4, ubi ligat quatuor equales figuras, quocunque modo sit locata; et licet figure litterarum M et Q alias quatuor figuras singule ligent, intelligendum est duas priores minimas, et alias duas semibreues esse. Hoc apertius intelligitur sequenti exemplo. Quando nos hodie in tempore minori figuras duabus semibreuibus equaliter ligatas uidemus, ualorem duplicatum eis damus.

REG. Iu. Figura que est sub num. 12 breuis est,  primo quia ibi mediat uersus; secundo; ut ibi requies aliquantula fiat ad prosequendum cantum. Ultima figura, que est sub littera Q, etiam breuis est, quia in ea finitur opus.

Hucusque dicta ex percelebri musico didici; ibi namque in suo Mappa de omnibus figuris musicis antiquis tam organicis quam planis a seculo saluationis nostre secundo agitur usque ad seculum Xu inclusiue; et si adhuc animus tuus uacillat, Historiam cantus musici a R. P. Ioanne Baptista Martini elaboratam perlege: pag. 398, tabula 5, quosdam tonos figuris, seu punctis similibus nostris exaratos inuenies.

His accedit, me a puerulo instructum fuisse regulis cantus non solum plani et figurati, sed etiam Eugeniani, seu melodici, ut uocant, qui usque ad nostram etatem in hac alma Toletana Ecclesia Hispaniarum primate perdurat, ita ut alternatim cum cantu Gregoriano mirabili consonantia permisceatur.

 Cantus hic a suo auctore sancto Eugenio tertio  archiepiscopo Toletano temporibus regum Gothorum Eugenianus appellatur: hic etenim sanctus Pater, in arte musica peritissimus, cantum huius ecclesie coordinauit, et ipsemet infantulos erudiebat, ut Gothorum Patrum historia et antique icones significant. Reuera cantus Eugenianus sub systemate maximo erat fundatus, et Gothicum denominamus, quia non solum usque ad inuasionem Saracenorum, sed etiam tempore eorum dominationis, licet corruptus, permansit: ob id iure hereditario hec Ecclesia Toletana cantum Gothicum et eius intellectum in perpetuum sibi uindicauit, et sancti Pii u decreto Missali apposito, cantum Toletanum per uniuersam Hispaniam retineri indulsit, motus precibus nostri catholici regis Philippi II.

Cantus Eugenianus, quem nunc melodicum appellamus, duplicis modi est, glosse simplicis, et duplicis: glossa duplici utimur ad omnes festiuitates per annum; glossa simplici ad ferias, responsoria, et tractus. Exemplo res clarior fiet. En glossa  duplex in graduali ad missam sanctorum apostolorum Petri et Pauli.


 In festo sanctorum apostolorum Petri et Pauli, ad missam. GRADUALE.
[Figure: [Music] 10Kb]

Glossa simplex super eumdem textum.
[Figure: [Music] 9Kb]

 Ut maiori qua possit perfectione canatur, obseruandum  est primo circinum, seu mensuram breuem, sed non multo precipitem esse debere; secundo omnia que tibi exhibentur sub ambabus glossis exsequi debere ligata: uerum nunquam punctum aliquod feries, quia melodiam tolles. Tertio trinita, que assignatur his litteris tri, non debere plus temporis perdurare quam ualor figure super quam posita  sunt, siue cum punctulo sit, siue absque illo perduraret.  Quarto nusquam in puncti alicuius glossa, nec in atomo a punctuatione discedes, quia in hoc exstat prefati cantus harmonicum melos.

Qui de expositione textus, siue de glossa cantus Eugeniani dubius sit, ad hanc Ecclesiam Toletanam accedat, et post tot transacta secula memoriam eius retineri mirabitur.



[BREuIARIUM.]





KALENDARIUM GOTHICUM.


IANUARIUS. Habet dies XXXI, luna XXX. Nox habet horas XuI, dies uero uIII. Iam prima dies estis, et septima fine minetur.

Aureus numer. 	Kal.
iii A 	1 CIRCUMCISIO DOMINI. Sex capparum. +
b Iu 	2 Officium ieiuniorum Kalendarum Ianuarii obseruatur his tribus diebus.
xi c III 	3
d II 	4
xix e Non. 	5 uigilia.
uiii f uIII 	6 Epiphania Domini. Sex capparum.
g uII 	7 Iuliani et Basilisse uel comitum eius. Quatuor capparum.
xui A uI 	8
u b u 	9
c Iu 	10
xuiii d III 	11
ii e II 	12
f Idus. 	13 OCTAuA EPIPHANIAE. Quatuor capparum. Sanctorum Quadraginta martyrum. Nouem lectionum.
x g XIX 	14 Kalandas Februarii.
A XuIII 	15
xuiii b XuII 	16
uii c XuI 	17
d Xu 	18
xu e XIu 	19 Sebastiani et eius comitum. Sex capparum.
iu f XIII 	20 Agnetis et Emerentiane uirginum. Nouem lectionum.
g XII 	21 Fructuosi Augurii et Eulogii. Nouem lectionum.
uii A XI 	22 uincentii martyris. Quatuor capparum.
i b X 	23
c IX 	24
ix d uIII 	25 Babile episcopi, et trium puerorum. Nouem lectionum.
e uII 	26
xuii f uI 	27
ui g u 	28 Tyrsi martyris. Nouem lectionum.
A Iu 	29
xiu b III 	30
iii c II 	31



FEBRUARIUS. Habet dies XXuIII, luna XXuII. Nox habet horas XIu, dies uero X. Ast Februarii quarta est, precedat tertia finem.
d uI
Aureus numer. 	
d Kal. 	1
xi e Iu 	2 PURIFICATIO SANCTAE MARIAE. Sex capparum.
xix f III 	3
uiii g II 	4
A Non. 	5 Agathe uirginis et martyris. Sex capparum.
xui b uIII 	6
u c uII 	7 Dorothee uirginis et martyris. Sex capparum.

8
xiii e u 	9
ii f Iu 	10
g III 	11
x A II 	12 Eulalie uirginis Barchinonensis Nouem lectionum.
b Idus. 	13
xuiii c XuI 	14 Kalendas Martii
uii d Xu 	15 Sol in piscibus.
e XIu 	16
xu f XIII 	17
iu g XII 	18
A XI 	19
xii b X 	20
i c IX 	21
d uIII 	22 Cathedra sancti Petri. Sex capparum.
ix e uII 	23
f uI 	24 MATHIAE apostoli. Sex capparum.
xuii g u 	25
ui A Iu 	26
b III 	27
xiu c II 	28

Locus bissexti in anno bissextili quacumque die euenerit festum sancti Mathie in tali ieiunetur uigilia eius, et in sequenti die celebretur, et seruetur festum; et si Sabbato euenerit, ipso Sabbato celebretur et ieiunetur uigilia eius, et seruetur in sequenti die Dominico.



MARTIUS. Habet dies XXXI, luna XXX. Nox habet horas XII, dies uero XII
Aureus numer. 	Kal.
iii d 	1
e uI 	2
xi f u 	3 Hemeterii et Celedonii martyrum. Quatuor capparum.
g Iu 	4
xix A III 	5
uiii b II 	6
c Non. 	7
xui d uIII 	8
u e uII 	9
f uI 	10
xiii g 	11
ii A Iu 	12
u b III 	13
x c II 	14
d Idus. 	15
xuiii e XuII 	16 Kalendas Aprilis.
uii f XuI 	17
g Xu 	18
xu A XIu 	19
iu b XIII 	20
c XII 	21
xii d XI 	22
i e X 	23
f IX 	24
ix g uIII 	25
A uII 	26
xuii b uI 	27
ui c u 	28
d Iu 	29
xiu e III 	30
iii f II 	31



APRILIS. Habet dies XXX, luna XXIX. Nox habet horas X, dies uero XIu.

Aureus Numer. 	
g Kal. 	1
xi A Iu 	2
b III 	3
xix c II 	4
uiii d Non. 	5
xui e uIII 	6
u f uII 	7
g uI 	8
xiii A u 	9
ii b Iu 	10
c III 	11
x d II 	12
e Idus. 	13
xuiii f XuIII 	14 Kalendas Maii.
uii g XuII 	15
A XuI 	16 Sancte Engratie, uel decem et octo martyrum.
xu b Xu 	17
iu c XIu 	18
d XIII 	19
xii e XII 	20
i f XI 	21
g X 	22
ix A IX 	23
b uIII 	24
xuii c uII 	25
ui d uI 	26
e u 	27
xiu f Iu 	28
iii g III 	29
A II 	30



MAIUS. Habet dies XXXI, luna XXX. Nox habet horas uIII, dies uero XuI.
Aureus numer. 	
xi b Kal. 	1 Torquati et comitum eius episcoporum. Nouem lectionum.
c uI 	2 Felicis diaconi Hispalensis. Nouem lectionum.
xix d u 	3 Inuentio sancte crucis. Sex capparum.
uiii e Iu 	4
f III 	5
xui g II 	6
u A Non. 	7
b uIII 	8
xiii c uII 	9
ii d uI 	10
e u 	11
x f Iu 	12
g III 	13
xuiii A II 	14
uii b Idus. 	15
c XuII 	16 Kalendas Iunii.
xu d XuI 	17
iu e Xu 	18
f XIu 	19
xii g XIII 	20 Sanctorum Cyriaci et Paule martyrum.
i A XII 	21
b XI 	22
ix c X 	23
d IX 	24
xuii e uIII 	25
ui f uII 	26
g uI 	27
xiu A u 	28
iii b Iu 	29
c III 	30
xi d II 	31



IUNIUS. Habet dies XXX, luna XXIX. Nox habet horas uI, dies uero XuIII.

Aureus numer. 	
e Kal. 	1
xix f Iu 	2
uiii g III 	3
xui A II 	4
u b Non. 	5
c uIII 	6
xiii d uII 	7
ii e uI 	8
f u 	9
x g Iu 	10
A III 	11
xuiii b II 	12
uii c Idus. 	13
d XuIII 	14 Kalendas Iulii.
xu e XuII 	15
iu f XuI 	16
g Xu 	17 Adriani atque Natalie. Nouem lectionum.
xii A XIu 	18
i b XIII 	19 Geruasii et Protasii martyrum Nouem lectionum.
c XII 	20
ix d XI 	21
e X 	22
xuii f IX 	23 Dominica pro aduentu sancti Ioannis Baptiste.
ui g uIII 	24 Natiuitas sancti Ioannis Baptiste. Sex capparum.
A uII 	25
xiu b uI 	26
iii c u 	27 Sancti Zoili martyris.
d Iu 	28
xi e III 	29 Apostolorum Petri et Pauli. Sex capparum.
f II 	30



IULIUS. Habet dies XXXI, luna XXX. Nox habet horas uIII, dies uero XuI.
xiu d uII
Aureus numer. 	
xix g Kal. 	1
uiii A uI 	2
b u 	3
xui c Iu 	4
u d III 	5
e II 	6
xiii f Non. 	7
ii g uIII 	8
A uII 	9
x b uI 	10
c u 	11
xuiii d Iu 	12 Sancte Martiane uirginis. Nouem lectionum.
uii e III 	13
f II 	14
xu g Idus. 	15
iu A XuII 	16 Kal. Augusti. Iuste et Rufine uirginum et martyrum. Quatuor capparum.
b XuI 	17
xii c Xu 	18
i d XIu 	19
e XIII 	20
ix f XII 	21 Sperati uel comitum eius. Nouem lectionum.
g XI 	22
xuii A X 	23
x b IX 	24 Christine uirginis et martyris. Nouem lectionum.
c uIII 	25 Christophori et comitum eius martyrum. Nouem lectionum.

26
iii e uI 	27
f u 	28
xi g Iu 	29
xix A III 	30 Sancti Cucufati martyris.
b II 	31



AUGUSTUS. Habet dies XXXI, luna XXX. Nox habet horas x, dies uero XIu.
Aureus numer. 	Kal.
uiii c 	1 Felicis martyris. Nouem lectionum.
xui d Iu 	2
u e III 	3
f II 	4
xiii g Non. 	5
ii A uIII 	6 Sanctorum Iusti et Pastoris martyrum.
b uII 	7
x c uI 	8
d u 	9
xuiii e Iu 	10 Sancti Laurentii martyris. Sex capparum.
uii f III 	11
g II 	12
xu A Idus. 	13 Hippolyti martyris. Quatuor capparum.
iu b XIX 	14 Kalendas Septembris.
c XuIII 	15 ASSUMPTIO SANCTAE MARIAE. Sex capparum.
xii d XuII 	16
i e XuI 	17
f Xu 	18
ix g XIu 	19
A XIII 	20
xuii b XII 	21
ui c XI 	22
d X 	23
xiu e IX 	24 Bartholomei apostoli. Sex capparum.
iii f uIII 	25 Genesii martyris. Nouem lectionum.
g uII 	26 Gerontii episcopi. Nouem lectionum.
xi A uI 	27
xix b u 	28 Augustini episcopi et doctoris. Sex capparum.
c Iu 	29
uiii d III 	30
e II 	31



SEPTEMBER. Habet dies XXX, luna XXIX. Nox habet horas XII, dies uero XII.
xii f XuII
Aureus numer. 	Kal.
xui f 	1
u g Iu 	2
A III 	3
xiii b II 	4
ii c Non. 	5
d uIII 	6
x e uII 	7
f uI 	8
xuiii g u 	9
uii A Iu 	10 Officium ieiuniorum Kalendarum Septembrium ante festum sancti Cypriani obseruatur his tribus diebus.
b III 	11
xu c II 	12
iu d Idus. 	13 Kalendas Octobris. Cypriani. Nouem lectionum.
e XuIII 	14

15 Euphemie uirginis et martyris. Nouem lectionum.
i g XuI 	16
A Xu 	17
ix b XIu 	18
c XIII 	19
xuii d XII 	20 Matthei apostoli. Sex capparum.
ui e XI 	21
f X 	22
xiu g IX 	23 Decollatio sancti Ioannis Baptiste. Sex capparum.
iii A uIII 	24
b uII 	25
xi c uI 	26
xix d u 	27
e Iu 	28 Michelis archangeli. Sex capparum.
uiii f III 	29 Hieronymi presbyteri et confessoris. Sex capparum.
g II 	30



OCTOBER. Habet dies XXXI, luna XXX. Nox habet horas XIu, dies uero X.
Aureus numer. 	
xui A Kal. 	1 Sanctorum uerissimi, Maxime et Iulie, martyrum.
u b uI 	2
xiii c u 	3
ii d Iu 	4
e III 	5
x f II 	6
g Non. 	7
xuiii A uIII 	8
uii b uII 	9
c uI 	10
xu d u 	11
iu e Iu 	12
f III 	13 Sanctorum Fausti, Ianuarii et Martialis, martyrum.
xii g II 	14
i A Idus. 	15
b XuII 	16 Kalendas Nouembris.
ix c XuI 	17 Sanctorum Cosme et Damiani martyrum.
d Xu 	18 Luce Euangeliste. Sex capparum.
xuii e XIu 	19
xi f XIII 	20
g XII 	21
xiu A XI 	22
iii b X 	23 Seruandi et Germani martyrum. Nouem lectionum.
c IX 	24
xi d uIII 	25
xix e uII 	26
f uI 	27 uincentii, et Sabille, et Chrystete, martyrum. Sex capparum.
uiii g u 	28 Apostolorum Simonis et Iude. Sex capparum.
A Iu 	29
xui b III 	30 Sancti Marceli matyris.
u c II 	31



NOuEMBER. Habet dies XXX, luna XXIX. Nox habet horas XIu, dies uero X.
xuiii c uII
Aureus numer. 	
d Kal. 	1
xiii e Iu 	2
ii f III 	3
g II 	4
x A Non. 	5
b uIII 	6

7 Officium ieiuniorum Kalendarum Nouembrium ante festum sancti Martini obseruatur his tribus diebus.
uii d uI 	8
e u 	9
xu f Iu 	10
iu g III 	11 Martini episcopi et confessoris. Sex capparum.
A II 	12 Aemiliani abbatis. Nouem lectionum.
xii b Idus. 	13
i c XuIII 	14 Kalendas Decembris.
d XuII 	15
ix e XuI 	16
f Xu 	17 Aciscli et uictorie martyrum. Nouem lectionum.
xuii g XIu 	18 Sancti Romani martyris.
ui A XIII 	19 Sancti Crispini episcopi et confessoris. Nouem lectionum.
b XII 	20
xiu c XI 	21
iii d X 	22 Cecilie uirginis et martyris. Sex capparum.
e IX 	23 Clementis pape et martyris. Sex capparum.
xi f uIII 	24
xix g uII 	25
A uI 	26
uiii b u 	27
c Iu 	28
xui d III 	29 Saturnini martyris. Sex capparum.
u e II 	30 Sancti Andree apostoli. Sex capparum.



DECEMBER. Habet dies XXXI, luna XXX. Nox habet horas XuI, dies uero uIII.
A III
Aureus numer. 	
xiii f Kal. 	1
ii g Iu 	2

3
x b II 	4 Barbare uirginis et martyris. Sex capparum.
c Non. 	5
xuiii d uIII 	6 Sancti Nicolai episcopi et confessoris. Quatuor capparum.
uii e uII 	7
f uI 	8
xu g u 	9 Leocadie uirginis. Sex capparum.
iu A Iu 	10 Eulalie uirginis et martyris. Nouem lectionum.
b III 	11
xii c II 	12 Eugenie uirginis et martyris.
i d Idus. 	13
e XIX 	14 Kalendas Ianuarii. Iusti et Abundi martyrum. Nouem lectionum.
ix f XuIII 	15
g XuII 	16
xuii A XuI 	17
ui b Xu 	18 ANNUNTIATIO SANCTAE MARIAE uIRCINIS. Sex capparum.
c XIu 	19
xiu d XIII 	20
iii e XII 	21 Thome Apostoli. Sex capparum.
xi f XI 	22
g X 	23
xix A IX 	24
b uIII 	25 Natiuitas Domini nostri Iesu Christi. Sex capparum.
uiii c uII 	26 Stephani martyris. Sex capparum.
d uI 	27 Ioannis apostoli et euangeliste. Sex capparum.
xui e u 	28 Sanctorum Innocentum. Sex capparum.
u f Iu 	29 Iacobi fratris Domini. Sex capparum.
g III 	30 Iacobi fratris Ioannis apostoli et euangeliste. Sex capparum.
xiii A II 	31 Columbe uirginis. Nouem lectionum.






REGULA.

 Incipiunt Hore canende uel recitande secundum REGULAM Maximi Doctoris Hispanie Beatissimi Isidori, ac egregii confessoris Ildephonsi Toletani Presulis magistri, non pro ut antiqui ea Regula fruebantur simpliciter, sed secundum quid: nam antiquitus duodecim erant Hore assuete in die, ut in Libris antiquis ostenditur; preter quedam alia, quibus ipsi Antiqui utebantur in nocte, scilicet in principio noctis, et ante lectum, et in equinoctio siue in medio noctis, et in surrectione lecti; que quidem apud modernos abiecta, et resecta sunt: sed eo modo, quod moderni eam prosequuntur, et exercent, prout in processu patebit. Et quia pauci sunt, qui Ordinem ipsarum Horarum custodire, et ordinare sciant propter negligentiam, et multorum incuriam;  eo quod non curant nisi de redditibus Ecclesie recipiendis; et quia plura bona edificia de facili corruunt post multum temporis lapsum, nisi sibi remedium adhibeatur: idcirco quidam imperitus Clericus et indignus, considerans istud Opus Sanctum ac plenissime deuotum, et a tanto Presule diuina mente gratia editum, ne euanescat, sed in memoriam hominum redeat, tactus motu et instinctu pietatis, ad gloriam et laudem Trinitatis,  et Iesu, et Marie Matris, et honorem Summi Predicti Confessoris, et ad illuminationem presentium Clericorum, et futurorum, iuxta sue scientie paupertatem, et sui intellectus imbecillitatem, Diuino auxilio inuocato, eoque prefulgenti, hanc Normam, prout sequitur, condere laborauit, et de littera Gothica hunc Codicem transtulit, et reportauit



REGULA SEQUITUR TALIS.

Dies, siue sit Festiualis, siue priuata, semper Hore incipiunt in uesperis, ante diem; et initium, siue principium fit per inuocationem Iesu Christi, Oratione Dominica precedente, submissa uoce sic dicendo: Kyrie eleison, Christe eleison, Kyrie eleison. Pater noster. Et alta uoce: In nomine Domini nostri Iesu Christi  lumen cum pace. R\. a circunstantibus. Deo gratias: et Presbyter dicit: Dominus sit semper uobiscum. R\. Et cum Spiritu tuo. Et Ordo uesperorum, siue sit Festum, siue non, sequitur per hunc modum: Primo dicitur Psalmus, siue uespertinum, quod idem est; quo finito, Presbyter dicit: Dominus sit semper uobiscum; R\. Et cum. Et statim dicitur Sonus, si sit Festum; quia dies Feriatis caret Sono: nisi in tempore  Resurrectionis, qui propter solemnitatem dicitur: Quo finito; Dominus sit semper, ut supra, et immediate dicitur una Antiphona sine Alleluia, cum uersiculo sibi adiuncto, et cum Gloria Patri ut inferius in suo loco patebit; Iterum, Dominus sit semper, etc. Et continuo dicitur alia Antiphona, cum Alleluia, que Lauda dicitur, cum uersiculo sibi adiuncto, et Gloria Patri: quibus peractis, sequitur Hymnus: Ipso finito, sequitur Deprecatio, seu Supplicatio, etc. Oremus Redemptorem; Statim sequitur Capitula, oratione Dominica succedente, scilicet: Pater noster. Et ne nos. Sed libera. A malo nos libera, et dicatur, ut scriptum est in ordinatione Horarum. Et statim sequitur Benedictio, antecedendo: Humiliate uos benedictioni: et continuo sequitur Lauda cum uersiculo sibi  adiuncto, et Gloria: Qua peracta, debet dici una Oratio de Matutinis, quamcumque recitans uoluerit, excepta prima, que iungitur Matutinario, que numquam mutatur de suo proprio loco; Et statim fiunt Commemorationes, que sunt in consuetudine, uel accidunt de nouo. Et scias, quod in uesperis debes tu, uel quicumque uoluerit istam Regulam, uel Officium huius Regule exercere, in modum predictum procedere. Licet plura sint uespertina, Soni, Antiphone, et Laudes in ordinatione historiarum, non debet dici nisi unum uespertinum uel Psalmum, quod idem est, et una Lauda. Antiphona est, que dicitur sine Alleluia; et Lauda, que cum Alleluia dicitur: Et hoc intelligitur in Festiuitatibus, que non habent Proprietates; quia in illis, que habent, oportet ita dicere, sicut ibi ordinatum est;  quia alique Festiuitates sunt, que excedunt istum modum in Antiphonis, et Orationibus. In Matutinis similiter est incipiendum, ut in uesperis: et sequitur Matutinarium, et psalmus, Miserere mei Deus, cum Oratione sibi iuncta, et tres Antiphone, cum suis Orationibus, statim sequitur: R\. in aliquibus Festiuitatibus cum Oratione, scilicet solemnibus; postea Canticum; postea Benedictio; postea Sonus; postea Laudes: Statim sequitur Prophetia; et continuo Hymnus; et inde sequitur Supplicatio, scilicet, Oremus Redemptorem: postea Capitula, postea Lauda, que dicitur in fine uesperorum: et statim dicitur Benedictio, que in uespera dicta fuit; et statim fiunt Commemorationes, que sunt in consuetudine: nisi sint solemnes Festiuitates.  Et uesperis finitis, dicitur: uespere, mane, et meridie, cum sua Oratione; et in Matutinum, Ad annuntiandum mane, cum Oratione sequente: et in Completoriis, Custodi nos, Domine, ut pupillam oculi, cum Oratione sibi iuncta: et sic implentur predicte Hore, exceptis Dominicis diebus quia in principio Matutinorum alia est ordinatio; quia dicta oratione Dominica, et In nomine Domini nostri Iesu Christi, etc., incipimus et dicimus Hymnum, Aeterne rerum Conditor, cum sua Oratione sequente; Et statim sequuntur tres Psalmi, scilicet: Domine, quid multiplicati sunt? Miserere mei, Deus, secundum, et Miserere mei LuI, cum suis Antiphonis; et inde Oratione que sequitur; et inde omnia alia, ut in aliis Matutinis. Et si in diebus Dominicis principalibus, qui quasi historiales habentur, utpote in  Aduentu, uel in Quadragesima, uel in talibus que mutari non possunt, aliquod Festum euenerit, mutetur Festum, et alia die sequenti celebretur. Et si forte sequenti die aliud Festum magis solemne euenerit, de eo dicatur: et proximiori die priuato celebretur aliud. Et si illud Festum, de quo presenti celebratur, ualentius siue maioris solemnitatis fuerit, quam illud de quo debet fieri celebratio de isto principali Festo dicantur uespere: ita quod Lauda ultima, cum Oratione Matutinali, sit de Festo futuro celebrando, uel de eo, quod sequenti die debet celebrari. Et si talia Festa euenerint, que habent Octauarium secundum Regulam Gregorianam, utpote Festum Sancte Marie, et Sancti Ioannis, et Apostolorum Petri et Pauli, et similium, ob reuerentiam ipsorum, diebus priuatis interpositis, de  solemnitatibus illis Horas celebrare oportet; licet non ita solemniter; preterquam in Octaua die. Et si in illa die Octauarii fuerit aliquod Festum, dicatur de Octauario in precedenti die. Et si forte in una die duo Festa equalia, uel quasi, euenerint, ut sunt Festum Philippi et Iacobi, Festum Sancti Torquati, uel similia; Festum, de quo habetur Proprietas, debet celebrari, nisi fuerit uocatio illius Festi in illa Ecclesia; quia illud debet solemnizari, de quo habetur uocatio; et in sequenti, de alio. Et si Dominicis diebus concurrentibus, Festum euenerit, pretermittatur dies Dominicus; quia satis habebit locum per annum, et Festum ipsa die celebretur. Item de Ieiuniis in suis locis uidebis.





IN NOMINE PATRIS, ET FILII, ET SPIRITUS SANCTI. AMEN. INCIPIT BREuIARIUM AD DEBITE PERSOLuENDUM DIuINUM OFFICIUM SECUNDUM REGULAM BEATISSIMI ISIDORI ARCHIEPISCOPI HISPALENSIS. 



1 IN DOMINICO PRIMO ADuENTUS DOMINI.



Ad uesperos.

Incipiat Presbyter cum signo crucis.

In nomine Domini nostri Iesu Christi lumen cum pace. R\. Deo gratias.

Dicat Presbyter. Dominus sit semper uobiscum. R\. Et cum spiritu tuo.

Isto ordine incipiantur omnia officia, excepto de defunctis.

Lauda. A solis ortu usque ad occasum, P. Laudabile nomen Domini. u\. Sit nomen Domini benedictum, amodo, et usque in eternum. P. Laudabile nomen Domini.

 Oratio. Deus, cuius nomen est benedictum a solis ortu usque ad occasum, reple cor nostrum scientia, et ori nostro tue laudis officia deputa: ut, sicut omne per euum debito honore benedicetis, ita ab ortu solis usque ad occasum consono cunctorum ore lauderis. R\. Amen.

Per misericordiam tuam, Deus noster, qui es benedictus, et uiuis, et omnia regis in secula seculorum. R\. Amen.

Dicat Presbyter. Dominus sit semper uobiscum. R\. Et cum spiritu tuo.

Et nota, quod in fine omnium Orationum debet semper dici modo supradicto.

Sono. uenite, exultemus Domino: iubilemus Deo salutari nostro. u\. Preoccupemus faciem Dei in  confessione, et in psalmis. P. Iubilemus Deo.

Dicat Presbyter. Dominus sit semper uobiscum. R\. Et cum.

Antiphona. Alleluia. Audite, populi omnes, quia Dominus egrediens de loco suo, descendet, conculcans extrema terre. u\. Audite hec omnes gentes: auribus percipite, qui habitatis orbem. P. Quia Dominus egrediens. u\. Gloria, et honor Patri, et Filio,  et Spiritui Sancto in secula seculorum. Amen. P. Et descendet, conculcans.

Dicat Presbyter. Dominus sit semper uobiscum. R\. Et cum, etc.

Lauda. Alleluia. Mitte nobis auxilium de sancto: et de Sion tuere nos, Domine. P. In quacumque die inuocauerimus te, alleluia, alleluia. u\. Letabimur in salutari tuo: et in nomine Dei nostri magnificabimur. P. Et de Sion tuere nos, Domine. u\. Gloria, et honor, etc. P. In quacumque die inuocauerimus.


Hymnus.


   Christi caterua clamitet
Rerum parenti proximas,
Quas esse sentit, gratias,
 Laudesque promat maximas.

   uatum poli oracula
Perfecit olim tradita,
Cum nos redemit unicus
Factoris orbis Filius.

   uerbum profectum, proditum
Tulit reatum criminum;
Sumensque nostrum puluerem,
Mortis peremit principem.

   A matre natus tempore;
2 Sed sempiternus a Patre.
Duabus in substantiis
Persona sola est numinis.

   uenit Deus factus homo,
Nitescat ut cultu nouo,
 Renatus in nato Deo,
Factus nouus uerus homo.

   Natalis hinc ob gaudium
Ouans tropheo, gentium
Renata plebs per gratiam,
Hec festa prebet annua.

   Aduentus hic solemnibus
uotis feratur omnibus,
 Quos sustinere conuenit,
Tanti Dei gloriam.

   Secundus ut cum ceperit,
Orbemque terror presserit;
Succurrat hec humillima
Susceptoris dignitas.

   Deo Patri sit gloria,
Eiusque soli Filio,
Cum Spiritu Paraclito,
In sempiterna secula.
Respondeat Chorus. Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos gratia aduentus sui propitius iustificare dignetur. R\. Presta eterne omnipotens  Deus.

Dicat Presbyter. Kyrie eleison. R\. Christe eleison. Kyrie eleison.

Notandum est, quod post Supplicationem debent dici isti Kyrie eleison, ut supra dictum est.

Capitula. Audiuimus, Christe; confitemur, et credimus, quod de sinu Patris egrediens, ueneris, ut carnis nostre uestibulo cingereris; liberaturus, scilicet suscepte incarnationis mysterio, quod perierat nature uitiate contagio. Fac nos, prenuntiata aduentus tui gaudia, promptissima surrectionis deuotione excipere: ut, quia tu e loco patrio secretoque progrediens saluaturus homines, humanitus properasti ad publicum; nos e loco criminis exeuntes,  munditiores concitum diuinitatis tue prospectemus excursum: ut extrema uite nostre, nullius discriminis conculcatione inuoluens; sic prouoces terrore iustitie, ut solita iustifices pietate.

Pater noster, qui es in celis. R\. Amen. Sanctificetur nomen tuum. R\. Amen. Adueniat regnum tuum. R\. Amen. Fiat uoluntas tua, sicut in celo, et in terra. R\. Amen. Panem nostrum quotidianum da nobis hodie. R\. Quia Deus es. Et dimitte nobis debita nostra, sicut, et nos dimittimus debitoribus nostris. R\. Amen. Et ne nos inducas in tentationem. R\. Sed libera nos a malo.

Dicat Presbyter.

Liberati a malo, confirmati semper in bono tibi  seruire mereamur Deo, ac Domino nostro. Pone, Domine, finem peccatis nostris: da gaudium tribulatis: prebe redemptionem captiuis: sanitatem infirmis: requiemque defunctis. Concede pacem et securitatem in omnibus diebus nostris: frange audaciam inimicorum nostrorum: exaudi, Deus, orationem seruorum tuorum omnium fidelium christianorum in hoc die, et in omni tempore. Per Dominum nostrum Iesum Christum Filium tuum, qui tecum uiuit et regnat in unitate Spiritus Sancti Deus per omnia semper secula seculorum. R\. Amen.

Dicat Presbyter. Humiliate uos ad benedictionem.

Dominus sit semper uobiscum. R\. Et cum spiritu tuo.

Notandum est, quod quotiescumque uenerit Liberati  a malo, debet dici, sicut hic dictum est supra, usque ubi dicit: Benedictio.

Dicat Presbyter.

Benedictio. Christus Dominus, qui ad redemptionem nostram uenit, non mutatione loci, sed ueritate hominis assumpti; clarificandos nos attollat in gloriam regni. R\. Amen. Atque idem ad redimendum ueniens, redemptos nos a malis omnibus seruet. R\. Amen. Et quoniam ipse humiliatus iniquitatem nostram abstulit; ipse gloriosus beatitudinis nobis premia donet. R\. Amen. Per misericordiam ipsius Dei nostri, qui est benedictus, et uiuit, et omnia regit in secula seculorum. R\. Amen.

Dicat Presbyter. Dominus sit semper uobiscum. R\. Et cum.

 Et nota, quod in fine omnium Benedictionum debet dici modo supra dicto.

Lauda. Qui sedes super cherubim appare. P. ueni, et salua nos, Domine. Alleluia. u\. Qui regis Isrel, intende: qui deducis, uelut ouem, Ioseph. P. ueni, et salua. u\. Gloria, et honor Patri, et Filio, et Spiritui Sancto in secula seculorum. Amen.

P. ueni, et salua nos.

3 Oratio. Deus, Dei Filius, cuius in eternum permanet nomen; quique unum te esse innotescens Deum ac Dominum, per suscepte incarnationis mysterium uenisti in regem, ut redimeres seculum: da nobis, ita feruere huius mysterio pietatis, ut per hec euadamus muscipulam deceptoris: ut, qui Aduentus tui gaudia diffuso ore precinimus, saluatos nos, cum  ad iudicium ueneris, te iudice, gratulemur. R\. Amen. Per misericordiam.

In nomine Domini nostri Iesu Christi perficiamus cum pace: R\. Deo gratias.

Sequens Commemoratio debet dici in fine omnium uesperorum per totum annum.

Lauda. uespere, et mane, et meridie. P. Te laudamus, Domine.

Oratio. Domine, Deus omnipotens, qui uespere, et mane, et meridie unum diem uocari iussisti; et, ut sol agnosceret occasum suum, imperasti; aperi, quesumus, tenebras cordium nostrorum, ut, te radiante, cognoscamus te Deum uerum et lumen eternum. R\. Amen.

 Per misericordiam tuam.

Dicat Presbyter. In nomine Domini nostri Iesu Christi perficiamus cum pace. R\. Deo gratias.

Notandum, quod in fine omnium Horarum semper debet dici. In nomine Domini, ut hic supra.



Ad Matutinum.


Hymnus.


   Aeterne rerum Conditor,
Noctem diemque qui regis,
Et temporum das tempora,
Ut alleues fastidium.

   Preco diei iam sonat
Noctis profunde peruigil:
Nocturna lux uiantibus,
A nocte noctem segregans.

    Hoc excitatus lucifer
Soluit polum caligine;
Hoc omnis errorum chorus
uiam nocendi deserit.

   Hoc nauta uires colligit
Pontique mitescunt freta:
Hoc ipsa petra Ecclesie
Canente, culpam diluit.

   Surgamus, ergo strenue,
Gallus iacentes excitat,
Et somnolentos increpat,
Gallus negantes arguit.

   Gallo canente spes redit,
Aegris salus refunditur.
Mucro latronis conditur,
 Lapsis fides reuertitur.

   Iesu labentes respice,
Et nos uidendo corrige:
Si respicis, lapsi stabunt,
Fletuque culpa soluitur.

   Tu lux, refulge sensibus,
Mentisque somnum discute:
Te nostra uox primum sonet,
Et ore psallamus tibi.

   Gloria Patri ingenito,
Gloria Unigenito,
Una cum Sancto Spiritu,
In sempiterna secula.
   R\. Amen.

 Oratio. Aeternum te auctorem, et Conditorem rerumque omnium Dominum omnis lingua confitetur, et credit: tu enim in principio omnia fecisti: tu ipsa petra Ecclesie, in qua culpas nostras deflentes diluimus: tu enim in principio labentes respice, et uidendo nos corrige; ut nostra uox tibi semper insonet in atriis tuis, et resoluere mereamur tibi. Propter clementiam tuam petimus, ineffabilis Deus, ut super nos uigilet custodia tua semper angelica: et uenientes ad lucem cum exultatione a tuo lumine in eternum numquam discedamus: et electis tuis in eterna gaudia perfrui mereamur. R\. Amen.

Per misericordiam tuam.

Antiphona. Domine quid multiplicati sunt qui tribulant me? tu autem, Domine, susceptor meus es.  Psalmus III.

Antiphona. Laua me, Domine, ab iniustitia mea: et a peccato meo munda me. Psalmus L.

Antiphona. Laua me, Domine, ab iniustitia mea: et a peccato meo munda me, Domine.

Antiphona. In te confidit anima mea: libera me, Domine. Psalmus LuI.

Antiphona. In te confidit anima mea: libera me, Domine.

Oratio. Domine Iesu Christe, qui credentes in te redimendo suscipis, et exaltando glorificas; plebem tuam ab iniustitie et peccatorum uinculis libera: ueritatis et sapientie tue munere corda eorum locupleta; mentesque sanctifica: ut, sicut in celo cum  Sanctis regnat gloria, sic et in nobis maneat salus et benedictio tua. R\. Amen.

Per misericordiam tuam.

4 Antiphona. ueniet Dominus in regem: super omnem terram erit Dominus unus, P. Et nomen eius in eternum manet. u\. Exultate Deo adiutori nostro: iubilate Deo Iacob. P. Et nomen. u\. Gloria, et honor Patri, etc. P. Et nomen.

Oratio. Deus, Dei Filius cuius in eternum permanet. Require fol. 3.

Antiphona 2. ueniet ad locum sanctum Dominus, quem uos uultis; et Angelus testamenti, quem uos desideratis. P. Ecce ueniet Dominus omnipotens. u\. Magnus Dominus noster, et magna uirtus eius: et sapientie eius non est numerus. P. Ecce ueniet.  u\. Gloria, et honor, etc. P. Ecce ueniet.

Oratio. Christe, Dei Filius, qui ueniens ad locum uteri uirginalis, uerus Angelus testamenti agnosceris: concede nobis, ut fides, qua incarnationis tue gaudia diffuso ore concinimus, ab omni culpe nostre nos debito expiet, cum iterum te ad iudicium uenturum uiderimus. R\. Amen.

Per misericordiam tuam.

Antiphona 3. ueniet desideratus cunctis gentibus, P. Et uidebit eum omnis oculus. u\. Deus manifeste ueniet: Deus noster et non silebit. P. Et uidebit. u\. Gloria, et honor Patri, etc. P. Et uidebit.

Oratio. Desiderate cunctis gentibus o Christe, adueniens, salua populos tibimet confitentes: ut, qui  ad hoc premium uenisti, ut primum redimeres; ad hoc iterum uenias: ut credentes tibi pro meritis non condemnes. R\. Amen.

Per misericordiam tuam.

R\. ueni, clementissime Domine: succurre iam, et parce fessis: iam miserando erige oppressos. Redemisti uiuos: eripe captiuos. Aduentum tuum omnis creatura tua expectat. P. Dum hic es, absolue reos: et dum ueneris, defende nos tuos. u\. ueni, Domine, et noli tardare: relaxa facinora plebi tue, et reuoca dispersos in terram suam. P. Dum hic es. u\. Gloria, et honor Patri. R\. ueni, clementissime Domine.

Oratio. ueni, clementissime Domine, ueni; et preroga libertatem oppressis: excita potentiam tuam;  et plebem posside conquisitam: dirige uineam, quam per uirum plantasti dextere tue: et Filium hominis, quem confirmasti tibi, aduocatum pro nobis exaudi: ut lachrymarum panis modum habeat in flagellis; potusque compunctionis nostre uires non attenuet, sed et enutriat mentes. R\. Amen.

Per misericordiam tuam.


In Laudibus.

Ad Canticum. Audiat terra uerba ex ore meo. Expectetur, sicut pluuia eloquium meum, et descendant, sicut ros uerba mea.


Canticum Deuteronomii .

Attende celum, et loquar; * et audiat terra uerba ex ore meo.

 Expectetur sicut pluuia eloquium meum, * et descendant sicut ros uerba mea,

Sicut imber super gramen, * et sicut nix supra fenum.

Quia nomen Domini inuocaui: * date magnitudinem Domino Deo nostro.

Deus, uera opera eius, * et omnes uie eius iudicia:

Deus fidelis, in quo non est iniquitas, * iustus et sanctus Dominus.

Peccauerunt ei non filii immaculati: * natio praua et peruersa. Hec Domino retribuisti,

Hec plebs fatua et non sapiens? * nonne hic est ipse pater tuus, qui possedit te, et fecit, et creauit te?

 In mente habete dies seculi, * intelligite annos nationis nationum:

Interroga Patrem tuum, et dicet tibi; * seniores tuos, et annuntiabunt tibi.

Cum dispartiret Excelsus gentes: * quemadmodum dispersit filios Ade,

Statuit terminos gentium * secundum numerum Angelorum Dei.

Facta est pars Domini, plebs Iacob: * funiculum hereditatis eius Isrel.

Sufficientem eum sibi fecit in terra deserta, * in siti caloris, ubi non erat aqua:

Circumiuit eum, et erudiuit eum, sicut pupillam oculi. * Quemadmodum aquila proteget nidum suum, desuper pullos suos sedens,

 Extendit alas suas, et assumpsit eos, * et suscepit eos super scapulas suas.

Dominus solus deducebat eos: * et non erat cum illo deus alienus.

Imposuit in fortitudines terre * nascentias agrorum,

Suggerunt mel de petra, * et oleum de firmissima petra.

Butyrum bouum, et lac ouium cum adipe 5 agnorum et arietum, filiorum taurorum et hircorum cum adipe renum, * frumentum, et sanguinem uue,

Bibit uinum. Et manducauit Iacob, * et saturatus est, et recalcitrauit.

Dilectus: pinguis factus est, * et dilatatus est,

 Et derelinquit Deum, qui fecit eum, * et recessit a Deo salutari suo.

Et exacerbauerunt me in diis alienis, in abominationibus suis in iram concitauerunt me. * Et sacrificauerunt demoniis, et non Deo,

Deos, quos non nouerunt: * noui recentesque uenerunt, quos nescierunt reges eorum.

Deum, qui te genuit, derelinquisti, * et oblitus es qui enutriuit te.

uidit Deus, et zelatus est: * et exacerbatus est per iram filiorum suorum et filiarum.

Et dixit: Auertam faciem meam ab eis, * et ostendam quid erit eis in nouissimo:

Quia natio peruersa est: * filii, in quibus non est fides in ipsis.

 Ipsi in zelum concitauerunt me * et non in Deum,

In ira concitauerunt me * in idolis suis:

Et ego in ira concitabo eos, et non in gentem, * in gentem insensatam irritabo eos.

Quia ignis exarsit in ira mea, * et exardescit usque ad inferos deorsum:

Comedet terra nascentias agrorum, * et inflammant fundamenta montium.

Congeram in illis mala, * et sagittas meas consummabo in eis.

Tabescent fame, et esca auium erunt, * et tensio dorsus insanabilis eis;

Dentes bestiarum immittam in eis, * cum furore trahentium super terram.

A foris interficiet natos eorum gladius, et in promptuariis  timor,

Iuuenis cum uirgine, * lactans cum stabilito sene.

Dixi: Disperdam illos: * priuabo autem ex omnibus memoriam eorum.

Nisi propter iram inimicorum suorum, * ut non sint longo tempore super terram: ut non consentiant aduersarii, et dicant: Manus nostra excelsa est, et non Deus, fecit hec omnia.

Quia natio perditi consilii est, * et non est in eis disciplina,

Et non cogitauerunt intelligere; * hec percipient in futuro tempore.

Quemadmodum persequitur unus mille, * et duo commouebunt dena millia;

Nisi quia Dominus subdidit eos, et tradidit eos? *  quia non est Deus noster sicut dii illorum: inimici autem nostri insensati.

Ex uinea enim Sodomorum, uitis eorum, * et propago eorum ex Gomorra:

Uua eorum uua fellis, * botrus amaritudinis ipsis.

Ira draconum uinum eorum, * et furor aspidum insanabilis.

Nonne hec congregata sunt apud me, * et signata in thesauris meis?

In diem iudicii reddam in tempore, * cum titubauerit pes eorum:

Quia prope est dies perditionis eorum, * et aduenient parata illis.

Quia iudicabit Dominus populum suum, * et in seruis  suis consolabitur:

uidit enim eos fatigatos, * et defectos in obductione, et dissolutos.

Et dixit: Ubi sunt dii tui, Isrel, * in quibus confidebas in ipsis?

De quorum adipe sacrificiorum edebatis, * et bibebatis uinum libationum eorum:

Exurgant nunc et adiuuent uos, * et fiant uobis protectores.

uidete, quoniam ego sum Dominus, * et non est alius preter me.

Ego occidam, et uiuere faciam: * percutiam, et ego sanabo, et non est qui eripiat de manibus meis.

Quia tollam in celum manum meam, et iurabo per dexteram meam, et dicam: * uiuo ego in eternum.

 Quia exacuam sicut fulgur gladium meum, * et sagittas meas consummabo in eis:

Et suscipiet manus mea iudicium, * et reddam iudicium inimicis, et odientibus me retribuam.

Inebriabo sagittas meas sanguine, * et gladius meus manducabit carnes,

A sanguine uulneratorum, * et captiuitates a capite principum inimicorum.

Letamini celi simul cum eo, * et adorent eum omnes Angeli eius:

Letamini gentes simul cum populo eius, * et confirment eum omnes filii Dei;

Quia sanguis filiorum eius defendetur: * et defendet, et reddet iudicium inimicis, et odientibus se retribuet, et mundabit Dominus terram populi sui.

 Gloria, et honor Patri, et Filio et Spiritui sancto.

Sicut erat, etc.

6 Antiphona reiteretur. Audiat terra.

Ad Benedictus, Antiphona. Benedictus es Deus, et benedictum nomen glorie tue. P. Benedicite Dominum omnes electi eius: sit nomen sanctum ipsius benedictum in omnia secula seculorum.


Canticum trium Puerorum .

Benedictus es Domine Deus patrum nostrorum: * et laudabilis, et gloriosus, in secula:

Et benedictum nomen glorie tue, * quod est sanctum: et laudabile, et gloriosum in secula.

Benedictus es in templo sancto honoris tui, qui uides abyssos, et sedes super sedem regni tui, in firmamento  celi: * et laudabilis, et gloriosus in secula.

Benedicite omnia opera Domini, celi, * Angeli, atque omnes qui estis supra celos;

Omnes uirtutes, sol et luna, imber et ros, * omnis spiritus, ignis et estus, noctes et dies, lux et tenebre,

Hyems et estus, gelationes et niues, * fulgura et nubes;

Terra, montes, et colles, * et omnia nascentia de terra;

Maria et flumina, fontes, * cete et omnia que mouentur in aquis;

uolueres celi, bestie et iumenta, * filii hominum, Isrel: sacerdotes, serui Domini, spiritus et anime iustorum, sancti et humiles corde:

 Anania, Azaria, et Misel, Domino hymnum dicite, * et superexaltate cum in secula. Amen.

P. Benedicite Dominum.

Gloria, et honor Patri, etc.

P. Benedicite Dominum.

Sono. uenite, exultemus Domino. Require fol. 1.

Lauda. Laudate Dominum de celis, Alleluia, alleluia. Laudate eum in excelsis. Alleluia, alleluia.


Psalmus CXLuIII.

Laudate Dominum de celis: * laudate eum in excelsis.

Laudate eum omnes Angeli eius: * laudate eum omnes uirtutes eius.

Laudate eum Sol et Luna: * laudate eum omnes stelle, et lumen.

 Laudate eum celi celorum: * et aque, que super celos sunt, laudent nomen Domini.

Quia ipse dixit, et facta sunt: * ipse mandauit, et ereata sunt.

Statuit ea in eternum, et in seculum seculi: * preceptum posuit, et non preteribit.

Laudate Dominum de terra, * dracones, et omnes abyssi.

Ignis, grando, nix, glucies, spiritus tempestatis: * qui faciunt uerbum eius.

Montes, et omnes colles: * ligna fructifera, et omnes cedri.

Bestie, et uniuersa pecora: * serpentes, et uolucres pennate.

Reges terre, et omnes populi: * principes, et omnes  iudices terre.

Iuuenes, et uirgines: * seniores cum iunioribus laudent nomen Domini:

Quia exaltatum est nomen eius solius. * Confessio eius super celum et terram:

Et exaltabit cornu populi sui. * Hymnus omnibus sanctis eius: filiis Isrel, populo appropinquanti sibi.


Psalmus CXLIX.

Cantate Domino canticum nouum: * laus eius in Ecclesia sanctorum.

Letetur Isrel in eo, qui fecit ipsum: * et filie Sion exultent super regem suum.

Laudent nomen eius in choro: * in tympano et psalterio psallant ei.

 Quia beneplacitum est Domino in populo suo: * et exultabit mansuetos in salute.

Exultabunt sancti in gloria: * letabuntur in cubilibus suis.

Exultationes Dei in faucibus eorum: et gladius bis acutus in manibus eorum:

Ad faciendam uindictam in nationibus, * increpationes in populis.

Ad alligandos reges eorum in compedibus: * et nobiles eorum in uinculis ferreis.

Ut facient in eis iudicium conscriptum: * gloria hec est omnibus sanctis eius.


Psalmus CL.

Laudate Dominum in sanctis eius: * laudate eum in firmamento uirtutis eius.

 Laudate eum in potentatibus eius: * laudate eum secundum multitudinem magnitudinis eius.

Laudate eum in sono tube: * laudate eum in psalterio, et cithara.

Laudate eum in tympano, et choro: * laudate eum in chordis, et organo.

Laudate eum in cymbalis bene sonantibus: * laudate eum in cymbalis iubilationis: omnis spiritus laudet Dominum.

Gloria, et honor Patri, et Filio, et Spiritui Sancto.

Sicut erat, etc.

7 Lectio libri Ecclesiastici Salomonis .

R\. Deo gratias.

Fili, qui audit me, non confundetur: et qui operantur in me, non peccant: qui elucidant me, uitam  eternam possidebunt. Hec omnia liber uite, testamentum Altissimi, et agnitio ueritatis. Legem mandauit Moyses in preceptis iustitiarum, et hereditatem domui Iacob, et Isrel promissiones. Posuit Dauid puero suo excitare regem ex ipso fortissimum, in throno honoris sedentem in sempiternum. Qui impleuit quasi Phison scientiam, et sicut Tigris in diebus nouorum. Qui adimplet quasi Euphrates sensum; qui multiplicat quasi Iordanis in tempore messis. Qui mittit disciplinam sicut lucem: et assistens quasi Gehon in diebus uindemie. Qui perfecit primum scire ipsam, et infirmior non inuestigauit eam. A mari enim abundauit cogitatio eius, et consilium ipsius in abysso magna. Ego sapientia effudi flumina. Ego trames aque in messe defluo. Ego quasi fluuius  Dioryx, et sicut aqueductus exiui a paradiso. Dixi rigabo hortum meum, et inebriabo prati mei fructum. Et ecce factus est mihi trames abundans, et fluuius meus appropinquauit ad mare: quoniam doctrinam quasi lucem illuminabo omnibus, et narrabo illam usque in longinquum. Penetrabo inferiores partes terre, et inspiciam omnes dormientes, et illuminabo sperantes in Deum. R\. Amen.


Hymnus.


   Cunctorum Rex omnipotens,
Mundum saluare ueniens,
Formam assumpsit corporis
Nostre similitudinis.

   Qui regnat cum Altissimo,
uirginis intrat uterum,
 Nasciturus in corpore,
Mortis uincula disrumpere.

   Gentes erant in tenebris.
uiderunt lumen fulgoris,
Cum Saluator aduenerit
Redimere, quos condidit.

   Quem olim uatum prescia
Cecinerunt oracula,
Nunc ueniet in gloria,
Nostra ut curet uulnera.

   Letemur nunc in Domino
Simul in Dei Filio.
Parati eum suscipere
Aduentus sui gloria.
    R\. Amen.

Supplicatio. Oremus Redemptorem. fol. 2.

Capitula. Preces nostras ne despexeris, Domine: intende iam, et exaudi clementer: ut, qui uoce inimici turbati deiicimur, Unigeniti tui Adueatu sacratissimo consolemur: et Fide pennigerati, uelut columba, ad superna tendamus. Elonga nos, Domine, a seculo maligno, et a laqueo inimiici custodi. Per Christum.

Pater noster. Et ne nos.

Dicat Presbyter. Liberati a malo, confirmati semper in bono tibi seruire mereamur Deo, ac Domino nostro. Pone. Domine, finem peccatis nostris: da gaudium tribulatis: prebe redemptionem captiuis: sanitatem infirmis, requiemque defunctis. Concede  pacem et securitatem in omnibus diebus nostris: frange audaciam inimicorum nostrorum: exaudi, Deus, orationem seruorum tuorum omnium fidelium christianorum in hoc die, et in omni tempore. Per Dominum nostrum Iesum Christum Filium tuum, qui tecum uiuit, et regnat in unitate Spiritus Sancti Deus. Per omnia semper secula seculorum. R\. Amen.

Dicat Presbyter. Humiliate uos ad benedictionem.

Dominus sit semper uobiscum. R\. Et cum spiritu tuo.

Lauda. Qui sedes. fol. 2.

Benedictio. Christus Dominus, qui ad redemptionem nostram uenit non mutatione loci, sed ueritate hominis assumpti; clarificandos nos attollat in gloriam regni: R\. Amen. Atque idem ad redimendum  ueniens, redemptos nos a malis omnibus seruet. R\. Amen. Et quoniam ipse humiliatus iniquitatem nostram abstulit, ipse gloriosus beatitudinis nobis premia donet. R\. Amen.

Per misericordiam, etc.

Dominus sit semper uobiscum. R\. Et cum.

Fiat commemoratio ad Matutinum. Sequens commemoratio debet dici in omnibus Matutinis per totum annum.

Lauda. Ad annunciandum mane misericordiam tuam, P. Et ueritatem tuam per noctem.

Oratio. Mane, Domine, oratio nostra perueniat ad te. Quia suscepisti confractionem fragilitatis nostre, concede nobis diem istum iocundum, pacificum sine scandalo, 8 sine macula: sine ulla tentatione aduenientes  ad uesperam, te collaudamus regem eternum. R\. Amen.

Per misericordiam tuam, etc.

Et fidelium anime omnium defunctorum requiescant in pace. R\. Amen.

Exeunte uespera. Lauda. A solis ortu.

Sono. uenite, exultemus Domino. u\. Preoccupemus faciem eius P. In Domino.

Dicat Presbyter. Dominus sit semper uobiscum. R\. Et cum spiritu tuo. fol. 1.

Antiphona. ueniet Dominus cum senibus de principibus populi sui P. Ad saluandos populos. u\. Audite hec, omnes gentes: auribus percipite, qui habitatis orbem. P. Ad saluandos. u\. Gloria, et honor  Patri. P. Ad saluandos.

Dicat Presbyter. Dominus sit semper uobiscum. R\. Et cum spiritu tuo.

Lauda. Dexteram tuam, Deus, notam fac nobis Alleluia, P. Et eruditos corde in sapientia. Alleluia. alleluia. u\. Deus manifeste ueniet: Deus noster non silebit. P. Et eruditos. u\. Gloria, et honor Patri. P. Et eruditos.

Hymnus. Christi caterua clamitet. Supplicatio. Oremus Redemptorem mundi Dominum nostrum. Require fol. 2.

Capitula. Deus, cuius eternitas tempora prescit, et ordinat; qui in plenitudine temporum Dominum nostrum Iesum Christum Filium tuum nasciturum ex uirgine destinas; ut eternus ex te sine tempore  prodiens, pro nobis Conditor nasceretur in tempore; ut et nostra scilicet tempora uisitet, et temporales sue immortalitatis participes reddat; assistat tibi pro nobis: ut, quos Aduentu suo mirabiliter redemit, munere suo abundantissime ditet.

Pater noster. Liberati a malo. Require fol. 2.

Benedictio. Christus Dominus, qui per suscepte mysterium carnis notam fecit mundo gloriam sue diuinitatis, aduentu suo nos uiuificet a delictis. R\. Amen. Quique in se suscepit infirmitatem nostram, ipse in nobis conferat misericordiam suam. R\. Amen. Et qui primum ueniens humilis redemit mundum a crimine; secundo adueniens, ab omni nostro nos reatu iustificet. R\. Amen. Per misericordiam ipsius.

 Lauda. Deus manifeste ueniet, et non silebit. Alleluia. P. Aduocauit celos sursum, et terram discernere populum suum. Alleluia, alleluia. u\. Deus deorum Dominus locutus est: et uocauit terram. P. Aduocauit. u\. Gloria, et honor Patri. P. Aduocauit.

Oratio. Deus Dei Filius, qui auditum faciens ab extremis terre, mundo apparuisti in carne; restitue te ipsum mercedem fidei nostre: ut, qui opus tuum mirabile predicamus, mercede illa, que coram te est, opulentius muneremur. R\. Amen.

Per misericordiam tuam, Deus noster, etc.

In nomine Domini nostri Iesu Christi perficiamus cum pace. R\. Deo gratias.

Fiat commemoratio sicut in primis uesperis de Aduentu Domini. fol. 1.



FERIA II POST PRIMUM DOMINICUM DE ADuENTU DOMINI.



Ad Matutinum.

Antiphona. Domine, quid multiplicati sunt, qui tribulant me? multi insurgunt aduersum me. Psalmus III.

Oratio. Multiplicati sunt, Domine, qui tribulant nos; sed tu multus es in misericordia, qui eruas nos. In nullo enim formidamur ab imminenti pressura, si tantum tua muniamur, Omnipotens, gratia. R\. Amen.

Dominus sit semper uobiscum. R\. Et cum.

Antiphona 1. Auditum facite, populus, in extremis terre nomen meum, dicit Dominus: quia ecce ego uenio, et gloria mea illuminabit omnes sedentes in  tenebris, ut sciant uniuerse gentes, quod ego sum Dominus. u\. Audite hec, omnes gentes: aribus percipite, qui habitatis orbem. P. Ut sciant uniuerse. u\. Gloria, et honor Patri. P. Ut sciant uniuerse.

Oratio. Deus, Dei Filius. Require fol. 3

Antiphona 2. Audi, Daniel, uerba, que loquor ad te: claude sermonem, et signa librum usque ad Christum ducem, P. Ut edificetur Hierusalem, et ungatur Sanctus sanctorum in loco sanctificationis sue. u\. Audiam quid loquatur Dominus: quoniam loquetur pacem in plebem suam. P. Ut edificetur Hierusalem. u\. Gloria, et honor. P. Ut edificetur Hierusalem.

9 Oratio. Deus, qui Danieli illi sancto atque Prophete,  in peregrinationis recessibus constituto, future pietatis sacramentum reuelas, et sermonem claudere precipis, et signatum librum usque ad Christum ducem manere instituis; aperi nobis in terris pietatis tue uiscera: ut, quidquid in nobis obclusum obseruauit iniquitas, uerborum tuorum aperiat ueritas: qualiter ad ducis nostri Iesu Christi Filii tui in proximum accedentes presepe, ab omni mereamur expiari criminum labe. R\. Amen.

Per misericordiam.

Antiphona 3. Erit opus iustitie pax, et caritas in sempiternum. R\. Et sedebit populus in pulchritudine pacis. Ipsi uidebunt gloriam Domini, et decorem Dei nostri. u\. Et erit firmamentum in terra; in summis montium superextolletur super Libanum fructus eius;  et florebunt de ciuitate, sicut fenum terre. R\. Et sedebit. u\. Gloria et honor Patri, etc. R\. Et sedebit populus.

Oratio. Nunciatam ecce uocem iocunditatis et letitie, quam de tua, Christe, incarnatione audiuimus, ut in nobis dulciori efficiamur caritate fruentiores, imploramus tue magnitudinis exspectantes potentiam; ut ita in nobis uocis huius effectus usquequaque prepolleat, ut non confundamur in ea, cum manifestata nobis fuerit gloria tua. R\. Amen.

Per misericordiam tuam, Deus noster, etc.

Dominus sit semper uobiscum. R\. Et cum spiritu tuo.

R\. ueni, Domine, ad liberandum plebem tuam, quia relicti sumus pauci de multis, sicut oculi tui uident.  P. Et ostende nobis uiam, per quam incedamus, et uerbum, quod faciamus. u\. Qui regis Isrel, intende; qui deducis, uelut ouem, Ioseph; qui sedes super cherubim, appare. P. Et ostende nobis. u\. Gloria, et honor Patri. et Filio, etc. Reiteretur R\. ueni, Domine.


In Laudibus.

Ad Canticum Antiphona. Ecce Deus magnus uincens scientiam nostram; numerus annorum eius inestimabilis.


Canticum .

Ecce, Deus magnus uincens scientiam nostram; * numerus annorum eius inestimabilis.

Qui aufert stillas pluuie, et effundit imbres, adinstar  gurgitum, qui de nubibus fluunt; * qui pretexunt cuncta desuper.

Si uoluerit extendere nubes quasi tentorium suum; et fulgurare lumine suo, * desuper quoque cardines maris operiet.

Per hoc enim iudicat populos, * et dat escam multis mortalibus.

In manibus abscondit lucem, * et precipit ei, ut rursus adueniat.

Subter omnes celos ipse considerat, * et lumen illius super terminos terre. * Post eum rugiet sonitus,

Et tonabit uocem magnitudinis sue; * et non inuestigabitur, cum audita fuerit uox eius.

 Tonabit Deus in uoce sua mirabiliter, * qui facit magna et inscrutabilia.

Qui precepit niui, ut descendat in terra; * et hiemis pluuiis, et imbri fortitudinis sue.

Quia in manu omnium hominum signat: * norint singuli opera sua.

Ingredietur bestia latibulum suum, * et in antro suo morabitur.

Ab interioribus egredietur tempestas, * et ab Arcturo frigus.

Flante Deo concrescit gelu, * et rursus latissime funduntur aque.

Frumentum desiderat nubes, * et nubes adspargunt lumen suum.

Que illustrant cuncta per circuitum, * quocumque  eas uoluntas gubernantis duxerit,

Ad omne quod preceperit illis, * super faciem orbis terrarum.

P. Ecce Deus magnus.

Gloria, et honor Patri, et Filio et Spiritui Sancto, etc.

P. Numerus annorum.

Matutinarium. Antiphona. In tuo, Deus, lumine uidebimus lumen. u\. Ostende misericordiam tuam scientibus te, et iustitiam tuam his, qui recto sunt corde. P. In tuo, Deus, lumine. u\. Gloria, et honor Patri. P. In tuo, Deus, lumine.

Lauda. Laudate Dominum in sanctis eius. Alleluia, alleluia. Laudate eum in firmamento uirtutis eius. Alleluia. Psalmus CL. P. Laudate Dominum.  u\. Gloria, et honor Patri, et Filio, etc. P. Laudate eum in firmamento, etc.

Prophetia. Fili, qui audit me non confundetur. Require fol. 7.

In omnibus hebdomadibus sequentibus require Prophetiam semper in quolibet Dominico propinquiori preterito: et fiat cursus per eam in Matutinis, siue sit in prima Dominica, siue in secunda, uel in tertia, uel in quarta, seu in quinta, uel in sexta hebdomada in Aduentu Domini usque ad Natiuitatem ipsius.


10 Hymnus.


   Cunctarum rerum Omnipotens
Mundum saluare ueniens,
Formam assumpsit corporis
Nostre similitudinis.

    Qui regnat cum Altissimo
uirginis intrat uterum,
Nasciturus in corpore,
Mortis uincula disrumpere.

   Gloria Patri Ingenito,
Gloria Unigenito,
Una cum Sancto Spiritu
In sempiterna secula.
Amen.

Supplicatio. Oremus Redemptorem. fol. 2.

Capitula. Emitte, omnipotens Pater, de summis Celorum claritatis tue lumen, Dominum nostrum Iesum Christum, et nostrorum arcana irradia pectorum: ostende ueritatem tuam, que nos a falsis inimici  seductionibus eruat: et plebem, quam repuleras, ipse tibi restituat.

Pater noster. Et ne nos. Sed libera nos a malo.

A malo nos libera, et in tuo timore opere bono nos confirma Trinitas, Deus noster, qui es benedictus, et uiuis, et omnia regis in secula seculorum. R\. Amen.

Dominus sit semper uobiscum. R\. Et cum spiritu tuo.

Lauda. Deus manifeste ueniet, et non silebit. Require fol. 8.

Oratio. Fac nos Domine iuste, et sobrie, et pie in hoc seculo uiuere, ut exspectantes beatam illam spem, et Aduentum claritatis magnificentie tue: sic per semitas curramus iustitie, ut merito accedere  possimus ad eternam hereditatem. R\. Amen.

Per misericordiam tuam, Deus noster, qui es benedictus, et uiuis, et omnia regis in secula seculorum. R\. Amen.

Dominus sit semper uobiscum. R\. Et cum spiritu tuo.

In nomine Domini nostri Iesu Christi perficiamus cum pace. R\. Deo gratias.


Commemoratio, ut in Dominico fol. 7.

Ad uesperos omnia dicantur, ut in exeunte uespera de primo Dominico de Aduentu Domini fol. 8, excepto Sono, qui in diebus feriis non debet dici, neque cantari; excepto in tempore Resurrectionis.


Hymnus.


   uerbum supernum prodiens,
 A Patre olim exiens.
Qui natus orbi subuenis
Cursu decliui temporis.

   Illumina nunc pectora,
Tuoque amore concrema;
Audito ut preconio
Sint pulsa tandem lubrica.

   Iudexque cum post aderis
Rimari facta pectoris
Reddens uicem pro abditis,
Iustisque regnum pro bonis:

   Non demum arctemur malis
Pro qualitate criminis;
Sed cum beatis compotes
Simus perenni celibes.

    Presta Pater piissime,
Patrique compar Unice
Cum Spiritu Paraclito
In sempiterna secula.
Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus, ut nos gratia Aduentus sui propitius iustificare dignetur. R\. Presta, eterne omnipotens Deus.

Dicat Presbyter. Kyrie eleison. R\. Christe eleison. Kyrie eleison.

Capitula. Exurge, Deus, qui iudicas terram, et brachio fortitudinis rege, quos miserabili concedere  dignatus es opere, quosque facinora aggrauant uitiorum; tuarum subleua miserationum: ut iustitiam tuam, quam celi annunciant, agnoscamus, et gloriam tuam cum omnibus populis uideamus: ut inhabitet gloria in terra nostra, et sit redemptio nobis, quam alacres fide credimus esse uenturam.

Pater noster. Et ne nos. Sed libera nos a malo. Amen.

A malo nos libera, et in tuo timore. ut supra.

Benediictio. Christus Dominus, qui ad hoc uenit, ut impietates a domo Iacob auerteret; ad hoc iterum ueniet, ut redeuntes ad se a mortis potestate liberet. R\. Amen. Et, qui dudum ueniens, reconciliare dignatus est mundum; ad iudicium ueniens, ab omni nos penarum liberet cruciatu. R\. Amen. Ut cum  illo gaudeamus in gloria, quem hic pura fidei incolimus conscientia. R\. Amen.

Per misericordiam ipsius Dei nostri, qui est benedictus, et uiuit, et omnia regit in secula seculorum. R\. Amen.

Lauda. Deus manifeste ueniet. Require fol. 8.

Oratio. Fac nos, Domine, iuste. Require fol. 11.



11 FERIA Iu.



Ad Matutinum.

Antiphona. Laua me, Domine, ab iniustitia mea. P. Et a peccatis meis munda cor meum. Psalmus L, et cum ista oratione, que sequitur.

Oratio. Deus, Dei Filius, cuius in eternum permanet nomen. Require in fol. 3.

Antiphona 1. In illa die repleta erit terra scientia  Domini, quasi aque maris operientis: et radix Iesse, que stat in signum populorum. P. Ipsum gentes deprecabuntur. u\. In sua iustitia iudicabit pauperes populi, et saluos faciet filios pauperum, et humiliabit calumniatorem. P. Ipsum gentes deprecabuntur. u\. Gloria, et honor Patri, et Filio, et Spiritui Sancto, etc. P. Ipsum gentes.

Oratio. Iuxta est, Domine, dies Aduentus, et iam in ianuis est terribilis hora illa iudicii. Sileat ergo omnis caro a facie tua, et prolapsionis sue culpam fletibus diluat: et, quia nos ista per nos facere non ualemus; per te id agere confidimus. Ideo poscimus, ut, qui electos ad te uocando sanctificas, peccatores coronandos beatitudine eterna sustollas. R\. Amen.

 Per misericordiam tuam, etc.

Antiphona 2. Confortamini in Domino, et in potentia uirtutis eius per omnem orationem, et obsecrationem in Aduentum Iesu Christi Domini nostri. u\. Orietur in diebus eius iustitia et abundantia pacis, donec extollatur luna. P. Per omnem orationem. u\. Gloria, et honor Patri, etc. P. Per omnem orationem.

Oratio. Fac nos, Domine, iuste, et sobrie, et pie in hoc seculo uiuere, ut expectantes beatam illam spem et aduentum claritatis magnificentie tue, sic per semitas curramus iustitie, ut merito accedere possimus ad eternam hereditatem. R\. Amen.

Per misericordiam tuam, Deus noster, etc.

Antiphona 3. Consolamini, consolamini, Populus  meus, dicit Dominus, Deus uester: loquimini ad cor Ierusalem, quia suscepit de manu Domini duplicia. P. Dicite ciuitatibus Iuda. P. Ecce Deus uester in fortitudine ueniet. u\. Aduocauit celos sursum, et terram discernere populum suum. P. Dicite ciuitatibus. u\. Gloria, et honor Patri. P. Ecce Deus.

Oratio. Christe, Dei Filius, qui et olim uenisti nasciturus in carne, et iterum uenies cum ducibus et principibus populi tui ad faciendum iudicium in gloria maiestatis; presta nobis ut cum ueneris, non peccatis restituas uicem; sed pro fide, qua te credimus, eternam nos prouehas ad mercedem. R\. Amen.

Per misericordiam tuam, Deus noster, etc.

R\. ueniet Dominus, et apparebit in medio filiorum populi sui: de manu impiorum liberabit eos. P. Et  de morte redimet illos u\. Dominus omnipotens suscitabit nobis iustum, et ipse saluum faciet populum suum a peccatis eorum, P. Et de morte. u\. Gloria, et honor Patri, etc. Reiteretur R\. ueniet Dominus.


In Laudibus.

Antiphona. Fidelis erit domus tua. P. Et regnum tuum usque in eternum, dicit Dominus.


Canticum .

Ego tuli te de pascuis sequentem greges, * ut esses dux super populum meum Isrel:

Et fui tecum in omnibus ubicumque ambulasti, * et interfeci omnes inimicos tuos a facie tua:

Fecique tibi nomen grande iuxta nomen magnorum * qui sunt in terra.

 Et ponam locum populo meo Isrel, et plantabo eum, et habitabit sub eo, * et non turbabitur amplius:

Nec addent filii iniquita is, ut affligant eum sicut prius, * ex die qua constitui iudices super populum meum Isrel:

Et requiem dabo tibi ab omnibus inimicis tuis: * Predicitque tibi Dominus, quod domum faciat tibi Dominus.

Cumque completi fuerint dies tui, * et dormieris cum patribus tuis,

Suscitabo semen tuum post te, quod egredietur ex utero tuo, * et firmabo regnum eius:

Ipse edificauit domum nomini meo, * et stabiliam thronum regni eius usque in sempiternum.

 Ego ero ei in patrem, * et ipse erit mihi in filium:

Et fidelis erit domus tua, * et regnum tuum usque in eternum ante faciem tuam,

Et thronus tuus erit firmissimus iugiter.

P. Fidelis erit.

Gloria, et honor Patri, etc.

P. Et regnum eius.

Matutinarium. Antiphona. Emitte lucem tuam, Domine, et ueritatem tuam. u\. Ipsa me deduxerunt, et adduxerunt in montem sanctum tuum, et in tabernacula tua. P. Emitte lucem. u\. Gloria, 12 et honor Patri, etc. P. Emitte lucem.

Lauda. Laudate Dominum in sanctis eius: Alleluia,  alleluia. Laudate eum in firmameento uirtutis. Alleluia. Psalmus CL.

Prophetia: Fili, qui audit me, non confundetur. Require fol. 7. Hymnus. uerbum supernum prodiens. Require fol. 10. Supplicatio. Oremus Redemptorem mundi Dominum nostrum. Require fol. 2.

Capitula. Deus, cui omnis terra preconans iubilat laudem; cuius gloriam canora psalmi conclamant uoce; cuiusque terribilem in tuis operibus fatetur uirtutem; notum facito salutare tuum in conspectu omnium nostrorum. Reuela iustitiam tuam, qua possimus te nostrum agnoscere creatorem: et esto memor misericordie tue, qua nostrorum criminum mereamur inuenire remissionem: ut uidentes salutare tuum, iubilemus tibi, hymnum cantemus in exultatione  psalmum; et perfrui mereamur tue beatitudinis premio.

Pater noster.

A malo nos libera. Quere fol. 10.

Lauda. Deus manifeste ueniet. Require fol. 8.

Oratio. Saluator Domine, qui in monte Sion ascendens, Redemptor mundi per susceptam carnem ostensus es: libera populum tuum Isrel ab omni inquinamento nequitie: ut, cuius nomen in mundo innotuit gloriosum, eius misericordia non patiatur perire animas redemptorum. R\. Amen.

Per misericordiam tuam, Deus noster, qui es benedictus, et uiuis, et omnia regis.

Commemoratio. fol. 7.


Ad uesperos.

 Lauda. A solis ortu usque ad occasum, laudabile nomen Domini. u\. Sit nomen Domini benedictum, amodo, et usque in eternum. P. Laudabile.

Dicat Presbyter. Dominus sit semper uobiscum. R\. et cum spiritu tuo.

Antiphona. ueniet Dominus cum senibus, et principibus.

Lauda. Dexteram tuam Deus. Require fol. 8.


Hymnus.


uox clara ecce intonat:
   Obscura queque increpat,
   Pellantur eminus somnia,
   Ab ethere Christus promicat.

Mens iam resurgat torpida,
   Que sorde extat saucia:
    Sidus refulget iam nouum,
   Ut tollat omne noxium.

En sursum agnus mittitur
   Laxare gratia debitum:
   Omnes pro indulgentia
   uocem demus cum lachrymis:

Secundo ut cum fulserit,
   Mundumque horror cinxerit;
   Non pro reatu puniat.
   Sed pius tunc nos protegat.

Presta, Pater piissime,
   Patrique compar Unice,
   Cum Spiritu Paraclito
   In sempiterna secula. Amen.

 Supplicatio. Oremus Redemptorem mundi Dominum nostrum Iesum Christum. Require fol. 2.

Capitula. Deus, cuius faciem uidere fidelis omnis intendit, et, quem uenire, toto cordis desiderio concupiscit: presta nobis, ut, cum uisio humanitatis tue apparuerit, cunctis uisio diuinitatis tue nos eripiat a tormentis: ut, glorificato in corpore maiestatis tue presentiam contuentes, tartareos supplicii euadamus ardores.

Pater noster.

A malo nos libera. Require fol. 10.

Benedictio. Redemptor noster et Dominus, qui, nascendo in carne, iugum a nobis sustulit legis; compleat in nobis beneficia sue pietatis. R\. Amen. Et qui de nobis suscepit, quod diuinitati sue conueniret;  de suo conferat, quod in nos prestolatus munificet. R\. Amen. Ut omnes, qui hic priora gaudia Aduentus eius hilari deuotione excipimus; secundi Aduentus sui tempore cum Sanctis omnibus exultemus. R\. Amen. Per misericordiam ipsius Dei nostri, qui est benedictus, et omnia regit in secula seculorum. R\. Amen.

Dicat Presbyter. Dominus sit semper uobiscum. R\. Et cum spiritu tuo.

Lauda. Deus manifeste ueniet, et non silebit, alleluia. Require fol. 8.

Oratio. Deus Pater omnipotens, qui Eliam prophetam ad confortandas animas dubias missurus es; antequam ueniat dies tuus magnus, fac nos ut in nostris iniquitatibus, per quas quotidie labimur, fundati merito  sine fine uiuamus. R\. Amen. Per misericordiam tuam, Deus noster, qui es.

13 Dicat Presbyter. Dominus sit semper uobiscum. R\. Et cum.

In nomine Domini nostri Iesu Christi perficiamus cum pace. R\. Deo gratias.

Fiat Commemoratio, ut in fol. 1.



SEXTA FERIA.



Ad Matutinum.

Antiphona. In te confidit anima mea: et in umbra alarum tuarum sperabo, donec transeat iniquitas. Psalmus LuI.

Oratio. Deus, Dei Filius, cuius in eternum permanet nomen. Require fol. 3.

Antiphona 1. Cum Christus apparuerit uita uestra.  P. Tunc et uos apparebitis cum ipso in gloria. u\. uenite, exultemus Domino, iubilemus Deo salutari nostro: preoccupemus faciem eius in confessione, et in psalmis iubilemus ei. P. Tunc et uos apparebitis. u\. Gloria, et honor Patri. P. Tunc et uos.

Oratio. Saluator Domine, qui in monte Sion ascendens, Redemptor mundi per susceptam carnem ostensus es; libera populum tuum Isrel ab omni inquinamento nequitie: ut, cuius nomen in mundo innotuit gloriosum, eius misericordia non patiatur perire animas redemptorum. R\. Amen.

Per misericordiam tuam, Deus noster, qui es benedictus, et uiuis, et omnia regis. Dominus sit semper uobiscum. R\. Et cum spiritu tuo.

 Antiphona 2. Confortamini, pusillanimes: confortamini, et nolite timere: ecce Deus uester ultionem adducit retributionis. P. Deus ipse ueniet, et saluos nos faciet. u\. Omnes gentes plaudite manibus: iubilate Deo in uoce exultationis. P. Ecce Deus uester. u\. Gloria, et honor Patri, et Filio, etc. P. Deus ipse.

Oratio. Super montem Aduentus tui gaudia euangelizantes ascendimus, dum in altitudine tua, Christe, Dei Filius, fundati; ea, que de te uera sunt, credimus et fatemur. Oremus ergo, ut, qui ad faciendum iudicium es uenturus, nos expies a criminibus nostris. Amen.

Per misericordiam, etc.

Antiphona 3. Ecce ego mittam uobis Eliam Prophetam.  P. Antequam ueniat dies Domini magnus. u\. Audite hec, omnes gentes: auribus percipite, qui habitatis orbem. P. Antequam ueniat. u\. Gloria, et honor Patri. P. Antequam.

Oratio. Deus Pater omnipotens. Require retro in uesperis precedentibus de 4 feria, fol. 12.

R\. Consolabitur nos Dominus Deus noster. P. Et ostendet misericordiam super nos: non enim derelinquet nos in finem. u\. Ecce Dominus in medio nostri ueniet, quasi ros, et sicut stille super herbam, et non immittet ultra furorem suum; sed reuertetur, et miserebitur nobis. P. Et ostendet. u\. Gloria, et honor. Reiteretur R\. Consolabitur nos.


In Laudibus.

 Ad Canticum. Antiphona. Saluabit nos Dominus Deus noster in die illa; ut gregem populi sui.


Canticum .

Exulta satis filia Sion, * iubila Hierusalem:

Ecce Rex tuus ueniet tibi * iustus, et saluator:

Ipse pauper, ascendens super asinam, * et super pullum filium asine.

Et disperdam quadrigam Ephraim, * et equum de Hierusalem,

Et dissipabitur arcus belli: * et loquetur pacem gentibus,

Et potestas eius a mari usque ad mare; * et a fluminibus usque ad fines terre.

Tu quoque in sanguine testamenti tui emisisti  uinctos tuos de lacu, * in quo non est aqua.

Conuertimini ad munitionem uincti spei; * hodie quoque adnuncians duplicia reddam tibi.

Quoniam extendi mihi Iudam quasi arcum, impleui Ephraim: * et suscitabo filios tuos Sion super filios tuos Grecia:

Et ponam te quasi gladium fortium. * Et Dominus Deus super eos uidebitur;

Et exibit ut fulgur, iaculum eius: * et Dominus Deus in tuba canet, et uadet in turbine Austri.

Dominus exercituum proteget eos: et deuorabunt te, et subiicient lapidibus funde: * et bibentes inebriabuntur, quasi a uino et replebuntur ut phiale, et quasi cornu altaris.

Et saluabit eos Dominus Deus eorum in die illa,  * ut gregem populi sui. P. Saluabit nos Dominus.

Gloria, et honor Patri, et Filio, et Spiritui Sancto.

Sicut erat, etc.

P. Saluabit nos.

Matutinarium. Antiphona. Illuminas tu mirabilis a montibus eternis: turbati sumus omnes insipientes corde. u\. Notus in Iudea Deus: in Isrel magnum nomen eius. P. Illuminas tu 14 mirabilis. u\. Gloria, et honor Patri. P. Illuminas tu.

Lauda. Laudate Dominum in sanctis eius: alleluia, alleluia. Laudate eum in firmamento uirtutis eius, alleluia. Psalmus CL.

Prophetia. Fili, qui audit me, non confundetur. Require retro fol. 7. Hymnus. uox clara ecce intonat. Require in uesperis 4 feria fol. 12. Supplicatio. Oremus  Redemptorem mundi Dominum nostrum Iesum Christum. Require fol. 2.

Capitula. Domine uirtutum, orationes seruorum tuorum placatus accipe, et quid nos orare oportet, dignare monstrare: eosque eternitatis cibo conforta, quos panis lachrymarum conturbat: et tam miserabili fletu flumina lachrymarum oculi fluant, ut miserationum tuarum copiam criminibus elisis implectamur: quique Redemptoris nostri Aduentum pauemus, eius gloriosum conspectum ipso adueniente pacatissimum contemplemur.

Pater noster.

A malo nos libera. Require fol. 10.

Lauda. Deus manifeste ueniet. fol. 8. Benedictio. Redemptor noster et Dominus. fol. 12.

 In nomine Domini. R\. Deo gratias.

Fiat commemoratio fol. 1.



IN SECUNDO DOMINICO DE ADuENTU DOMINI.



Ad uesperas.

Lauda. A solis ortu usque. Oratio. Deus, cuius nomen. Require fol. 1.

Sono. Alleluia. Gaudebunt campi, et omnia, que in eis sunt. Tunc exultabunt omnia ligna siluarum ante faciem Domini. P. Quoniam uenit: alleluia. u\. Cantate Domino canticum nouum: cantate Domino omnis terra. Psallite Deo, et benedicite nomen eius: annunciate inter gentes gloriam eius. P. Quoniam uenit: alleluia.

Dicat Presbyter. Dominus sit semper. R\. Et cum.

Antiphona. Ecce reuelabitur gloria Domini Gentibus.  P. Et uidebit omnis caro, quod os Domini locutum est. u\. Deus manifeste ueniet, et Deus noster, et non silebit. P. Et uidebit. P. Gloria et honor Patri. u\. Et uidebit.

Lauda. Dominus enim dabit benedictionem: alleluia. P. Et terra nostra dabit fructum suum: alleluia, alleluia. u\. uerumtamen prope timentes eum salutare ipsius, ut inhabitet in terra nostra. P. Et terra. u\. Gloria, et honor Patri. P. Et terra.

Hymnus. Christi caterua. Supplicatio. Oremus Redemptorem mundi. Require retro in fol. 1 et 2. Capitula. Deus, cui omnis terra. Quere fol. 12. Pater noster. Liberati a malo. fol. 2.

Benedictio. Deus, Dei Patris Filius, qui olim Prophetarum  uaticinio in carne predictus es nasciturus, nascentia in nos uirtutum corrobores. R\. Amen. Quosque mysterio incarnationis sue adoptauit sibi in filios, non patiatur quosquam a se effici alienos. R\. Amen. Ut gaudium, quod aliquando de eius fide sumimus, per exhibitionem operum bonorum multiplicius cumulemus. R\. Amen. Per misericordiam.

Lauda. Deus summus, terribilis super omnem terram: alleluia. P. Subiecit populos nobis, et gentes sub pedibus nostris. P. Elegit nos hereditatem sibi, quam dilexit: alleluia, alleluia. u\. Omnes gentes, plaudite manibus: iubilate Deo in uoce exultationis. P. Subiecit populos. u\. Gloria, et honor Patri. P. Elegit nos.

Oratio. Deus, qui manifeste uenturus. Quere in  Matutinis sequentibus.



Ad Matutinum.

Hymnus. Aeterne rerum conditor. fol. 3.

Oratio. Aeternum te Dominum, rerumque omnium conditorem, cunctorum uox canit fidelium, qui et certos temporum limites figis et metas, quibus nox secernatur, et dies, eterna lege constituis. Abyssus etenim sapientie tue, ut mortalium leuaret fastidium, aliud labori concessit, aliud quieti seruauit. Presta ergo, omnipotens Deus, ut mens egra sopore, dum gallo canente admonetur, alacriter currens ad spem redeat lucis, et primitias diurni laboris in tuis semper impendat officiis. R\. Amen.

Per misericordiam.

 Antiphona. Multi dicunt anime mee: Non est salus ipsi in Deo eius. Psalmus III.

Antiphona. Lauabis me ab iniquitate. Psalmus L.

Antiphona. Exaltare super celos, Deus, et super omnem terram, gloriam tuam. Psalmus LuI.

Oratio. Clementissime Domine, qui es animarum perpetua salus, et ualida debilium uirtus; libera nos de uiris sanguinum, et a telis hostium defende clypeo tuo: mitte nobis de celis inuictum auxilium, et conculcantes nos redige in opprobrium: quatenus 15 ad officium matutinum liberi consurgamus, et uota nostra tuo sancto nomini fideliter impendamus. R\. Amen.

Per misericordiam.

Antiphona 1. Deus manifeste ueniet, et Deus noster,  et non silebit. P. Et in circuitu eius tempestas ualida. u\. Aduocauit celos sursum, et terram discernere populum suum. P. Et in circuitu eius. u\. Gloria, et honor Patri, etc. P. Et in circuitu.

Oratio. Deus, qui manifeste uenturus ad iudicium crederis, manifestam potentiam tuam in nobis ostende tue saluationis: ut, qui terribilis sustineris. mitissimus, cum adueneris, sentiaris. R\. Amen.

Per misericordiam tuam, Deus noster, etc.

Antiphona 2. ueni ad liberandum nos: Domine Deus uirtutum conuerte nos. P. Et ostende faciem tuam, et salui erimus. u\. Qui regis Isrel, intende: qui deducis, uelut ouem, Ioseph. P. Et ostende. u\. Gloria, et honor Patri. P. Et ostende faciem tuam.

Oratio. ueni ad liberandum nos, Domine Deus  uirtutum: conuerte nos, et ostende faciem tuam, et salui erimus: quo prebente, digne penitentie dono purificati, in tuo mereamur adesse iudicio. R\. Amen.

Per misericordiam tuam, etc.

Antiphona 3. ueni, Domine, et no'i tardare: relaxa facinora plebi tue. P. Et reuoca dispersos in terram suam. u\. Deus uirtutum, conuerte nos, ostende faciem tuam, et salui erimus. P. Et reuoca. u\. Gloria, et honor Patri. P. Et reuoca dispersos.

Oratio. ueni, Domine, noli tardare, relaxa iam facinora plebis tue, ut dispersionem nostram in eternis gaudiis dum expectaris, conuertas ad uotum, occurrasque nobis ad iudicium ad subuentionis omnimode complementum. R\. Amen.

 Per misericordiam tuam, etc.

R\. Hec dicit Dominus: Suscitabo uobis Pastorem de ciuitatibus Iuda, et regnabit uobiscum, sicut cum patribus uestris. P. Et miserebitur terre sue, et iam non eritis in tristitiam amplius. u\. Ecce Dominus ultionem adducet retributionis: Deus ipse ueniet, et saluabit nos. P. Et miserebitur. u\. Gloria, et honor Patri. Reiteretur R\. Hec dicit Dominus.

Oratio. Domine Deus omnipotens, qui pro humani generis redemptione ceternum tibi cequalemque Filium Angeli annunciatione per Marie uirginis uterum usque ad nos uoluisti transmittere; da nobis hoc tempore Aduentus tui Unigeniti eamdem pacis gratiam, quam in preterita largire dignatus es secula. Et illi nos in occursum fidei socies numerandos,  quos in fidei primordia a Iohanne penitentie undis aquarum ablutos, a te postremo per Filium in Spiritu Sancto et igni cognoscimus baptizatos. R\. Amen.


In Laudibus.

Ad Canticum. Antiphona. Expectetur, sicut pluuia eloquium meum: et descendant, sicut ros, uerba mea, quia nomen Domini inuocaui: date magnitudinem Deo uestro.

Canticum. Attende, celum, loquar: et audiat terra. Require fol. 4.

Ad Benedictus, Antiphona. Benedicite Dominum, pusilli, et magni omnes, qui expectatis Aduentum ipsius.

 Canticum. Benedictus es, Domine, Deus patrum nostrorum. fol. 6.

Sono. Alleluia. Gaudebunt campi. Require fol. 14.

Lauda. Laudate Dominum de celis: alleluia. Laudate eum in excelsis, alleluia: alleluia. Psalmus CXLuIII.


Lectio libri Esaie Prophete .

R\. Deo gratias.

Hec dicit Dominus: uade, ingredere ad eum, qui habitat in tabernaculo, ad Sobnam prepositum templi, et dices ad eum: Quid tu hic, aut quasi quis hic? quia excidisti tibi hic sepulchrum, excidisti memoriale in excelsa diligenter, in petra tabernaculum tibi. Ecce Dominus asportari te faciet, sicut asportatur gallus gallinaceus, et quasi amictum subleuabit  te. Coronans coronabit te tribulatione, quasi pilam mittet te in terram latam et spatiosam: ibi morieris, et ibi erit currus glorie tue, ignominia domus Domini Dei tui. Et expellam te de statione tua, et de ministerio tuo deponam te. Et erit in die illa: uocabo seruum meum Eliachim filium Helcie, et induam illum tunicam tuam, et cingulo tuo confortabo eum, et potestatem tuam dabo in manu eius, et erit quasi pater habitantibus in Hierusalem et domui Iuda. Et dabo clauem domus Dauid super humeros eius, et aperiet, et 16 non erit qui claudat, et claudet, et non erit qui aperiat. Et figam paxillum in loco fideli, et erit in solium glorie domus patris sui. Et suspendam super eum omnem gloriam domus patris eius. R\. Amen.

 Hymnus. Cunctorum Rex omnipotens. Require fol. 7. Supplicatio. Oremus Redemptorem mundi. Require fol. 2.

Capitula. Christus, qui, nasciturus in carne, complementum factus es legis; perfectionem in nobis tribue sanctitatis: et, qui olim Aduentu tuo redimere dignatus es mundum, iudicii tui tempore a suppliciis serua animas redemptorum.

Pater noster, qui es in celis.

Liberati a malo, etc. Require fol. 2.

Lauda. Deus summus, terribilis. Benedictio. Deus, Dei Patris Filius. Quere fol. 14.

Exeunte uespera. Lauda. A solis ortu usque ad occasum. Require fol. 1.

Sono. Alleluia. Gaudebunt campi. fol. 14.

 Antiphona. Erit Dominus corona glorie in die illa. P. Et ornamentum letitie residuum populi sui Isrel. u\. Et dominabitur a mari usque ad mare, et usque ad flumen propagines eius. P. Et ornamentum letitie. u\. Gloria, et honor Patri. P. Et ornamentum letitie.

Lauda. Exultent, et letentur in te omnes, qui querunt te, Domine, alleluia. P. Et dicant: Semper magnificetur, alleluia, alleluia. u\. Domine, in lumine uultus tui ambulabunt, et in nomine tuo exaltabuntur. P. Et dicant. u\. Gloria, et honor Patri, et Filio. P. Et dicant semper.

Hymnus. Christi caterua clamitet. Supplicatio. Oremus Redemptorem mundi Dominum nostrum, ut  supra in primo Dominico de Aduentu Domini fol. 1. et 2. Capitula. Exurge Deus, qui iudicas terram. Quere fol. 10. Pater noster. Liberati a malo, etc. Quere fol. 2. Benedictio. Christus Dominus, qui ad hoc uenit, etc. Quere fol. 10. R\. Amen.

Per misericordiam ipsius, etc.

Lauda. Super salutare tuum, alleluia, exultemus uehementer, uitam petimus, tribue, Domine, alleluia, alleluia. P. In longitudinem dierum, in eternum, et in seculum seculi, alleluia, alleluia. u\. Magna est gloria eius in salutari tuo, gloriam et magnum decorem impones super eum. P. In longitudinem dierum. u\. Gloria, et honor Patri. P. In longitudinem dierum.

Oratio. Iuxta est, Domine, dies Aduentus tui, et  iam in ianuis est terribilis illa hora iudicii. Sileat ergo omnis caro a facie tua, et prolapsionis sue culpam fletibus diluat. Et, quia nos ista per nos facere non ualemus, per te id agere confidimus. Ideo poscimus, ut, qui electos ad te uocando sanctificas, peccatores coronandos beatitudine eterna sustollas. R\. Amen.

Per misericordiam tuam, etc.



IN SECUNDA FERIA SECUNDAE HEBDOMADAE.



Ad Matutinum.

Antiphona. Domine, quid multiplicati sunt, qui tribulant me? tu autem, Domine, susceptor meus es. Psalmus III. cum sua Oratione. Multiplicati sunt, Domine, fol. 8.

Antiphona 1. Montes et colles cantabunt coram  Deo, et omnia ligna siluarum plaudent manibus. P. Quoniam ueniet Dominus dominator in signum eternum, quod numquam auferetur. u\. Gaudebunt campi, et omnia ligna cedri Libani, quas plantauit. Illic passeres nidificabunt. P. Quoniam ueniet Dominus. u\. Gloria, et honor. P. Quoniam ueniet.

Oratio. Dominator Domine, qui in signum eternum liberator mundi adueniens, montes et colles coram te laudem fecisti clamare, cum tota in te uiuentia approbasti; concede nobis, ut laudes, quas glorioso nomini sancto tuo offerimus, acceptas tibi semper efficias: ut, qui mundum redempturus, in salutis signo ostensus es; mundum iterum iudicaturus, non ultorem, sed liberatorem te nostris oculis manifestes. R\. Amen.

 Per misericordiam tuam.

Antiphona 2. Adhuc modicum et consummabitur indignatio. P. Et in illa die auferetur onus de humero nostro, et iugum de collo nostro. u\. uideant pauperes, et letentur: querite Dominum, et uiuet anima uestra. P. Et in illa die. u\. Gloria, et honor. P. Et in illa die.

Oratio. Iesu Saluator noster et Domine, qui iugum legis a collo nostro predicamento gratie sustulisti, et onus nostri humeri in tuis humeris excepisti; concede precibus Ecclesie tue, ut, que, consummata indignatione, fidei tue precepto refulsit; de consummata iustitia mereatur a te, ad iudicium 17 ueniente, attolli: ut et hic feliciter uiuat, et post feliciori prospectu faciem diuinitatis tue letabunda  aspiciat. R\. Amen.

Per misericordiam tuam, Deus, etc.

Antiphona 3. Ego ante te ibo, dicit Dominus. P. Et gloriosos terre humiliabo. u\. Deus, deorum Dominus, locutus est, et uocauit terram. P. Et gloriosos. u\. Gloria, et honor Patri, et Filio. P. Et gloriosos terre humiliabo.

Oratio. Esto nobis, Domine, corona glorie in die, qua ueneris secula iudicare per ignem: ut hic nos pius uestias indumento iustitie, et post perfecta glorie libertate. R\. Amen.

Per misericordiam tuam, etc.

R\. Ecce, Sion, dominator tuus cum iocunditate ueniet. P. Et omnes sancti gaudebunt super te cum  letitia et gaudio sempiterno. u\. ueni, Domine, noli tardare: relaxa facinora plebi tue. P. Et omnes. u\. Gloria, et honor Patri. Reiteretur R\. Ecce, Sion.


In Laudibus.

Ad Canticum. Antiphona. Ecce enim Deus Saluator meus: fiducialiter agam in eo, et non timebo.


Canticum .

Dominus Deus omnium creator, * terribilis et fortis, iustus et misericors,

Solus rex bonus, qui solus prestans, * solus iustus, omnipotens,

Qui liberas Isrel de omni malo, * qui fecisti patres electos, et sanctificasti eos:

Accipe sacrificium ab uniuerso populo Isrel, * et custodi plebem tuam, et sanctifica.

 Congrega, Domine, dispersiones nostras * et libera eos qui seruiunt Gentibus contemnentibus et abominantibus

Respice: Ut sciant Gentes quia tu es Deus noster; totque opprimentes, et contumeliam facientes in superbia, * et constitue populum tuum in loco sancto tuo.

P. Ecce enim.

Gloria, et honor Patri.

P. Fiducialiter.


Matutinarium.

Sit splendor Domini Dei nostri super nos: et opera manuum tuarum dirige super nos. u\. Respice in seruos tuos, et in opera tua, et dirige filios eorum. P. Et opera manuum, u\. Gloria, et honor  Patri. P. Et opera manuum.

Lauda. Laudate Dominum in sanctis eius: alleluia, alleluuia. Laudate eum in firmamento uirtutis eius: alleluia. Psalmus CXLuIII.

Prophetia. Hec dicit Dominus: uade, ingredere. fol. 15.


Hymnus.


   Ecce saluator omnium
Desideratus optimus,
Aduentus cuius predictus,
uenturus est quantocius.

   Mundemus corda a sordibus
Parantes uiam Domino
Clamemus cordis organo:
 ueni, Redemptor, salua nos.

   Deo Patri sit gloria,
Eiusque soli Filio,
Cum Spiritu Paraclito
In sempiterna secula.
   Amen.

Supplicatio. Oremus Redemptorem mundi Dominum nostrum. fol. 2.

Capitula. Memor esto, Domine, Ecclesie tue, ex Gentium diuersitate collecte: eique misericordie ueritatis tue thesauros pande: ut et uenisse te pro sua redemptione letetur; et pro sua remuneratione uenturum in exultationis iubilo prestoletur.

Pater noster. A malo nos libera, etc. fol. 10.

Lauda. Deus manifeste ueniet. Require fol. 8. Oratio.  Fac nos, Pater, in gratia, ut infra eodem fol.



Ad uesperos.

Lauda. A solis ortu usque ad occasum. fol. 1. Antiphona. ueniet Dominus cum senibus. Lauda. Dexteram tuam Deus. Require fol. 8.


Hymnus.


   A Patre, Unigenite,
Ad nos uenis per uirginem,
Baptismi rore consecrans,
Cunctos fide regenerans.

   De celo celsus prodiens
Excepit formam hominis
uictor a morte rediens,
Gaudia uite largiens.

   Hoc te, Redemptor, quesumus,
 Illabere propitius;
Clarumque nostris cordibus
Lumen prebe deificum.
   Deo Patri sit gloria, etc.

Supplicatio. Oremus Redemptorem mundi Dominum nostrum Iesum Christum. Quere fol. 2.

Capitula. Te expectantes quesumus, Domine: salua nos sperantes in te: tuoque nos redemptos sanguine, sicut es pollicitus, consolare: ac, remoto gemitu, expulsoque dolore, 18 sempiternum gaudium eternamque letitiam nos facito obtinere.

Pater noster. Et ne. Sed. A malo nos libera. Quere fol. 10.

Benedictio. Agnus Dei, qui olim uenit peccata tollere mundi, auferat a nobis omnem colluuionem  delicti. R\. Amen. Et, qui uenit redimere, quod perierat; ad hoc iterum ueniat, ut redempta non puniat. R\. Amen. Quo cum illo, in quo fidem nostram dirigimus, gaudium perpetuum, cum uenerit, habeamus. R\. Amen.

Per misericordiam ipsius Dei nostri, etc.

Lauda. Deus manifeste ueniet. Require fol. 4. Oratio. Fac, nos, Pater. Ut infra.



QUARTA FERIA.



Ad Matutinum.

Antiphona. Laua me, Domine, ab iniustitia mea: et a peccatis meis munda cor meum. Psalmus L.

Oratio. Deus, Dei Filius, cuius in eternum permanet. Require fol. 3.

Antiphona. Ambulate per portas meas, et uiam  facite plebi mee: lapides, qui sunt in uia, reuoluite. P. Ecce Dominus ueniet cum salute. u\. Exultate iusti in Domino: rectos decet collaudatio. P. Ecce Dominus ueniet. u\. Gloria, et honor Patri, ex Filio, etc. P. Ecce Dominus ueniet cum salute.

Oratio. Fac, nos, Pater, in gratia et agnitione Iesu Christi filii tui, Domini nostri, dilatatis sensibus crescere: ut, expectantes Aduentum eius, immaculatis uestigiis ad diem iudicii properemus: quo eius gratia hic sic reos absoluat, ut in futuro culpam intereuntem non puniat. R\. Amen.

Antiphona 2. Mitte nobis, Domine, auxilium de sancto, P. Et de Sion tuere nos. u\. Domine, saluos nos fac: o Domine, bene prosperare: benedictus,  qui uenit in nomine Domini. P. Et de Sion tuere nos. u\. Gloria, et honor Patri. P. Et de Sion.

Oratio. Da nobis, Domine, felicitatis gaudia eterne, ut in te semper gaudere possimus, ne desperabili tristitia obruamur: ut in nullo de temporalibus soliciti simus; et, qui te prope esse iam credimus, mitissimum te, cum ueneris, sentiamus. R\. Amen.

Antiphona 3. Nos ingredientes uidebimus Saluatorem magnum, uniuersarum rerum Dominum nostrum. P. Aduentum suum manifestatum membris humanis. u\. Magnus Dominus laudabilis nimis in ciuitate Dei, in monte sancto eius. P. Aduentum suum. u\. Gloria, et honor Patri. P. Aduentum suum.

Oratio. Domine Deus retributionis, qui in carne natus humilis, ad iudicium uenturus terribilis; salua  nos credentes in te: ut cecitatis nostre tenebre, a te illuminate, luminis tui claritate prefulgeant; qualiter auditus mentis nostre de operum dignitate semper tibi complaceat. R\. Amen.

R\. Non auferetur sceptrum de Iuda, nec dux de femoribus eius, donec ueniat, qui mittendus est. P. Et ipse erit expectatio Gentium. u\. Bethlehem, ciuitas Dei summi, ex te prodiet dominator Isrel. P. Et ipse erit. u\. Gloria, et honor Patri, etc. Reiteretur R\. Non auferetur sceptrum de Iuda.


In Laudibus.

Ad Canticum. Antiphona. Dominus Deus germinabit iustitiam, et laudem coram omnibus Gentibus.


Canticum .

 Gaudens gaudebo in Domino, * exultabit spiritus meus in Deo salutari meo:

Quia induit me uestimento salutis: * et indumento iocunditatis circumdedit me,

Quasi sponsum decoratum corona, * et quasi sponsam ornatam monilibus suis.

Sicut enim terra profert germen suum, * et sicut hortus semen suum germinat;

Sic Dominus Deus germinabit * iustitiam et laudem coram omnibus Gentibus.

Propter Sion non tacebo, * et propter Hierusalem non quiescam,

Donec egrediatur sicut splendor iustus eius, et saluator eius ut facula accendatur.

Et uidebunt Gentes iustum tuum, * et cuncti reges  inclytum tuum:

Et uocabitur tibi nomen nouum, * quod os Domini nominabit.

Et eris corona glorie in manu Domini, * et diadema regni in manu Dei tui.

Non uocaberis ultra derelicta: et terra tua non uocabitur amplius Desolata:

Sed uocaberis uoluntas mea in ea, * et terra tua inhabitabitur.

Habitabit enim iuuenis cum uirgine, * et inhabitabunt in te filii tui.

Sicut enim gaudet sponsus super sponsam suam, * sic gaudebit Dominus Deus tuus super te.

Super muros tuos Hierusalem constitui custodes,  * 19 tota die et tota nocte in perpetuum non tacebunt.

Qui reminiscimini Dominum, ne taceatis, * et ne detis silentium, donec stabiliat, et donec ponat Hierusalem laudem in terra.

P. Dominus Deus germinabit. Gloria, et honor Patri, etc. P. Dominus Deus germinabit.

Matutinarium. Deus Dominus. P. Et illuxit nobis. u\. Constituite diem solemnem in condensis usque ad cornu altaris. P. Et illuxit nobis. u\. Gloria, et honor Patri. P. Et illuxit nobis.

Lauda. Laudate Dominum. fol. 11. Prophetia. Hec dicit Dominus: uade ingredere. Quere fol. 15. Hymnus. Ecce Saluator omnium, fol. 17.

Capitula. Dominator desiderabilis Domine Iesu  Christe, quasi ignis conflans ab scoriis peccaminum nos absterge: et quasi aurum purum argentumque purgatum, nos effice, tuoque inspiramine, ad querendum te iugiter, corda nostra succende: ut ad te ardenter nostra desideria anhelent, tibique coniungi tota auiditate festinent.

Pater noster, etc.

A malo nos libera, et in tuo timore opere bono nos confirma, Trinitas Deus noster, qui es benedictus, et uiuis, et omnia regis in secula seculorum. R\. Amen.

Dominus sit semper uobiscum. R\. Et cum.

Lauda. Deus manifeste ueniet. fol. 8. Oratio. Deus qui tubam. Quere infra.



Ad uesperos.

 Lauda. A solis ortu. Antiphona. ueniet Dominus. Lauda. Dexteram tuam, fol. 8.


Hymnus.


   Mane nobiscum, Domine:
Noctem obscuram remoue:
Omne delictum ablue:
Pie medelam tribue.

   Quem iam uenisse credimus,
Redire item nouimus;
Sceptrumque tuum inclytum
Tuo defende clypeo.

   uita, salus, et ueritas
Christe, rogantes adiuua:
Hymnum sonantes iubilo,
Zelum uincamus lubricum.
    Deo Patri sit gloria.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus, ut nos gratia Aduentus sui propitius iustificare dignetur. R\. Presta eterne omnipotens Deus.

Dicat Presbyter. Kyrie eleison. R\. Christe eleison. Kyrie eleison.

Capitula. Domine Iesu Christe, qui assumpto homine hominum susceptor effectus in lucem Gentium datus es; aperi oculos cordium in te credentium populorum, atque abstrahe misericors de conclusione religatos adhuc uinculis diffidentie: et, quos in domo carceris detineri conspicis in tenebris ignorantie,  tue, quesumus, scientie irradies splendore.

Pater noster. Et ne nos. A malo nos libera. fol. 10.

Humiliate uos benedictioni. Dominus sit semper uobiscum. R\ Et cum.

Benedictio. Gaudio Aduentus sui nos Christus letificet, et corda nostra diuinitatis sue gratia semper illuminet. R\. Amen. Desideria nostra presentie sue exhibitione gratificet, et deuotionem nostram propitius acceptet. R\. Amen. Ut accensione sui amoris ita cor nostrum semper efferueat, ut ueniente illo ad iudicium pro meritis non tabescat. R\. Amen.

Per misericordiam ipsius Dei nostri, qui, etc.

Lauda. Deus manifeste ueniet. Quere fol. 8. Oratio.  Deus, qui tubam in Sion, ut infra.



SEXTA FERIA IN ADuENTU DOMINI.



Ad Matutinum.

Antiphona. In te confidit anima mea, et in umbra alarum tuarum sperabo, donec transeat iniquitas. Psalmus LuI. Miserere mei, Deus: miserere mei, quoniam confidit in te, etc. Oratio. Deus, Dei Filius, cuius in eternum permanet nomen. Quere fol. 3.

Antiphona 1. Ecce Dominus tuba canet in Sion. P. Et ueniet in turbine Austri: ipse Dominus omnipotens proteget nos. u\. Fidelis Dominus in uerbis suis, et sanctus in omnibus operibus suis. P. Et ueniet in turbine Austri. u\. Gloria, et honor Patri, et Filio, etc. P. Ipse Dominus.

 Oratio. Deus, qui tubam in Sion continens, saluare uenisti in Austri turbine peccatores, dum alios terrore signorum, alios predicationis gratia excitas ad credendum; protege nos ab omni aduersita e tentationum: ut tuba uerbi tui sit semper saluatio anime 20 et corporis nostri. R\. Amen.

Per misericordiam tuam, Deus noster, etc.

Dicat Presbyter. Dominus sit semper uobiscum. R\. Et cum spiritu tuo.

Antiphona 2. Congregauit Dominus dispersionem populi sui in misericordia. P. Et uidebitur claritas eius in nube, sicut temporibus Moysi. P. Et manifestabitur quemadmodum Salomonis regis. u\. Et dominabitur a mari usque ad mare, et a flumine usque ad propagines eius. P. Et uidebitur claritas  eius. u\. Gloria et honor Patri, et Filio, etc. P. Et manifestabitur quemadmodum Salomonis regis.

Oratio. Congrega, Domine, dispersionem populi tui in misericordia, quem olim, redempturus mundum, in uirtute brachii tui liberasti; et ideo ab his, quos redemisti, magno opere inuocaris: ut, qui infirmari pro nobis dignatus es, ut homo; diuinitatis tue homines digneris premunire presidio. R\. Amen.

Per misericordiam tuam, Deus noster, etc.

Antiphona 3. Letabitur deserta et inuia, et exultabit solitudo. P. Et florebit sicut lilium. Germinans, germinabit. u\. Gaudebunt campi, et ligna cedri Libani illic, quas plantauit: illic passeres nidificabunt. P. Et florebit sicut lilium. u\. Gloria, et honor Patri, etc. P. Et florebit sicut lilium.

 Oratio. uenisse te Dominum in Sion, cum laude et letitia omnis catholica preconatur Ecclesia: et ideo petimus, ut, qui Aduentum tuum gloriosum in populis nunciamus, a nostris facinoribus, te expiante, purgemur. R\. Amen.

Per misericordiam tuam, Deus noster.

Dicat Presbyter. Dominus sit semper uobiscum. R\. Et cum spiritu tuo.

R\. Exspectatur Dominus, ut misereatur nobis. P. Quia Deus iudicii Dominus est: beati omnes, qui expectant eum. u\. Non secundum uisionem oculorum iudicabit, neque secundum auditum aurium arguet; sed iudicabit in iustitia pauperes. P. Quia Deus iudicii Dominus est. u\. Gloria, et honor Patri. Reiteretur R\. Expectatur Dominus.


In Laudibus.


Ad Canticum. Antiphona. Directa facta est uia piorum, et preparatum est iter sanctorum.


Canticum .

Ecce ciuitas uirtus, et saluatio nostra, * pone murum, et circa murum munitionem muri.

Post sceptrum uiri aperite portas, * intret plebs custodiens iustitiam: participes qui sunt ueritatis, custodientes pacem:

Quoniam in te sperauerunt, Domine, usque in eternum. * Deus magnus et eternus,

Quomodo humiliasti, et deduxisti eos, * qui commorabantur in altissimis;

Ciuitates firmissimas deiicies, et deduces eas usque ad humum. * Et conculcabunt eas pedes mansuetorum,  et humilium.

Directa facta est uia piorum, * et preparatum est iter sanctorum.

Die enim Domini iudicium: * sperauimus in nomine eius, et in memoria, quam concupiuit anima mea.

P. Directa facta est uia piorum.

Gloria, et honor Patri, et Filio, etc.

P. Et preparatum est iter sanctorum

Matutinarium. Illumina, Domine, uultum tuum super nos. P. Et miserere nobis. u\. Ut cognoscamus in terra in omnibus Gentibus salutare tuum. P. Illumina, Domine. u\. Gloria, et honor Patri, etc. P. Et miserere nobis.

 Lauda. Laudate Dominum de celis. Quere fol. 6. Psalmus CXLuIII. Prophetia. Hec dicit Dominus: uade, ingredere. fol. 15. Hymnus. Mane nobiscum Domine. Quere fol. 19.

Supplicatio. Oremus Redemptorem mundi Dominum nostrum. Quere fol. 2.

Capitula. Deus, qui manifeste ad iudicium uenturus esse crederis, manifestam potentiam in nobis ostende tue saluationis: ut, qui terribilis sustineris, mitissimus, cum ueneris, sentiaris.

Pater noster, qui es in celis. A malo nos libera, et in tuo timore. Quere fol. 10.

Humiliate uos benedictioni.

Dicat Presbyter. Dominus sit semper uobiscum. R\. Et cum spiritu tuo.

 Lauda. Deus manifeste ueniet: Deus noster, et non silebit. ut supra. Oratio. Deus, qui tubam in Sion continens, saluare uenisti. Require fol 19.



IN TERTIO DOMINICO DE ADuENTU DOMINI.



Ad uesperos.

Lauda. A solis ortu usque ad occasum. cum 21 sua Oratione. Deus, cuius nomen est benedictum, fol. 1.

Sono. Alleluia: Qui reminiscimini Dominum, ne taceatis, et ne detis silentium, donec stabiliat, et ponat Hierusalem. P. Laudem in terra. u\. Alleluia. Sicut terra, que producit flores suos, et sicut hortus semen suum germinat; ita Dominus germinabit iustitiam. P. Laudem.

Dominus sit semper uobiscum. R\. Et cum spiritu tuo.

 Antiphona. Super montem excelsum ascende, qui euangelizas Sion: Dic ciuitatibus Iuda. P. Ecce Deus noster in fortitudine uenit. u\. Deus deorum Dominus locutus est, et uocauit terram. P. Ecce Deus noster. u\. Gloria, et honor Patri, etc. P. Ecce Deus noster in fortitudine uenit.

Dominus sit semper uobiscum. R\. Et cum.

Lauda. Saluos nos faciat dextera tua: alleluia. P. Et exaudi nos, Domine Deus noster. Alleluia, alleluia. u\. Et confiteamur nomini tuo, et gloriemur in laude tua. P. Et exaudi nos. u\. Gloria, et honor Patri. P. Et exaudi nos, Domine.

Hymnus. Christi caterua clamitet. Supplicatio. Oremus Redemptorem mundi Dominum nostrum. Require fol. 2.

 Capitula. Super montem excelsum Aduentus tui gaudia euangelizantes ascendimus, dum in altitudine tua Christe Dei Filius fundasti; ea, que uera sunt de te, credimus, et fatemur: quesumus ergo, ut, qui ad faciendum iudicium expectaris, ante iudicium nos expies a criminibus nostris.

Pater noster. Liberati a malo, confirmati, etc. fol. 2.

Benedictio. Dominus iehsu Christus, qui Aduentu suo subuenire dignatus est mundo, animas nostras corporaque purificet a delicto. R\. Amen. Det nobis legis sue precepta uirtute spiritus attendere; ut possimus Aduentum eius amabiliter prestolare. R\. Amen. Sicque ab omni reatu immunes efficiat, ut Aduentus eius non reprobandos expellat; sed  redemptos atque glorificandos assumat. R\. Amen.

Per misericordiam, etc.

Lauda. Letabimur in salutari tuo: alleluia. Et in nomine Domini Dei nostri magnificabimur: alleluia. Ipsi obligati sunt, et ceciderunt. P. Nos uero resurreximus et crecti sumus. Alleluia, alleluia. u\. Impleat Dominus omnes petitiones nostras. Nunc cognoui, quoniam saluum faciet Dominus Christum suum. P. Nos uero resurreximus. u\. Gloria, et honor Patri, etc. P. Alleluia, alleluia.

Oratio. uenisse nomen tuum de longinquo. Require infra in Matutinis.



Ad Matutinum.

Hymnus. Aeterne rerum conditor. Quere fol. 3.

 Oratio. Post gallorum canorum concentus noctisque quietem exclusam, tibi, Domine, matura nox parturit diem, et galli concrepantibus alis, ore preconio matutinum iubilant hymnum: tibi, Domine, aues celi laudes emittunt: tuo iussu discussis tenebris sol radios infert mundo. Tua sunt ista miracula, Omnipotens Pater: nos tantummodo uota portamus, offerentes sancto nomini tuo hec sacrificia matutina; ut a peccatis preteritis absoluti, de presenti tribulatione mereamur absolui. R\. Amen.

Per misericordiam tuam, Deus noster, qui es benedictus, et uiuis, etc.

Dicat Presbyter. Dominus sit semper uobiscum. R\. Et cum spiritu tuo.

Antiphona 1. Domini est salus, et super populum  tuum benedictio tua. Psalmus III.

Antiphona 2. Incerta et occulta sapientie tue manifestasti mihi. Psalmus L.

Antiphona 3. In umbra alarum tuarum speramus, Deus, dum transiet iniquitas. Psalmus LuI.

Oratio. Aeternum te auctorem et conditorem. Quere fol. 3.

Antiphona. Ecce nomen Domini uenit de longinquo, et lingua eius, quasi ignis ardens. P. Et spiritus eius, sicut torrens inundans. u\. Aduocauit celos sursum, et terram discernere populum suum. P. Et spiritus eius. u\. Gloria, et honor Patri, et Filio, etc. P. Et spiritus eius.

Oratio. uenisse nomen tuum de longinquo condite a te creature tue letantur: et ideo fac nos, ut,  qui Aduentum incarnationis tue suscepimus, a spinis peccatorum ardentis lingue tue spiritu expiemur. R\. Amen.

Antiphona. De Sion exiet lex, et uerbum Domini de Hierusalem. P. Iudicabit Gentes, et arguet populos multos usque in nouissimum. u\. Excelsus super omnes Gentes Dominus, et super celos gloria eius. P. Iudicabit Gentes. u\. Gloria, et honor Patri, etc. P. Iudicabit.

22 Oratio. Lex tua uerbum, Deus Pater, de Sion egrediens non iudicet; sed protegat populos sibimet confitentes: nec arguat de peccato, quos incarnationis sue uenit liberare mysterium: ut, qui in electis agnoscitur gloriosus, in peccatoribus clemens semper inueniatur et pius. R\. Amen.

 Antiphona. Querite Dominum, omnes mansueti terre: querite iustum, querite mansuetum; et inuenietis eum. u\. Querite Dominum, et confortamini: querite faciem eius semper. P. Querite iustum. u\. Gloria, et honor Patri, et Filio. P. Et inuenietis eum.

Oratio. Inquirentes te Domine, exaudi propitius, et ab incuruantibus angustiis defende precatus; ut ecclesie tue te per omnes Gentes magnificent: exaltent nomen tuum unitatis uinculo: discant a te quoque, ut illuminentur, et attendant; et preceptorum tuorum tenacitate uultu conscientie nullatenus erubescant. R\. Amen.

R\. Suscitabit Dominus regem ex Isrel fortissimum  in throno honoris sedentem in sempiternum. P. Replebitur, quasi Phison, scientia; uelut Euphrates, intellectu: ipse multiplicabit Iordanem in tempore messis. u\. Ecce dies uenit, dicit Dominus: et suscitabo Dauid germen iustum, et regnabit rex, et sapiens erit. P. Replebitur, quasi Phison, scientia. u\ Gloria, et honor Patri, et Filio, et Spiritui Sancto. Reiteretur Responsorium. Suscitabit Dominus regem ex Isrel fortissimum in throno, etc.

Oratio. Deus Pater omnipotens, qui nobis Filium tuum suscitasti in regem, quo apparente mundo Ecclesie tue ut Phison, scientia mundatur, et, uelut Euphrates, fecundatur intellectu carismatum; da nobis in te habere scientie lumen, et uirtutum omnem plenitudinem: ut, dum scientie dona perquirimus, iterum ad te, qui es fons scientie, ueniamus.  R\. Amen.


In laudibus.

Antiphona. Deus a Libano ueniet, et sanctus a monte Opauco: texit celos uirtus eius, et laudis eius plena est terra.


Canticum .

Domine, audiui auditum tuum, et timui. * Domine, consideraui opera tua, et expaui.

In medio duum animalium cognosceris: dum appropinquauerint anni, innotesceris: * dum aduenerit tempus, ostenderis:

Cum conturbata fuerit anima mea in ira, * misericordia tua memoraberis mei.

Deus a Libano ueniet, * et sanctus a monte Opauco  et condenso:

Operuit celos uirtus eius, et laude eius plena est terra. * Et fulgor illius quasi lumen erit:

Cornua in manibus eius sunt: * illi confirmata est uirtus glorie eius, et posuit claritatem firmam.

Ante faciem suam ibit uerbum. Et exiuit in campos. * Pedes eius steterunt, et commota est terra.

Aspexit, et fluxerunt gentes: * dissoluti sunt montes uehementer.

Defluxerunt colles eternales: * itinera secularia eius pro laboribus.

uiderunt te tabernacula Aethiopum, * et expauescent tabernacula terre Madian.

Numquid in fluminibus ira tua Domine? * aut in mari impetus tuus?

 Qui ascendit super equos tuos: * et equitatus tuus sanitas.

Intendens, extendens arcum super sceptra, dicit Dominus: * fluminibus scindetur terra.

uidebunt gentes, et dolebunt populi: * aspergens aquas contradictionis:

Dedit abyssus uocem suam, * ab altitudine phantasie sue. Sol et Luna steterunt in ordine suo:

In lumine splendoris iacula tua ibunt, * in luce coruscationis armatura tua.

Indignatione tua exterminabis terram: * et in furore tuo duces gentes.

Existi in salutem plebis tue, ut saluos facias electos tuos.

 Misisti in capita iniquorum mortem: * resuscitasti uincula usque ad bellum.

Precidisti in pauore capita potentium: * mouebuntur in ea gentes, et aperient ora sua: edens pauper in absconso.

Misisti in mari equos tuos, * turbantes aquas multas.

Custodiuit me, et expauit uenter meus * a uoce deprecationis labiorum meorum.

Et introiuit timor in ossa mea, * et desuper turbata est uirtus mea.

Requiescam in die tribulationis: * et ascendam ad tabernacula transmigrationis mee.

Quoniam ficus non afferet fructus: * et non erunt nascentia in uineis.

 Mentietur opus oliue: * et campi non prestabunt cibos.

23 Deficient ab esca oues: * et non erunt ad presepia boues.

Ego autem in Domino gloriabor: * gaudebo in Deo salutari meo.

Dominus uirtus mea: * statuet pedes meos in consummatione.

Super excelsa imponet me. * uincam in claritate eius.

P. Et laudis eius plena est terra.

Gloria, et honor Patri, et Filio, etc.

P. Et laudis eius plena est terra.

Ad Benedictus. Antiphona. Benedictus es, Deus; et benedictum nomen glorie tue.

 Canticum trium puerorum. Benedictus es Domine Deus patrum nostrorum. Require retro in primo Dominico de Aduentu Domini, fol. 6.

Sono. Alleluia. Qui reminiscimini Dominum, ne taceatis, et ne detis silentium, donec stabiliat et ponat Hierusalem. P. Laudem in terra. u\. Alleluia. Sicut terra, que producit flores suos, et sicut hortus semen suum germinat; ita Dominus germinabit iustitiam. P. Laudem in terra.

Lauda. Laudate Dominum de celis, alleluia: laudate eum in excelsis, alleluia. Psalmus CXLuIII.


Prophetia. Lectio libri Ezechielis prophete .

R\. Deo gratias.

Hec dicit Dominus: Saluabo gregem meum, et  non erit ultra in rapinam, et iudicabo inter pecus: et faciam cum eis pactum pacis, et cessare faciam bestias pessimas de terra: et qui habitant in deserto, securi dormient in saltibus. Et ponam in circuitu collis mei benedictionem: et deducam imbrem in tempore suo: et pluuie benedictionis erunt. Et dabit lignum agri fructum suum, et terra dabit germen suum, et erunt in terra sua absque pauore: et scient, quia ego sum Dominus, cum contriuero catenas iugi eorum, et eruero eos de manu imperantium sibi. Et non erunt ultra in rapinam gentibus, nec bestie terre deuorabunt eos: sed habitabunt confidenter absque ullo terrore. Et suscitabo eis germen nominatum: et non erunt ultra imminuti  fame in terra, nec portabunt ultra opprobrium gentium. Et scient quia ego sum Dominus eorum. Ero cum eis, et ipsi populus meus domus Isrel: ait Dominus. uos autem greges mei, pascue mee omnes estis: et ego Dominus Deus uester. R\. Amen.

Hymnus. Cunctorum rex omnipotens. Quere fol. 7. Supplicatio. Oremus Redemptorem mundi Dominum nostrum. Quere fol. 2.

Capitula. Aduentus tui gloriam deuotione promptissima prestolantes, rogamus atque exposcimus; ut presentie tue luce tenebras nostras inradies: qualiter nunc ad perfectum nos usquequaque sanctificans tuis postmodum muneribus dignos efficias.

Pater noster, totum. Liberati a malo. Quere fol. 2.

Lauda. Letabimur in salutari tuo, alleluia.

 Benedictio. Dominus iehsu Christus. fol. 21.

Exeunte uespera. Lauda. A solis ortu usque ad occasum. Quere fol. 1. Sono. Qui reminiscimini Dominum. Require fol. 12.

Antiphona. Ponet Dominus in terra iudicium. P. Et legem eius insule expectabunt. u\. Et erit firmamentum in terram ipsorum, et primitias omnis laboris eorum. P. Et legem eius. u\. Gloria, et honor Patri, et Filio, etc. P. Et legem eius.

Lauda. Saluos nos, fac, Domine, Deus noster, alleluia; ut confiteamur nomini sancto tuo: alleluia. P. Et gloriemur in laude tua, alleluia, alleluia. u\. Memento nostri, Domine, in beneplacito populi tui: uisita nos in salutari tuo. P. Et gloriemur in laude tua. u\. Gloria, et honor Patri, et Filio, etc. Et gloriemur  in laude tua.

Hymnus. Christi caterua clamitet. fol. 1. Capitula. Deus, cuius eternitas tempora. Benedictio. Christus Dominus, qui per suscepte mysterium. fol. 8.

Lauda. Propter miserias inopum, alleluia; et gemitum pauperum, alleluia. P. Nunc exurgam, dicit Dominus, Alleluia, alleluia. u\. Et eloqu a Domini eloquia casta, argentum igne examinatum terre purgatum septuplum. P. Nunc exurgam. u\. Gloria, et honor Patri, etc. P. Nunc exurgam.

Oratio. uenisse nomen tuum de longinquo condite. Require fol. 21.



SECUNDA FERIA TERTIAE HEBDOMADAE.



Ad Matutinum.

Antiphona. Domine quid multiplicati sunt. Psalmus  III.

Oratio. Multiplicati sunt, Domine, qui tribulant nos; sed tu multus es in misericordia, qui eruas: in nullo enim formidamur ab imminenti pressura, si tantum tua muniamur, Omnipotens, gratia. R\. Amen.

24 Antiphona. Ego locutus sum, dicit Dominus, et uocaui eum: adducam illum, et dirigam uias eius. u\. Et ponam in mari manum eius, et in fluminibus dexteram eius. P. Et uocaui eum. u\. Gloria, et honor Patri, etc. P. Et uocaui eum.

Oratio. Deus Pater, qui uiam unigeniti Filii tui dirigens, participem eum nostre mortalitatis esse uoluisti; fac nos esse participes regni sui: ut qui  locutus uocasti eum, ut Redemptor adesset hominibus parcens, cum illo ostendaris nobis gaudens. R\. Amen.

Per misericordiam tuam, Deus noster, etc.

Dicat Presbyter. Dominus sit semper uobiscum. R\. Et cum spiritu tuo.

Antiphona 2. Dabo in Sion salutem, et in Hierusalem gloriam meam. u\ Deus deorum Dominus locutus est, et uocauit terram. P. Dabo in Sion. u\. Gloria, et honor Patri. P. Et in Hierusalem.

Oratio. Ecce Dominus Deus noster, satis pulchri sunt pedes euangelizantium pacem, et annunciantium bona: fac nos ergo, ut calciati pedes in preparatione euangelii pacis, de peracto cursu gaudeant consummate uirtutis: ut Christum tuum, quem os  nostrum plena fide annunciat, uita nostra in efficientia operis non contemnat; sed annua deuotione incarnationis eius festa celebrantes, uota nostra illi persoluamus sine fine felices. R\. Amen.

Per misericordiam tuam, Deus noster, etc.

Antiphona 3. In semita iudiciorum tuorum, Domine, sustinuimus nomen tuum. P. Et memoria letantium in desiderium anime. u\. Quia tu, Domine, suauis et mitis, et multe misericordie omnibus inuocantibus te. P. Et memoria. u\. Gloria, et honor Patri, et Filio, etc. P. Et memoria letantium.

Oratio. Mandata iudiciorum tuorum, Domine, expectamus, te poscentes, ut qui nos iam eduxisti in lucem per fidem, iustitia facias nos tibi placabiles de bonorum operum dignitate: ut incarnata iustitia,  que nos uisitauit in tenebris, ad iudicium ueniens liberet a tormentis. R\. Amen.

Per misericordiam tuam, Deus noster, etc.

R\. Disrumpam uincula populi mei, dicit Dominus: et disperdam omnia mala, que induxi super illos. P. Et auferam uniuersum dolorem a facie terre, et a ciuitate ista. u\. Ecce ego congregabo eos de uniuersis terris, et feriam cum eis pactum semper, et non desinam eis benefacere, dicit Dominus. P. Et auferam uniuersum dolorem. u\ Gloria, et honor Patri, etc. Reiteretur R\. Disrumpam uincula populi mei, dicit Dominus.

In Laudibus, Canticum, et Matutinarium, et Lauda, et Hymnus, ut in secunda feria prime Hebdomade de Aduentu. Et Capitula, et Prophetia, et Lauda finale,  ut in secunda Dominica de Aduentu, uidelicet in Matutinis fol. 11. Oratio. Gaudent campi utique Aduentus tui. Quere infra. Et sic debes dicere uer totam septimanam in diebus feriis.



FERIA QUARTA.



Ad Matutinum.

Antiphona. Laua me, Domine, ab iniustitia mea, et a peccatis meis munda cor meum. Psalmus L. Miserere mei, Deus, secundum, etc. Gloria, et honor Patri, et Filio, etc.

Oratio. Deus, Dei Filius, cuius in eternum permanet nomen, etc. Require fol. 3.

Antiphona 1. Gaudebunt campi, et omnia que in eis sunt. P. Tunc exultabunt omnia ligna siluarum  ante faciem Domini, quoniam ueniet. u\. Letentur celi, et exultet terra: commoueatur mare, et plenitudo eius; orbis terrarum, et uniuersi, qui habitant in eo. P. Tunc exultabunt. u\. Gloria, et honor Patri. P. Tunc.

Oratio. Gaudent campi utique Aduentus tui iocunditate perfusi: et ideo quesumus, ut, qui insensibilia Aduentus tui gaudia in te uiuentia comprobas; sensibiles nos in Aduentu tui iudicii coronandos attollas. R\. Amen.

Per misericordiam tuam, Deus noster, etc.

Antiphona 2. Adiiciet Dominus manum suam ad possidendum residuum populi sui, et ueniet ab insulis maris. P. Et congregabit populos profugos Isrel, et dispersos Iuda colliget. u\. Et erit firmamentum  in terra: in summis montium superextolletur super Libanum fructus eius: et florebunt de ciuitate, sicut fenum terre. P. Et congregabit populos. u\. Gloria, et honor. P. Et congregabit.

Oratio. Adiice manum tuam, Domine, et posside residuum populi tui; ut incarnatione tua incredulis patescente nichil residuum sit, quod uacuum remaneat a mercede: quo, dum in filios infidelitatis incarnationis tue mysterium manifestas, in cordibus fidelium 25 desiderii tui uota placita tibi semper efficias. R\. Amen.

Per misericordiam tuam, Deus noster, etc.

Antiphona 3. In illa die de tenebris et caligine oculi cecorum uidebunt: addent mites in Domino letitiam. P. Et humiles pauperes in sancto Isrel  exultabunt. u\. Et benedicentur in eo omnes tribus terre: omnes gentes seruient ei. P. Et humiles. u\. Gloria, et honor Patri, etc. P. Et humiles pauperes.

Oratio. Unigenite Dei Filius, qui de tenebris et caligine oculos cecorum uidere fecisti, cum mundo per suscepte incarnationis mysterium claruisti; dignare gratia diuinitatis tue inlustrare arcana pectoris nostri: ut, qui Aduentus tui gratia anhelamus, diuinitatis tue munere consolemur. R\. Amen.

Per misericordiam tuam, Deus noster, etc.

R\. Bethlehem non es minima in principibus Iuda: ex te prodiet rex. P. Cuius regnum non corrumpetur. u\. Et tu, Bethlehem Ephrata, numquid paruula es in millibus Iuda? Ex te enim egredietur  rex. P. Cuius regnum. u\. Gloria, et honor Patri. Reiteretur R\. Bethlehem non es minima in.

In Laudibus Antiphona, Canticum, et omnia alia, que sequuntur, dicantur usque in finem Matutini, ut in feria 4 prime Hebdomade fol. 11. Excepta Prophetia. Hec dicit Dominus: saluabo gregem meum. Quere fol. 23.

Ad uesperos omnia dicantur, ut in uesperis de quarta feria prime hebdomade de Aduentu Domini. Require fol. 12.



FERIA SEXTA.



Ad Matutinum.

Antiphona. In te confidit anima mea, et in umbra  alarum tuarum sperabo, donec transeat iniquitas. Psalmus LuI.

Oratio. Deus Dei Filius. Quere fol. 3

Antiphona 1. Ecce ego mittam ad gentes et ad insulas, dicit Dominus, longe ad eos, qui non audierunt de me. P. Et uidebunt gloriam meam. u\. Audite hec, omnes gentes: auribus percipite, qui habitatis orbem. P. Et uidebunt. u\. Gloria, et honor Patri. P. Et uidebunt gloriam meam.

Oratio. Quam pulcri sunt, Domine, super montes pedes euangelizantium pacem: presta ergo nobis, ut per te predicantes salutem, in te habeamus saluationem; quo Aduentus tui predicantes insignia, donorum tuorum, in nos redundet gratia copiosa R\. Amen.

 Per misericordiam tuam, Deus noster.

Antiphona 2. Ecce Deus excelsus in fortitudine sua ueniet, nullus ei similis. P. Quis poterit scrutari uias eius? Cuncta considerans nomen eius supra terminos terre. u\. Qui ponis nubem ascensum tuum: qui ambulas super pennas uentorum. P. Quis poterit? u\. Gloria, et honor Patri, etc. P. Quis poterit?

Oratio. Quis poterit, Deus Dei Filius, scrutari uias tuas? uel quibus aditibus nasciturus ad uirginem ueneris? uel quibus semitis ad superna regressus es? Et ideo, quia tu solus cuncta considerans es, cuius nomen supra terre terminos permanet; da nobis, illa de te semper considerare et dicere, que culpe careant lege: ut, qui excelsus in fortitudine  ueniens humilia respicis, dignos facias nos muneribus tuis. R\. Amen.

Per misericordiam tuam, Deus noster, qui es benedictus, et uiuis, et omnia regis in secula seculorum. Amen.

Antiphona 3. Ego iehsu mitto Angelum meum testificare hominibus. P. Ecce uenio cito, et merces mea mecum est, sanare languores populi mei. u\. Audi populus meus; et loquar Isrel: testificabor tibi, Isrel, si me audieris. P. Ecce uenio cito. u\. Gloria, et honor Patri, et Filio, etc. P. Ecce uenio cito.

Oratio. Deus omnipotens, qui Angelum tuum ante Aduentum Redemptoris misisti, qui testificaret hominibus et uiam salutis et plenitudinem sanitatis;  da familie tue, ut adnuntiatione Aduentus tui in celesti gaudio hilarescat. Et, quia merces tua tecum ad iudicium ueniet, pletas tua consueta tunc nobis occurrat in munere, que nostrum solita est semper remouere languorem. R\. Amen.

Per misericordiam tuam, Deus noster, etc.

R\. Paratus esto, Isrel, in Aduentu Domini Dei tui, quia ecce ipse formans montes. P. Et creans spiritus, et annuncians in hominibus Christum suum u\. Ecce Dominus Deus uester prudentia sua extendit celos, et in sapientia sua preparat orbem; ipse est enim Deus formans terram. P. Et creans spiritus. u\. Gloria, et honor Patri. Reiteretur R\. Paratus esto, Isrel.

 Omnia alia dicantur usque in finem Matutini, ut in sexta feria prime Hebdomade fol. 13. 26 Excepta Prophetia. Hec dicit Dominus: Saluabo. fol. 23.

Oratio. Deus Pater, qui, filium tuum missurus ad terras, legatos tuos, uoces utique predicantium, ad gentes destinasti, uel ad insulas, qui incarnationem eius predicantes, longe ad eos, qui non audierunt, uerbi tui fidem predicando porrigerent; da nobis, et te audientes a uitiis resipiscere, et credentes te supernam promereri hereditatem: ut Christum tuum sermonibus predicantes; operibus non efficiamur ante tue glorie maiestatem damnabiles. R\. Amen.

Per misericordiam tuam, Deus noster, etc.

Dicat Presbyter, Dominus sit semper uobiscum. R\. Et cum spiritu tuo.

 In nomine Domini nostri Iesu Christi perficiamus cum pace. R\. Deo gratias.



IN QUARTO DOMINICO DE ADuENTU DOMINI.



Ad uesperos.

Lauda. A solis ortu usque ad occasum. Oratio. Deus, cuius nomen est benedictum. Require fol. 1.

Sono. Deus deorum Dominus locutus est: uocauit terram ex Sion. P. Species decoris eius: alleluia. u\. Deus manifeste ueniet, Deus noster; et non silebit. P. Species decoris.

Antiphona. Alleluia: annunciate Deum in uniuesa terra. P. Exultet, et laudet habitatio Sion. P. Quia in medio eius ueniet Sanctus Isrel. P. Et exultet. Gloria, et honor Patri. P. Quia in medio.

Lauda. Cognoscamus in terra uiam tuam, Domine:  alleluia: In omnibus gentibus salutare tuum. Alleluia, alleluia. u\. Deus misereatur nostri, et benedicat nobis: illuminet uultum suum super nos, et misereatur nobis. P. In omnibus gentibus. u\. Gloria, et honor Patri. P. In omnibus gentibus.

Hymnus. Christi caterua clamitet. Supplicatio. Oremus Redemptorem mundi. Require fol. 2.

Kyrie, eleison: Christe, eleison: Kyrie, eleison.

Capitula. Illumina, Domine, uultum tuum super nos, et benedictionem tuam ubertim nostris infunde pectoribus: quo corda nostra lucis tue hilaritate perfusa tuam in terris ualeant recognoscere uiam, et omnibus singulari gentibus fidei sacre letentur notitia.

Pater noster. Et.

 Liberati a malo, confirmati semper in bono, tibi seruire mereamur Deo ac Domino nostro. Pone, Domine, finem peccatis nostris: da gaudium tribulatis: prebe redemptionem captiuis: sanitatem infirmis: requiemque defunctis: concede pacem, et securitatem in omnibus diebus nostris: frange audaciam inimicorum nostrorum: exaudi, Deus, orationem seruorum tuorum omnium fidelium Christianorum in hoc die et in omni tempore: per Dominum nostrum Iesum Christum Filium tuum, qui tecum uiuit, et regnat in unitate Spiritus Sancti Deus per omnia semper secula seculorum. R\. Amen.

Dicat Presbyter. Humiliate uos ad benedictionem.

Dominus sit semper uobiscum. R\. Et cum.

 Benedictio. Unicus Filius Dei, qui genitus de utero Patris, incarnari uenit ex utero uirginis, eluat nos ab omni corruptione humane conditionis. R\. Amen. Atque idem, qui incomprehensibilis uenit ad ueritatem humani corporis, tollat a nobis immunditiam humane corruptionis. R\. Amen. Et, qui uita uenit mortem perterre, tribuat nobis nichil de mortis damnatione sentire. R\. Amen

Per misericordiam ipsius, etc.

Lauda. Dominus in circuitu populi sui est: alleluia. P. Ex hoc nunc, et usque in eternum pax super Isrel. Alleluia, alleluia. u\. Benedictus, qui uenit in nomine Domini: Deus, Dominus, et illuxit nobis. P. Ex hoc nunc. u\. Gloria, et honor. P. Ex hoc nunc.

 Oratio dicatur. Unigenite Filius Dei Patris. Require in Matutinis sequentibus.



Ad Matutinos.

Hymnus. Aeterne rerum Conditor. Require fol. 3.

Oratio. Domine Deus Pater omnipotens, inspirator precum, teque inuocantium uelox auditor; uoci nostre, oramus, clementie tue aurem appone, et nostrorum uincula peccaminum potenti miseratione dissolue: Ac sicut nos gallorum canoribus ad matutini gratiam prouocas consurgere, et prophetali uaticinio in lucem gentium unice redemptionis prenuncias; ita nunc nauigantibus nobis intuitu superno adsiste. Sic, quesumus, famulatus nostri uota suscipias, ut ad lucem abundanti nos misericordia subleuando perducas. R\. Amen.

 Per misericordiam tuam Deus noster, etc.

27 Antiphona super psalmos. Gloria mea Deus meus, et exaltans caput meum. Psalmus III.

Antiphona. Tibi soli peccaui: miserere mei, Deus. Psalmus L.

Antiphona. Miserere mei, Deus, miserere mei: quoniam in te confidit anima mea. Psalmus LuI.

Oratio. Domine Deus, apud quem est fons uite, et in cuius lumine adspicimus lumen; enutri in nos tue scientie splendorem: ut sitientibus nobis uitalem impartias potum, et caligantium animarum superno lumine restituas intellectum. R\. Amen.

Per misericordiam tuam, etc.

Antiphona 1. Me insule expectant, dicit Dominus, et brachium meum sustinebunt. P. Quia iudicium  meum in lucem populorum apparebit. u\. Deus deorum Dominus locutus est, et uocauit terram. P. Et brachium. u\. Gloria, et honor Patri, etc. P. Quia iudicium meum.

Oratio. Unigenite Filius Dei Patris, quem insule expectant, et brachium fortitudinis tue plebs adquisita sustinet; te quesumus et rogamus, ut nos peccatores facias semper esse beatos: ut, cum Aduentus tui apparuerit gloria, non confundamur uidentes faciem tuam. R\. Amen.

Per misericordiam tuam, etc.

Antiphona 2. Timebunt, qui ab occidente sunt nomen Domini; et, qui ab ortu solis, gloriam eius. P. Cum uenerit, quasi fluuius uiolentus, quem spiritus  Domini excitat. u\. Et timebunt gentes nomen tuum, Domine, et omnes reges terre gloriam tuam. P. Cum uenerit. u\. Gloria, et honor Patri. P. Cum uenerit, quasi fluuius.

Oratio. Christe Dei Filius, qui in mundo per uirginem natus, natiuitatis tue terrore et regna concutis, et reges admirari compellis; prebe nobis initium sapientie, quod est timor tuus; ut in eo fructificemur, in eo etiam proficientes fructum tibi pacatissimum offeramus: ut, qui ad gentium uocationem, quasi fluuius uiolentus, accessisti; nasciturus in terris ad conuersionem peccantium, manifesta tue gratie dona ostendas: quo, repulso terrore formidinis, casto te semper sequamur amore intime caritatis. R\. Amen.

 Per misericordiam tuam, Deus noster, qui es benedictus, et uiuis, et omnia regis, etc.

Antiphona 3. Que prima fuerat, ecce ueniet, noua annuncians uobis; antequam oriatur, auditam uobis facimus. Laus Domini in extremis terre. u\. Orietur in diebus eius iustitia et abundantia pacis, donec extollatur luna; et dominabitur a mari usque ad mare. P. Laus Domini. u\. Gloria, et honor Patri, etc. P. Laus Domini.

Oratio. Noua et inaudita sunt, Domine, que propheticus sermo intonuit mundo: Quod nouo uirginis partu saluatio exorietur creaturarum: cuius admirabile incarnationis mysterium quia deuota cordium susceptione Ecclesia suscipit letabunda; quesumus, ut in laudem eius et noua illi cantica deferat et accepta;  ut, cuius laus ab extremis terre concinitur, eius uoluntas in toto mundo a fidelibus impleatur. R\. Amen.

Per misericordiam tuam, Deus noster, etc.

R\. Dominus omnipotens suscitabit nobis ab oriente principem magnum, et uocabitur nomen eius Redemptor omnium, et ipse saluum faciet populum suum a peccatis eorum. u\. Audite, domus Dauid, Dominus dabit uobis signum: Ecce uirgo concipiet, et pariet filium. P. Et uocabitur. u\. Gloria, et honor Patri, et Filio. Reiteretur R\. Dominus omnipotens suscitabit.

Oratio. Deus Pater omnipotens, qui ab Oriente principem magnum exuscitas; da nobis, ut eius amplexu, quem ad redemptionem nostram misisti saluans  populum suum a peccatis eorum, illius utique principis, qui sine alterius iustitie participatione est iustus, participes esse te propitio mereamur. R\. Amen.

Per misericordiam tuam, Deus noster, etc.

Dicat Presbyter. Dominus sit semper uobiscum. R\. Et cum spiritu tuo.


In Laudibus.

Ad Canticum. Antiphona. Descendant, sicut ros, uerba mea, quia nomen Domini inuocaui. Deus fidelis, in quo non est iniquitas: iustus et sanctus Dominus Deus. Canticum. Attende celum, loquar; et audiat terra. Require fol. 4.

Ad Benedictus. Antiphona. Benedicite Dominum,  pusilli et magni, et omnes qui expectatis Aduentum ipsius. Psalmus. Benedictus es, Domine Deus patrum nostrorum. Require fol. 6.

Sono. Deus deorum Dominus locutus est: 28 uocauit terram ex Sion. P. Species decoris eius; Alleluia. u\. Deus manifeste ueniet, Deus noster, et non silebit. P. Species decoris eius.

Lauda. Laudate Dominum de celis: alleluia. u\. Laudate eum in excelsis: alleluia. Psalmus CLuIII.


Lectio libri Esaie Prophete .

R\. Deo gratias.

Cantate Domino canticum nouum, laus eius in extremis terre: qui descendistis in mare, et plenitudinem eius; insule, et habitatores earum. Subleuetur desertum, et ciuitates eius; in domibus habitabit  Cedar: laudate habitatores Petre, de uertice montium clamabunt. Ponent Domino gloriam, et laudem eius in insulis nunciarunt. Dominus, sicut fortis, egredietur, sicut uir preliator suscitauit zelum: uociferabitur, et clamabit: super inimicos suos confortabitur. Tacui semper, silui, patiens fui, sicut pariens loquar: dissipabo, et absorbebo simul. Desertos faciam montes, et colles, et omne gramen eorum exsiccabo: et ponam flumina in insulis, et stagnare faciam. Et deducam cecos in uiam, quam nesciunt; et in semitis, quas ignorauerunt, ambulare eos faciam. R\. Amen.

Hymnus. Cunctorum Rex omnipotens. Supplicatio. Oremus Redemptorem mundi. Require fol. 2.

Capitula. Excita potentiam tuam, et ueni ad liberandum  nos, Domine Deus; ut, quoniam opprimimur turbinibus tentationum, uirtutis tue auxilio subleuemur: nec preualeant nobis legiones hostium, cum tua maiestate tuemur: ut semper nobis opitulationem, et aduersariis inferas ultionem.

Pater noster. Et ne nos. Liberati a malo. fol. 2.

Lauda. Dominus in circuitu. Require fol. 26. Benedictio. Unicus Filius Dei. fol. 26. Exeunte uespera. Lauda. A solis ortu. Sono. Deus deorum. fol. 26.

Antiphona. Ascendit Saluator Dominus in montem Sion, liberare populum suum Isrel. P. Et erit regnum eius sempiternum. u\. Omnes gentes pladite manibus: iubilate Deo in uoce exultationis. P. Et erit regnum. u\. Gloria, et honor. P. Et erit regnum.

Lauda. Oculi nostri ad Dominum Deum nostrum,  alleluia. P. Donec misereatur nobis, alleluia, alleluia, alleluia. u\. Ad te leuamus oculos nostros, qui habitas in celis. P. Donec misereatur. u\ Gloria, et honor. P. Alleluia, alleluia, alleluia.

Hymnus. Christi caterua clamitet. Supplicatio. Oremus Redemptorem mundi. fol. 2. Capitula. Deus, cuius eternitas. Benedictio. Christus Dominus. Require fol. 2.

Lauda. Apud te propitiatio est, alleluia, et propter legem tuam sustinui te, Domine, alleluia. P. Apud te est enim misericordia, et copiosa redemptio: alleluia, alleluia. u\. Fiant aures tue intendentes in uocem deprecationis mee. P. Apud te est. u\. Gloria, et honor. P. Apud te est.

 Oratio. Unigenite Filius Dei Patris, quem insule expectant, et brachium fortitudinis tue plebs adquisita sustinet; te quesumus et rogamus, ut nos peccatores facias semper esse beatos: ut, cum Aduentus tui apparuerit gloria, non confundamur uidentes faciem tuam. Respondeat Chorus. Amen.

Per misericordiam tuam.



FERIA SECUNDA QUARTAE HEBDOMADAE.



Ad Matutinum.

Antiphona. Domine, quid multiplicati. Psalmus III. Oratio. fol. 8, ut in secunda feria prime Hebdomade.

Antiphona 1. Ecce Dominus ueniet de longe. P. Beati omnes, qui expectant eum. u\. Omnes gentes plaudite manibus: iubilate Deo in uoce exultationis. P. Beati omnes. u\. Gloria, et honor. P. Beati omnes.

 Oratio. De longe incarnationis tue Aduentum, Christe Dei Filius, beatorum numerositas prestolando, beatificata fore cognoscitur. Quesumus, ut expectatione secundi Aduentus tui ita beatificemur, ut pium te in iudicio sentiamus. R\. Amen.

Per misericordiam tuam.

Antiphona 2. Mortificate nunc membra uestra, que sunt super terram; quoniam, cum Christus apparuerit, uita uestra. P. Tunc et uos apparebitis cum ipso in gloria. u\. Sit nomen Domini benedictum ex hoc nunc, et usque in seculum. P. Tunc et uos. u\. Gloria, et honor. P. Tunc et uos.

Oratio. Mortifica, quesumus, super terram membra nostra ab omni concupiscentia; ut, cum tu nostra apparueris uita, appareamus et nos tecum transformati  in gloriam 29 sempiternam. R\. Amen.

Per misericordiam tuam.

Antiphona 3. Ego ante te ibo, dicit Dominus. P. Et gloriosos terre humiliabo. u\. Deus deorum Dominus locutus est, et uocauit terram. P. Et gloriosos. u\. Gloria, et honor. P. Et gloriosos.

Oratio. Ingenite summe Pater, per quem tempore natiuitatis Dominice iustitie opus pax uel securitas concluditur uniuerse terre; fac nos in secundo Aduentu glorie sue pulchritudinem indiuidue maiestatis perpetim intueri: ut ibidem perenniter coronati iubilum perpetuitatis persoluamus sine fine beati. Respondeat. Amen.

Per misericordiam ipsius.

 R\. Credite Saluatorem uestrum uenientem cum gloria. P. Et uos estote parati suscipere regnum Dei. u\. Audite, habitatores urbis, qui moramini in terris, cum eleuatum fuerit signum in montibus, et clangorem tube audieritis. P. Et uos estote. u\. Gloria, et honor. Reiteretur R\. Credite Saluatorem.


In Laudibus.

Ad Canticum. Antiphona. Ecce enim Deus. Canticum. Domine Deus, omnium creator.

Matutinarium, Antiphona, et Lauda. Require fol. 16. Prophetia. Cantate Domino. fol. 28. Hymnus. Ecce Saluator omnium. Supplicatio. Oremus Redemptorem mundi. Capitula. Memor esto, Domine. fol. 17. Lauda. Deus manifeste ueniet. Require fol. 8. Oratio. ueniat super nos, Domine. Require infra fol. 30.

 Ad uesperos dicatur, ut in secunda feria secunde Hebdomade.

Sequuntur alia Responsoria de quibus supra.

R\. Montes filie Sion, ramos uestros extendite, germinate. P. Et fructum iecunditatis afferte populo meo Isrel, quoniam ueniet dies Domini. u\. Iubilate, extrema terre: sonate montes laudationum, saltus, et omnia ligna regionis. P. Et fructum. R\. Gloria, et honor. P. Et fructum.

Aliud Responsorium. Ecce Dominus ueniet redemptor noster sanctus Isrel. P. Coronam regni habens in capite suo. u\. Attendite ad me, populus meus, et tribus mea me audite, quia prope est dies Domini: iustus meus, et egressus est Saluator meus. P. Coronam regni habens. u\. Gloria, et honor. Reiteretur  R\. Ecce Dominus.

Aliud Responsorium. Audite, audite me, populus meus, dicit Dominus: et reges, intendite, auribus percipite. P. Quia lex a me prodiit: appropinquans cito iustitia mea: et saluator meus adest, quem insule expectant. u\. Attendite ad me, populus meus: et tribus mea, audite. P. Quia lex a me. u\. Gloria, et honor. Reiteretur R\. Audite, audite.

R\. Metuentes Dominum, sustinete misericordiam ipsius. P. Et ne recedatis ab illo: ne cadatis, et non euacuabitur merces uestra. u\. Qui timetis Deum, credite illi; et in oblectatione illius ueniet uobis misericordia. P. Et ne recedatis. u\. Gloria, et honor. Reiteretur R\. Metuentes Dominum.

R\. Cognoscat plebs mea nomen meum illa die,  quoniam ecce ego, qui loquor, adero uobis, dicit Dominus. P. Quasi germen inter montes annuncians auditum pacis, nuncians bona, ut notum uobis faciam Saluatorem mundi. u\. Deus de Sina uenit, et de Seir ortus est: nobis apparuit de monte Pharan. P. Quasi germen. u\. Gloria, et honor. Reiteretur R\. Cognoscat plebs mea.

R\. Ecce Dominus Deus noster egredietur ad nos, et miserebitur nobis. P. Delens iniquitates nostras, et demerget in profundum maris omnia peccata nostra. u\. Leuabit signum in nationibus procul, et sibilabit de finibus terre; et ecce festinans uelociter ueniet. P. Delens. u\. Gloria, et honor. Reiteretur R\. Ecce Dominus Deus.

R\. Quis est iste formosus, stola sua gradiens in  multitudinem fortitudinis sue? P. Ego, qui loquor iustitiam, et propugnator sum ad saluandum. u\. Ego iehsu mitto Angelum meum testificare hominibus, et ecce uenio cito. P. Ego, qui loquor. u\. Gloria, et honor. Reiteretur R\. Quis est.

R\. Quare tardas, Deus? ueni, et libera populum tuum. P. Te enim expectat omnis Isrel. u\. ueni, Domine, et noli tardare, relaxa facinora plebis tue. P. Te enim. u\. Gloria, et honor. Reiteretur R\. Quare tardas.

R\. Hierusalem, letare in Aduentu Domini, quoniam ipse ueniet tibi. P. Et auferet a te luctus, et anxietates, et induet te pulchritudine in Aduentu suo. u\. Hierusalem, Dominus in medio tui fortis  gaudebit super te in laude, et exultabit in iubilatione. P. Et auferet a te. u\. Gloria, et honor Patri. Reiteretur R\ Hierusalem, letare.

R\. Ecce ueniet nobis salus a Domino celeriter, ut conterat iugum graue. P. Et saluet a uinculis peccatorum nostrorum, quia pius est. 30 u\. Clamemus ad Dominum in celum a facie tribulantis, et mittet nobis Saluatorem, qui liberet nos. P. Et saluet. u\. Gloria, et honor Patri. Reiteretur R\. Ecce ueniet.

Ad uesperos dicatur, ut in fol. 17.



FERIA TERTIA QUARTAE HEBDOMADAE.



Ad Matutinum.

Antiphona. Laua me, Domine, ab iniustitia mea: et a peccatis meis munda cor meum. Psalmus L.

Oratio. Deus Dei Filius, cuius in eternum permanet  nomen; quique unum te esse innotescens Deum ac Dominum, per suscepte incarnationis mysterium uenisti in regem, ut redimeres seculum; da nobis ita feruere huius mysterio pietatis, ut per hec euadamus muscipulam deceptoris: ut, qui Aduentus tui gaudia diffuso ore precinimus, saluatos nos, cum ad iudicium ueneris, te iudice gratulemur. R\. Amen.

Per misericordiam tuam.

Antiphona 1. Reuertentur filie Sion, et querent Dominum Deum suum, Dauid Regem suum. P. Et delectabuntur in Domino Deo suo. u\. Fidelis Dominus in uerbis suis, et sanctus in omnibus operibus suis. P. Et delectabuntur. u\. Gloria, et honor Patri. P. Et delectabuntur in Domino.

Oratio. ueniat super nos, Domine, donum misericordie  tue, ut reuertentes a socordia cordis nostri, et querentes te Dominum regem in Sion; illa speculatione sancta letemur, ut, qui faciei tue prestolamur presentiam, meritorum nostrorum euadamus tormenta. R\. Amen.

Per misericordiam tuam.

Antiphona. 2. Nolite ante tempus iudicare, quoadusque ueniat Dominus. P. Qui et illuminabit abscondita tenebrarum. u\. Audite hec omnes gentes: auribus percipite, qui habitatis orbem. P. Qui et illuminabit. u\. Gloria, et honor Patri. P. Qui et illuminabit.

Oratio. Deus, qui nos ante tempus iudicare prohibes, magnaque nos cautela patientie uis esse contentos; da nobis et uere patientie uota, et uere  supportationis habere exempla: ut, antequam tu uenias, qui illuminaturus es cordium occulta; ita in nobis uere patientie exempla prepolleant, ut te ad iudicium ueniente caritatis nos supportatio a tormentis absoluat. R\. Amen.

Per misericordiam tuam.

Antiphona. 3. Non a principio in abscondito locutus sum. P. Sed ex tempore, antequam fieret, ibi eram. u\. Ipse inuocauit me: Pater meus es tu. Et ego primogenitum ponam illum excelsum apud reges terre. P. Sed ex tempore. u\. Gloria, et honor Patri. P. Sed ex tempore.

Oratio. Deus, qui nos a principio in abscondito locutus es; fac, nos in principio uerbi tui, quod manifestum  est in carne, inconcusso amore fidei persistere: ut, qui tecum ante tempora erat, nobis in tempore natus sine fine succurrat. R\. Amen.

Per misericordiam tuam.

R\. Ecce Dominus in igne ueniet: quasi turbo quadriga eius. P. Quia in igne Dominus diiudicabitur. u\. Ignis ante eum ardebit, et in circuitu eius tempestas ualida. P. Quia in igne. u\. Gloria, et honor Patri, et Filio, et Spiritui Sancto in secula seculorum. Amen. P. Quia.

Oratio. Domine Deus, qui te in igne uenturum pronuncias; libera nos a turbine nocentium: ut, qui opus tuum mirabile predicamus, mercedem illam, que coram te est, opulentius hauriamus. Respondeat Chorus. Amen.

 Per misericordiam tuam, Deus noster.


In Laudibus.

Ad Canticum. Antiphona. Fidelis erit domus tua. Canticum. Ego tuli te de pascuis sequentem greges. Require in quarta feria prime hebdomade, et similiter omnia alia, usque in finem Matutini fol. 10 et 11. Ad uesperos fol. 17.



FERIA QUARTA



Ad Matutinum.

Antiphona. In te confidit anima mea. Require fol. 13. Psalmus LuI. Oratio. Deus Dei Filius, cuius in eternum permanet. Require fol. 3.

Antiphona 1. Expecta, reexpecta, dicit Dominus. In loquela enim labiis. P. Et in lingua altera loquar ad populum istum. u\. Fidelis Dominus in uerbis  suis, et sanctus in omnibus operibus suis. P. In loquela enim. u\. Gloria, et honor Patri, et Filio, et Spiritui Sancto. P. Et in lingua altera.

31 Oratio. Expectemus te, Domine, ut, cum ad iudicium ueneris, non nos de peccato arguas; sed in spiritu mansuetudinis tue loquaris nobis misericorditer. Respondeat Chorus. Amen.

Per misericordiam tuam Deus noster.

Antiphona 2. Ecce mittam ego in fundamentis Sion lapidem pretiosum angularem, dicit Dominus. P. Et, qui crediderit in eo, non confundetur. u\. Deus deorum Dominus locutus est, et uocauit terram. P. Et qui crediderit in eo. u\. Gloria, et honor Patri, et Filio, et Spiritui Sancto. P. Et qui.

Oratio. Ecce iam prope es, Domine: fac nos tibi  semper proximos esse: ut in nullo de negligenti cura soliciti, diem Aduentus tui prestolemur illesi. Respondeat Chorus. Amen.

Per misericordiam tuam Deus noster.

R\. ueniet dies Domini magnus. P. Quia in monte Sion, et Hierusalem erit saluatio, sicut dixit Dominus. u\. Omnes gentes plaudite manibus: iubilate Deo in uoce exultationis. P. Quia in monte Sion. u\. Gloria, et honor Patri, et Filio, et Spiritui Sancto. P. Quia in monte.

Oratio. Christe Dei Filius, qui in monte Sion, et in Hierusalem Saluator magnus in carne apparendo adueniens, Saluatio pro his, qui tibi credituri essent: uocatus es; esto nobis Saluator ad uotum, Ductor ad  premium: ut, qui sancte factus es saluationis ostensio, peccatoribus efficiaris, et hic et in eternum optabilis liberatio. Respondeat Chorus. Amen.

Per misericordiam tuam Deus noster.

Omnia alia dicantur de quarta feria prime Hebdomade usque in finem Matutini. Ad uesperos. Require fol. 17.



QUINTA FERIA.



Ad Matutinum.

Antiphona. Domine quid multiplicati. Oratio. Multiplicati sunt Domine, qui tribulant nos. Require fol. 8. Psalmus III. Oratio. Deus Dei Filius, cuius in eternum permanet. Require fol. 3.

Antiphona 1. Cognoscetur Dominus ab Aegypto,  dum aduenerit. P. Et cognoscent Aegyptii Dominum in illa die, et colent enim in hostiis et muneribus. u\. Deus manifeste ueniet Deus noster, et non silebit. P. Et cognoscent Aegyptii Dominum. u\. Gloria, et honor Patri, et Filio, et Spiritui Sancto P. Et cognoscent Aegyptii Dominum in illa die.

Oratio. Cognoscimus te, Domine, uenturum esse ad faciendum iudicium: et ideo quesumus, ut, dum ueneris, aperias os nostrum, et cor nostrum, ut laudemus nomen sanctum tuum colentes in hostiis acceptabilibus, in quo incarnationis tue mysteria manifestes. Respondeat Chorus. Amen.

Per misericordiam tuam, Deus noster.

Antiphona 2. Qui regis Isrel, intende. P. Excita  potentiam tuam, et ueni ad liberandum nos. u\. Qui deducis uelut ouem Ioseph, Ephraim, Beniamin, et Manasse. P. Excita potentiam tuam. u\. Gloria, et honor Patri, et Filio. P. Excita potentiam tuam, et ueni.

Oratio. Qui regis Isrel intende: qui deducis uelut ouem Ioseph, excita potentiam tuam, et saluos facito, pro quibus nasciturus uenisti in terram: et qui porrecto fidei cultu multitudinem gentium lucrari dignatus es; compendio pietatis infidelium animas perfidie barathro erutas, tibi aliquando placitas crediturasque restituas. Respondeat Chorus. Amen.

Per misericordiam tuam, Deus noster.

R\. Cum uenerit Dominus exercituum in monte  Sion, et Hierusalem. P. Et in conspectu seniorum suorum glorificabitur. u\. Audite hec omnes gentes: auribus percipite qui habitatis orbem. P. Et in conspectu. u\. Gloria et honor Patri, et Filio. P. Et in conspectu seniorum.

Oratio. Deus Dei Filius, qui in monte Sion et in Hierusalem in conspectu seniorum te glorificari pronuncias; concede nobis, ita in regno tuo plena fidei cognitione gaudere, ut hic nos florere facias fide, et in Aduentu tuo eterne coronandos statuas glorie. Respondeat Chorus. Amen.

Per misericordiam tuam, Deus noster.

Canticum, et omnia alia, que sequuntur usque in finem Matutini, dicantur ut in feria secunda secunde  hebdomade de Aduentu Domini. Require fol. 16. Ad uesperos, ut supra fol. 17.



FERIA SEXTA.



Ad Matutinum.

Antiphona. Laua me, Domine, ab iniustitia mea: et a peccatis meis munda cor meum. Psalmus L.

Oratio. Deus Dei Filius, cuius 32 in eternum permanet. Require in feriis prime hebdomade de Aduentu Domini. fol. 3.

Antiphona 1. Clamemus ad Dominum a facie tribulantis. P. Et mittet nobis Saluatorem et propugnatorem, qui liberet nos. u\. uenite adoremus, et procidamus ante Deum: ploremus coram Domino, qui fecit nos, quia ipse est Dominus Deus noster:  nos autem populus eius, et oues pascue eius. P. Et mittet nobis Saluatorem. u\. Gloria, et honor Patri, et Filio. P. Et mittet nobis Saluatorem.

Oratio. Clamemus ad te, Domine, a facie tribulantis, ut mittas nobis Saluatorem, qui liberet nos de manu inimicorum nostrorum: ut, qui presentiam faciei tue prestolamur, nostrorum meritorum tormenta euadamus. Respondeat Chorus. Amen.

Per misericordiam tuam, Deus noster, etc.

Antiphona. Prope est dies Domini: nolite tribulari. P. Gaudium enim illius fortitudo nostra est. u\. Audi populus meus; et loquar tibi: et testificabor tibi, Isrel, si me audieris. P. Gaudium enim illius.  u\. Gloria, et honor Patri, et Filio. P. Gaudium enim illius fortitudo.

Oratio. Dies tuus, Domine, ecce prope est, atque necesse est nos purgatis conscientiis properare. Et ideo, quia de nobis ista habere non possumus, a te, qui potens es, hec ipsa, nobis tribue, postulamus: poscentes, ut ita gaudium tuum sit fortitudo nostra, qualiter tribulatio non obruat sempiterna. Respondeat Chorus. Amen.

Per misericordiam tuam, Deus noster.

R\. Hierusalem, aspice ad orientem. P. Et uide letitiam, a Deo que tibi superuentura est. u\. Lauda, Hierusalem, Dominum: lauda Deum tuum, Sion. P. Et uide letitiam. u\. Gloria, et honor Patri, et  Filio. P. Et uide letitiam

Oratio. Aspicimus, Domine, et purgato fidei oculo iam uidemus, quam inenarrabilis sit letitia illa, que Hierusalem ciuitati tue ad orientem prospicienti de Domino in muneris collatione refulsit. Et ideo quesumus, ut, qui eam incarnationis tue gaudiis pertulisti, nos in sinu eius illesos conserues a contagione totius piaculi: quo in illa operum nos dignitas saluet, ut prestolatio Aduentus tui sine fine iustificet. Respondeat Chorus. Amen.

Per misericordiam tuam, Deus noster.

Canticum, et omnia alia usque in finem Matutini, ut in quarta feria secunde hebdomade. Quere fol. 18. Ad uesperos, ut supra, fol. 17.



IN QUINTO DOMINICO DE ADuENTU DOMINI.



Ad uesperos.

Lauda. A solis ortu. Oratio. Deus, cuius nomen est benedictum. Quere in fol. 1.

Sono. Apparebit nobis Saluator, quasi nubes clara. P. Media die; alleluia. u\ Et sicut gutte distillantes in faciem terre sitientis. P. Media die: alleluia.

Antiphona. Silebit omnis caro a facte Dei, quia iuxta est: dies Domini preparabit nobis hostiam. P. Et sanctificabit omnes electos suos. u\. Deus manifeste ueniet, Deus noster, et non silebit. P. Et sanctificabit. u\. Gloria, et honor Patri. P. Et sanctificabit.

Lauda. Dominus sicut fortis, egredietur, et, ut  uir bellator, suscitabit zelum: uociferabitur, et clamabit: alleluuia. P. Et super inimicos suos confortabitur, et laudem eius in insulis nuntiabunt: alleluia, alleluia. u\. Laudate nomen Domini: laudate, serui Domini. P. Et super. u\. Gloria, et honor. P. Et super inimicos.

Hymnus. Christi caterua clamitet. Supplicatio. Oremus Redemptorem mundi, Dominum nostrum. Require fol. 2.

Capitula. Christe Dei Filius, qui a patre sine tempore natus, per uirginem in tempore nasciturus, a Patris sinu, sicut fortis, egrederis; effice nos fortiores semper esse in operibus tuis: ut, qui suscitasti zelum uirtutis tue in populis tibimet credituris, suscites in nobis nunquam finiendum amorem tue  dilectionis, quo perducamur ad promissa tue hereditatis.

Pater noster. Liberati a malo. Require fol. 2.

Benedictio. Ex Sion Dominus ueniens nos ab omnibus impietatibus nostris eripiat. Respondeat. Amen. Auertat a nobis iniquitates nostras, qui uenit prorogare misericordias suas. Respondeat. Amen. Tales etiam nos redimendos statuat, quales iudicando non puniat. Respondeat. Amen.

Per misericordiam ipsius Dei nostri

Lauda. Memento nostri, Domine, in beneplacito 33 populi tui: alleluia. P. uisita nos, Deus, in salute tua: alleluia, alleluia, alleluia. u\ Ut confiteamur nomini sancto tuo, et gloriemur in laude tua. P. uisita nos, Deus. u\. Gloria et honor Patri.  P. uisita nos, Deus.

Oratio. Domine Deus fortis, qui de patrio, ut infra.



Ad Matutinum.

Hymnus. Aeterne rerum Conditor. Require fol. 3. Oratio. Post gallorum canorum. Require fol. 21.

Super Psalmos. Antiphona. Domini est salus: et super populum tuum benedictio tua. Psalmus III.

Antiphona. Incerta et occulta sapientie tue manifestasti mihi. Psalmus L.

Antiphona. In umbra alarum tuarum sperabo, donec transeat iniquitas.

Oratio. uerbum ante secula ineffabiliter Patris ore prolatum, et in fine temporum hominem pro nobis ex uirgine ortum humili prece poscamus, ut inuocationem  nostram de monte sancto suo placatus exaudiat, eiusque benedictio pectora credentium repleat. At, sicut incerta secretorum sapientie manifestans, ad se agnoscendum corda excitat nostra; ita catholicam plebem alarum suarum protectione defendat; eisque, cum Iudex uenerit, existat placabilis, pro quibus redimendis in carne apparuit humilis. Respondeat Chorus. Amen.

Per misericordiam.

Antiphona 1. Dominus, sicut fortis, egredietur: sicut uir preliator, suscitabit zelum, ut educat cecos in uia, quam nesciunt. P. Et ponet tenebras eorum in luce. u\. Omnes gentes, plaudite manibus: iubilate Deo in uoce exultationis. P. Et ponet tenebras. u\. Gloria, et honor Patri. P. Et ponet tenebras eorum.

 Oratio. Domine Deus fortis, qui de patrio secreto egrediens, et, ut uir preliator, suscitans gentes tibi credituras acquiris; suscita in nos zelum beneplacitum tibi: ut, qui te uenisse iam credimus, audentius te iterum uenturum innocui prestolemur. Respondeat Chorus. Amen.

Per misericordiam tuam, Deus noster.

Antiphona 2. Iuxta est iustitia mea: non morabitur dicit Dominus. P. Dabo eam salutem in Sion, et ponam gaudium omnibus lugentibus in Isrel. u\. Audite hec, omnes gentes: auribus percipite, qui habitatis orbem. P. Dabo eam. u\. Gloria, et honor Patri. P. Et ponam gaudium.

Oratio. Christe Deus, sapientia summi Patris, uerbum,  qui edificas tibi mundissimam domum Marie uirginis uterum, in qua ipse celestis iustitia prospicis, et de qua fructum benignitatis tue producis, dum in ea absque ueste corporea Deus ingrederis, et de qua uestitus carne procedis; presta nobis supplicibus tuis, ut sanctificatos nos tibi in domo efficias, de qua, ut sponsus procedens, operum nostrorum dignitate circumfultus appareas. Respondeat Chorus. Amen.

Per misericordiam tuam, Deus.

Antiphona 3. Ego Dominus primus et nouissimus: uidebunt insule, et timebunt me. P. Extrema terre cognoscent: et uenient, et appropinquabunt mihi. u\. Ego autem constitutus sum rex ab eo super Sion montem sanctum eius predicans preceptum eius. P.  Extrema terre cognoscent. u\. Gloria, et honor Patri, et Filio. P. Extrema terre cognoscent.

Oratio. Deus Dei Filius, qui primus et nouissimus omnia a te creata infra te concludis, nec tamen ipse concluderis; quem extrema terre per incarnationis tue mysterium agnouerunt, dum a te fidei uocatione pertractata sunt; da nobis, ut agnitione huius fidei sancte ita in te radicemur et cultu iustitie et operum dignitate, ut ex hoc eternam mereamur peruenire ad requiem. Respondeat Chorus. Amen.

Per misericordiam tuam, Deus.

R\. Bethlehem ciuitas Dei summi, ex te prodiet dominator Isrel. P. Et egressus illius, sicut a principio dierum eternitatis, et pax erit in terra nostra  dum uenerit. u\. Tu Bethlehem Euphrata, numquid paruula facta es in millibus Iuda? ex te enim egredietur rex, qui regat populum meum Isrel. P. Et egressus illius. u\. Gloria, et honor Patri, et Filio. Reiteretur R\. Bethlehem ciuitas Dei.

Oratio. Christe Deus Filius Patris Dei summi, incarnationis tue urbem consecras, dum te ex ea uerum dominatorem Isrel nasciturum insinuas, et inauditum a seculis in ea incarnationis tue miraculum manifestas: Dum intra eiusdem urbis Bethlehemitice septa genitricem Mariam et materno honore glorificas, cuius uterum nec ingrediens reseras, nec egrediens uiolas; quesumus, 34 ut penetralia nostre anime sic tuo perlustres candore, quatenus suffragio matris tue a serpentina persuasione seruati,  uirginitatem mentis obtineamus illesi. Respondeat Chorus. Amen.

Per misericordiam tuam, Deus.


In Laudibus.

Ad Canticum. Antiphona. Deus a Libano ueniet. Canticum. Domine audiui auditum. Require fol. 22.

Ad Benedictus. Antiphona. Benedictus es, Deus. P. Benedicite Dominum. Canticum Danielis III. Benedictus es, Domine Deus patrum nostrorum. Require fol. 6. Sono. Apparebit nobis Saluator. Require fol. 32. Lauda. Laudate Dominum de celis: alleluia. Require fol. 23. Psalmus CXLuIII.


Lectio libri Michee Prophete .

R\. Deo gratias.

 Erit in nouissimis dierum mons domus Domini preparatus in uerticem montium super colles: et fluent ad eum populi. Et prophetabunt gentes multe, et dicent: uenite, ascendamus ad montem Domini, et ad domum Dei Iacob: et docebit nos de uiis suis, et ibimus in semitis eius: quia de Sion egredietur lex, et uerbum Domini de Hierusalem. Et iudicabit inter populos multos, et corripiet gentes fortes usque in longinquum: et concident gladios suos in uomeres, et hastas suas in ligones: non sumet gens contra gentem gladium: et non discent ultra belligerare. Et sedebit uir subtus uineam suam, et subtus ficum suam, et non erit, qui deterreat: quia os Domini exercituum locutum est. Quia omnes populi  ambulabunt unusquisque in nomine Domini Dei sui: nos autem ambulabimus in nomine Domini Dei nostri in eternum et ultra. In die illa, dicit Dominus, congregabo claudicantem: et eam, quam eieceram, colligam; et quam afflixeram: et ponam claudicantem in reliquias: et eam, que laborauerat in gentem robustam: et regnabit Dominus super eos in monte Sion, et nunc et usque in eternum. Et tu turris gregis, nebulosa filia Sion usque ad te uenit: et ueniet potestas prima, regnum filie Hierusalem. Nunc quare merore consumeris? Numquid rex non est tibi, aut consiliarius tuus periit, quia comprehendit te dolor sicut parturientem? Dole, et satage filia Sion quasi parturiens: quia nunc egredieris de ciuitate, et habitabis in regione, et uenies usque ad Babylonem:  ibi liberaberis, ibi redimet te Dominus de manu inimicorum tuorum. Respondeat Chorus. Amen.

Hymnus. Cunctorum rex omnipotens. Supplicatio. Oremus Redemptorem mundi. Require in primo Dominico de Aduentu Domini. fol. 2.

Capitula. Domine Iesu Christe, quem uenisse credimus in carnis abiectione humilem mundum pereuntem redimere; quemque iterum prestolamur in potentia Deitatis uenturum, seculum delinquens terribiliter iudicare; immensam pietatem tuam trementes famuli tui quesumus, ut, dum ueneris, non de peccato nos arguas, sed ineffabili benignitate succurras: et hic potius humilitatis nostre confessionem accipias, ut illic et facinora nostra uniuersa indulgeas, et in dextere tue partem coronandos statuas.

 Pater noster. Liberati a malo, Require fol. 2.

Lauda. Memento nostri, Domine, in beneplacito populi tui: alleluia. P. uisita nos, Deus, in salute tua: alleluia, alleluia, alleluia. u\. Ut confiteamur nomini sancto tuo, et gloriemur in laude tua. P. uisita nos, Deus. u\. Gloria, et honor Patri, et Filio, et Spiritui Sancto. P. uisita nos, Deus, in sa ute.

Benedictio. Ex Sion Dominus ueniens nos ab omnibus impietatibus nostris eripiat. Respondeat Chorus. Amen.

Per misericordiam ipsius Dei nostri. Dominus sit semper.

In nomine Domini nostri Iesu Christi perficiamus cum pace. R\. Deo gratias.

Exeunte uespera. Lauda. A Solis ortu usque ad  occasum. P. Laudabile nomen Domini. u\. Sit nomen Domini benedictum, amodo, et usque in eternum. P. Laudabile nomen Domini.

Sono. Apparebit nobis Saluator. Require fol. 32.

Antiphona. Erit Dominus, sicut ros: Isrel germinabit, sicut lilium. P. Et erumpet radix eius, ut Libani. u\. Et erit firmamentum in terra in summis montium, superextolletur super Libanum fructus eius: et florebunt de ciuitate sicut fenum terre. P. Et erumpet radix eius. u\. Gloria, et honor Patri, 35 et Filio. P. Et erumpet radix.

Lauda. Deus uirtutum nobiscum. P. Susceptor noster Deus Iacob. Alleluia, alleluia, alleluia. u\. ueritas de terra orta est: et iustitia de celo prospexit.  P. Susceptor noster Deus. u\. Gloria, et honor Patri. P. Alleluia, alleluia, alleluia.

Hymnus. Christi caterua clamitet. Supplicatio. Oremus Redemptorem mundi Dominum nostrum. Require in primo Dominico de Aduentu Domini. fol. 2.

Capitula. Deus, cuius eternitas tempora prescit, et ordinat; qui in plenitudine temporum Dominum nostrum Iesum Christum Filium tuum nasciturum ex uirgine destinas; ut eternus ex te sine tempore prodiens, pro nobis conditor nasceretur in tempore; ut et nostra scilicet tempora uisitet, et temporales sue immortalitatis participes reddat; assistat tibi pro nobis: ut, quos Aduentu suo mirabiliter redemit, munere suo abundantissime ditet.

 Pater noster. Liberati a malo. Require fol. 2.

Benedictio. Christus Dominus, qui per suscepte. Quere fol. 8.

Lauda. Erit firmamentum in terra in summis montium, superextolletur super Libanum: alleluia. P. Et erit nomen Domini benedictum in secula: alleluia, alleluia. u\. Ante Solem permanet nomen eius, et ante Lunam sedes eius; et benedicentur in eo omnes tribus terre. P. Et erit nomen Domini. u\. Gloria, et honor. P. Et erit nomen.

Oratio. Domine Deus fortis, qui de patrio. Dicatur, ut in primis uesperis istius Dominici. fol. 32.



FERIA II QUINTAE HEBDOMADAE IN ADuENTU DOMINI.



Ad Matutinum.


Antiphona. Domine, quid multiplicati sunt? Psalmus III, cum sua Oratione fol. 8.

Antiphona 1. Quibus non est nunciatum de eo, uidebunt eum: et, qui non audierunt, intelligent. P. Et ascendet, sicut uirgultum coram eo. P. Et sicut radix de terra sitienti. u\. In sua iustitia iudicabit pauperes populi, et saluos faciet filios pauperum: et humiliabit calumniatorem. P. Et ascendet. u\. Gloria, et honor. P. Et sicut.

Oratio. Immane satis facinus uideo coram tuis, Deus Pater, oculis a reprobis perpetratum: qui dum Filium tuum, predicatum in lege, contemnunt, in incredulitatis sue uoragine remanserunt; dum hi, quibus non erat de eo nunciatum, uiderunt eum,  et, qui non audierunt, intelligentia contemplati sunt. Amoue ergo, quesumus, quidquid resistit tibi in opere, ut credulo pectore sic in nobis uirgulta donorum prepolleant, ut radix humilitatis numquam arescat. R\. Amen.

Per misericordiam tuam, Deus noster.

Antiphona 2. Deus pacis sanctificet uos ad perfectum, et integer spiritus sit uester. P. Anima, et corpus sine querela in Aduentu Domini nostri Iesu Christi seruetur. u\. Laudate nomen Domini: laudate, serui, Dominum. P. Anima, et corpus. u\. Gloria, et honor Patri. P. Anima, et corpus.

Oratio. Christe Deus noster, qui in assumpta humanitate ueniens mundum iudicaturus, sanctifica nos ad perfectum; ut in die Aduentus tui, cum iudicaturus  ueneris seculum, ita integer spiritus noster, anima, et corpus in te refloreat, ut tecum sine fine regnaturi uiuamus. Respondeat Chorus. Amen.

Per misericordiam tuam, Deus noster.

Antiphona 3. In die illa inclinabitur homo ad factorem suum. P. Et oculi eius ad sanctum Isrel respicient. u\. Deus deorum Dominus locutus est, et uocauit terram. P. Et oculi eius. u\. Gloria, et honor Patri, et Filio. P. Et oculi eius.

Oratio. Unigenite Dei Filius, cuius oculi ad sanctum Isrel respiciunt, inclina ad nos misericordiam tuam, qualiter te factorem nostrum adspicere ualeamus, dum gloriosus apparueris in gloriam tuam. Respondeat Chorus. Amen.

 Per misericordiam tuam, Deus noster, etc.

R\. Gaude, filia Sion, quia ueniet tibi rex tuus cum iocunditate. P. Et tu, filia Hierusalem, letare in Aduentu Domini Dei tui. u\. Exulta satis, et iubila, filia Sion: ecce rex tuus uenit iustus et saluator. P. Et tu, filia Hierusalem. u\. Gloria, et honor Patri, et Filio. Reiteretur R\. Gaude, filia Sion.

Canticum, et omnia alia, que sequuntur usque in finem Matutini, dicantur, ut in secunda feria prime hebdomade de Aduentu Domini. Quere fol. 9. Excepta Prophetia. Erit 36 in nouissimis dierum mons domus Domini. Quere fol. 34.

Ad uesperos omnia dicantur, ut supra in secunda feria.



FERIA TERTIA.



Ad Matutinum.


Antiphona. Laua me, Domine. Quere fol. 3. Psalmus L. Oratio. Deus Dei Filius, cuius in eternum permanet. Quere fol. 3.

Antiphona. 1. Addent mites in Domino letitiam. P. Et paperes homines, sancto Isrel adueniente, gaudebunt. u\. uerumtamen prope timentes eum salutare ipsius: ut inhabitet gloria in terra nostra. P. Et pauperes homines. u\. Gloria, et honor Patri, et Filio. P. Et pauperes.

Oratio. Incarnationis tue, Christe Domine, mysterio reuelato, humiles pauperes exultant, te sanctum uerum cognoscere mitissimum in letitia. Te ergo proinde quesumus ut, qui steriles facis esse fecundos,  nos peccatores efficias esse beatos. Respondeat Chorus. Amen.

Per misericordiam tuam, Deus noster.

Antiphona 2. Sanctificabunt omnes sanctum Iacob, et Deum Isrel predicabunt. P. Et scient errantes intellectum, et inusitatores discent legem. u\. Deus manifeste ueniet Deus noster, et non silebit. P. Et scient errantes intellectum. u\. Gloria, et honor Patri, et Filio. P. Et scient errantes.

Oratio. Deus, ad quem oculi uniuerse carnis respiciunt, fac, nos uidere salutare tuum in gloria, qualiter sciant errantes intellectum: ut, cum maiestatis tue cunctis illuxerit regnum, debitum pro meritis euadamus supplicium. Respondeat Chorus. Amen.

Per misericordiam tuam, Deus noster.

 R\. Confortare in Aduentu Domini Dei tui, domus Iacob; quoniam seminantem fructum uite lumen maiestatis uidebitis saluatorem. P. Et, qui angustiamini, sustinete, quoadusque ueniat princeps iustitie, auferens infirmitatem uniuerse terre. u\. Contemplare uiam: conforta lumbos, et robora uirtutem ualde, et properare in Aduentu Domini Dei tui. P. Et, qui angustiamini. u\. Gloria. et honor Patri, et Filio. Reiteretur R\. Confortare in Aduentu Domini.

Canticum, et omnia alia usque in finem Matutini dicantur, ut in feria quarta prime hebdomade fol. 11 et 12. Excepta Prophetia, que dicitur de Dominico preterito fol. 34. Ad uesperos, ut supra, fol. 12.



FERIA QUARTA.



Ad Matutinum.

Antiphona. In te confidit anima mea. Psalmus LuI. Oratio. Deus Dei Filius, cuius in eternum permanet. Require fol. 3.

Antiphona. Egredietur uirga de radice Iesse. P. Et flos de radice eius ascendet. P. Et iudicabit in iustitia pauperes. u\. uirgam uirtutis tue emittet Dominus ex Sion: dominare in medio inimicorum tuorum. P. Et flos de radice. u\. Gloria, et honor Patri. P. Et iudicabit.

Oratio. Esto nobis, Domine, corona glorie in die, quo ueneris seculum iudicare per ignem, ut hic prius uestiaris indumento iustitie, et post perfecta glorie libertate. Respondeat Chorus. Amen.

 Per misericordiam tuam, Deus noster.

Antiphona. 1. Quibus non est narratum de eo, uidebunt. P. Et, qui non audierunt, intelligent: et ascendet, sicut uirgultum coram eo, et sicut radix de terra sitienti. u\. In sua iustitia iudicabit pauperes populi, et saluos faciet filios pauperum, et humiliabit calumniatorem. P. Et, qui non audierunt. u\. Gloria, et honor. P. Et, qui non audierunt.

Oratio. Quibus non est narratum de eo, uidebunt; et, qui non audierunt, intelligent; quia spes fida in ipso semper manet, in quo est perfecta glorie plenitudo. Repleat itaque os nostrum iocunditate, ut et uox nostra eius resultet preconiis, et impleatur anima donis. Respondeat Chorus. Amen.

Per misericordiam tuam.

 Antiphona 2. Exultate in letitia Iacob, et inite contra caput gentium. P. Personate, canite, et dicite. P. Salua, Domine, populum tuum, reliquias Isrel. u\. Sumite psalmum, et date tympanum: psalterium iocundum cum cithara. P. Personate, canite. u\. Gloria, et honor. P. Salua, Domine.

Oratio. Fac, nos, Domine, iuste, sobrie et pie in hoc seculo uiuere, expectantes beatam illam spem, et Aduentum claritatis magnificentie tue: et sic per semitas iustitie curramus, ut merito accedere ad eternam hereditatem possimus. Respondeat Chorus. Amen.

37 Per misericordiam tuam, Deus noster.

R\. Placabilis, Hierusalem, ueniam in montibus  tuis: et exultabis, quia dies Domini uenient tibi. Surge, Sion; conuertere ad Deum tuum. Gaude, et letare, Iacob. P. Quia de medio gentium saluator tuus prodiit. u\. Reuertere, filia Sion: reuertere ad ciuitates tuas: reuertere, uirgo Isrel. P. Quia de medio. u\. Gloria, et honor Patri. Reiteretur R\. Placabilis, Hierusalem.

Omnia alia usque in finem Matutini dicantur, ut in sexta feria prime hebdomade fol. 13. Excepta Prophetia, que est dicenda de quinto Dominico preterito fol. 34.

R\. Ecce maiestas Dei uenit per uiam, que respicit ad orientem: et uox eius, sicut uox aquarum multarum. P. Et terra splenduit a claritate Domini. u\. Audite, insule; et attendite, populi: obstupescite,  et admiramini: montes enim commouebuntur, et concutientur fundamenta terre. P. Et terra splenduit. u\. Gloria, et honor. Reiteretur Responsorium. Ecce maiestas.

u\. Clamor factus est: ecce sponsus uenit. P. Exite obuiam ei. u\. Benedictus, qui uenit in nomine Domini, rex Isrel. P. Exite. u\. Gloria, et honor Patri. Reiteretur Responsorium. Clamor factus est.

R\. Ecce Dominus ascendet super nubem leuem. P. Et ingredietur Aegyptum, et, ut rex fortis, dominabitur cunctis gentibus. u\. Deus manifeste ueniet, Deus noster, et non silebit. P. Et ingredietur. u\. Gloria, et honor. P. Et ingredietur.

u\. Ecce Dominus ueniet, et non mentietur. P. Et, si moram fecerit, expecta illum; quoniam ueniet,  et non tardabit. u\. Qui emittit eloquium terre, uelociter currit sermo eius. P. Et, si moram fecerit. u\. Gloria, et honor Patri. P. Et, si moram.

u\. Orietur timentibus Deum sol iustitie, et sanitas in pennis eius. u\. Orietur in diebus eius iustitia, et abundantia pacis: donec extollatur luna. P. Et sanitas. u\. Gloria, et honor Patri, et Filio, et Spiritui Sancto. P. Et sanitas.

Ad uesperos dicatur, ut in feria sexta prime hebdomade.



FERIA QUINTA.



Ad Matutinum.

Antiphona. Domine, quid multiplicati sunt? Cum sua Oratione Multiplicati sunt, Domine. Require fol. 8.

Antiphona 1. Ecce Dominus ascendet super nubem  leuem. P. Et ingredietur Aegyptum. P. Et, ut rex fortis, dominabitur cunctis gentibus. u\. Deus manifeste ueniet, Deus noster; et non silebit. P. Et ingredietur. u\. Gloria, et honor Patri, et Filio. P. Et, ut rex fortis, dominabitur.

Oratio. Ecce super nubem te Dominum ascensurum Prophetarum uaticinia predixerunt: et ideo te quesumus, ut, qui olim in carne nasciturus, mundum utique istum ingrediens rex fortis, dominium per fidem obtinuisti in gentibus; pium te in nobis ostendas, cum apparueris gloriosus. Respondeat Chorus. Amen.

Per misericordiam tuam, Deus noster.

Antiphona 2. Ecce Dominus ueniet, et non mentietur.  P. Et, si moram fecerit, expecta illum; quoniam ueniens ueniet, et non tardabit. u\. Qui mittit eloquium suum terre, uelociter currit sermo eius. P. Et, si moram. u\. Gloria, et honor Patri, et Filio, et Spiritui Sancto. P. Et, si moram fecerit.

Oratio. Expectamus te, Domine, quoniam ueniens uenies. Nunc tamen, quia regnum tuum supra terminos terre agnoscitur; non te mentitum fuisse, infirmitas nostra conqueritur: Et ideo expectamus te desiderio humiles, ut, cum ueneris, efficias nos tibi sine fine consortes. Respondeat Chorus. Amen.

Per misericordiam tuam, Deus noster.

Antiphona 3. Orietur timentibus Deum Sol iustitie. P. Et sanitas in pennis eius. u\. Orietur in diebus eius iustitia, et abundantia pacis: donec extollatur  Luna. P. Et sanitas. u\. Gloria, et honor Patri, et Filio, et Spiritui Sancto. P. Et sanitas.

Oratio. Orire in cordibus nostris, Sol iustitie, et illumina nos claritate Aduentus tui; ut, qui in uoce promissionis tue hilarescimus, in Aduentu glorie tue nullo modo confundamur. Respondeat Chorus. Amen.

Per misericordiam ipsius Dei nostri.

R\. ueniam ad Sion, dicit Dominus, et habitabo in Hierusalem. P. Et uocabitur Hierusalem ciuitas sancta. u\. Audi, populus meus, et loquar Isrel, et testificabor tibi, Isrel, si me audieris. P. Et uocabitur. u\. Gloria, et honor. P. Et uocabitur.

Oratio. ueni, Domine, sicut promisisti, in Sion, et habita in Hierusalem; ut, qui iam 38 olim apparuisti  per fidem gloriosus, illic declareris in nostrorum operum dignitatem: ut et uisio pacis pacatum in nos honorem nominis tui retentet, et desiderium Aduentus tui noue lucis nobis in ea sidus accumulet. Respondeat Chorus. Amen.

Per misericordiam tuam, Deus noster.

Omnia alia, que sequuntur, dicantur, ut in secunda feria secunde Hebdomade, fol. 16. Excepta Prophetia, que dicitur de Dominico quinto preterito fol. 34.

Ad uesperos dicantur, ut supra in secunda feria fol. 17.



FERIA SEXTA.



Ad Matutinum.

Antiphona. Laua me, Domine, ab iniustitia mea, et a peccatis meis munda cor meum. Psalmus L.

 Oratio. Deus Dei Filius, cuius in eternum permanet nomen, quique unum te esse innotescens Deum ac Dominum, per suscepte incarnationis mysterium uenisti in regem, ut redimeres seculum; da nobis ita feruere huius mysterio pietatis, ut per hec euadamus muscipulam deceptoris: ut, qui Aduentus tui gaudia diffuso ore precinimus, saluatos nos, cum ad iudicium ueneris, te iudice, gratulemur. Respondeat Chorus. Amen.

Per misericordiam tuam, Deus noster, qui, etc.

Antiphona 1. uerbum mittit Dominus in Iacob, et ueniet in Isrel. P. Ut sciat omnis populus, quia ipse est. u\. Qui mittit uerbum suum terre: uelociter currit sermo eius. P. Ut sciat omnis populus. u\. Gloria, et honor Patri, et Filio, et Spiritui  Sancto. P. Ut sciat omnis.

Oratio. Mitte uerbum tuum, omnipotens Pater, de sedibus tuis, ut sanet et consolidet omnes contritos, et erigat elisos, conferens nobis letitiam nominis sui. Respondeat Chorus. Amen.

Per misericordiam tuam, Deus noster.

Antiphona 2. Ecce ueniet uir, cuius oriens nomen eius: subter eum orietur iustitia. P. Et ipse erit salus populi. u\. Orietur in tenebris eius iustitia; et erit firmamentum in terra in summis montium. P. Et ipse erit. u\. Gloria, et honor Patri, et Filio, et Spiritui Sancto. P. Et ipse erit.

Oratio. Ecce tu Domine Deus noster, qui olim redempturus mundum uenisti, cuius oriens nomen  tuum; libera perditos, quos redemisti magno opere: ut, qui infirmari pro nobis dignatus es homo, Diuinitatis tue homines digneris premuniri subsidio. Respondeat Chorus. Amen.

Per misericordiam tuam, Deus noster.

R\. Liberabit nos Dominus a potentatu inimicorum nostrorum. P. Et ueniet nobis gaudium et letitia a Deo salutari nostro celeriter. u\. Ecce dies uenient, dicit Dominus: suscitabo super uos uerbum bonum, et inuocabitis me, et timebitis: orabitis, et ego exaudiam uos. P. Et ueniet nobis gaudium, et letitia. u\. Gloria, et honor Patri, et Filio, et Spiritui Sancto. P. Et ueniet nobis gaudium, et letitia.

Omnia alia, que sequuntur usque in finem Matutini, dicantur, ut in feria quarta secunde hebdomade fol.  18. Excepta Prophetia, que dicitur de Dominico quinto preterito fol. 34.

Ad uesperos, ut dictum est in feria quarta secunde Hebdomade fol. 19.

Antiphona. In te confidit anima mea. Psalmus XLuI.

Oratio. Deus Dei Filius, cuius in eternum permanet, ut supra.

Antiphona 1. Attendite ad me, populus meus; et tribus mea, me audite. P. Quia iudicium meum in luce populorum apparebit. u\. Audite hec omnes gentes: auribus percipite, qui habitatis orbem. P. Quia iudicium meum. u\. Gloria, et honor Patri, et Filio, et Spiritui Sancto. P. Quia iudicium meum.

Oratio. Ad te, Domine, tribus tua, ecce, et populus accedentes, petimus et rogamus, ut iudicium tuum,  quod in populorum apparuit luce, in redemptorum clarificetur saluatione: ut, quos dudum uenit redimere per fidem, ueniat iterum a se redemptos de eternitatis supplicio liberare. Respondeat Chorus. Amen.

Per misericordiam tuam, Deus noster.

Antiphona 2. Clude sermonem, dicit Dominus: et signa librum usque ad diem Aduentus Domini. P. Multiplex enim erit scientia. u\. Deus deorum et Dominus locutus est, et uocauit terram. P. Multiplex enim erit. u\. Gloria, et honor Patri, et Filio, et Spiritui Sancto. P. Multiplex enim.

39 Oratio. Deus, qui multiplicem predixisti esse scientiam nunciorum, dum per incrementa temporum aucta est gratia predicantium; fac nos clausi  sermonis signatique libri ita mysteria credere, et credita retinere; ut in die Aduentus tui mereamur tuis coram oculis sine confusione assistere. Respondeat Chorus. Amen.

Per misericordiam tuam, Deus.

Antiphona 3. Suscitabo eum ad iustitiam, dicit Dominus. P. Et omnes uias eius dirigam, et captiuitatem populo meo dimittam. u\. Orietur in diebus eius iustitia, et abundantia pacis: donec extollatur Luna. P. Et omnes uias. u\. Gloria, et honor Patri. P. Et omnes.

Oratio. Deus Pater, qui Iesum Christum Filium tuum suscitasti ad iustitiam, ostendendo eum in carne; fac nos semper illius sequi pedes opere, et  uoce; ut, eum auditu cordis sine intermissione audientes, glorie sue mereamur esse participes. R\. Amen.

Per misericordiam tuam.

R\. Letamini cum Hierusalem, et exultate in ea, omnes, qui diligitis eam: quia ecce ego declinabo super eam. P. Quasi fluuius pacis, uidebitis; et gaudebit cor uestrum. u\. Exulta, et lauda, filia Sion, quia uenit in medio tui sanctus Isrel. P. Quasi fluuius pacis, uidebitis. u\. Gloria, et honor Patri, et Filio, et Spiritui Sancto. Reiteretur Responsorium. Letamini cum Hierusalem.

Oratio. Deus, qui Hierusalem perfecta te apparere prophetali uaticinio predixisti; concede nobis per speculationem Ecclesie tue et deuotos semper manere,  et inlesos usquequaque persistere: ut in ea semper gloriosus appareas, in qua incarnationis tue mysteria manifestas. R\. Amen.

Per misericordiam tuam.

Canticum, et omnia alia, que sequuntur in fine Matutini, dicantur, ut in feria sexta secunde hebdomade fol. 20. Excepta Prophetia, que dicitur de quinto Dominico preterito fol. 34.



IN SEXTO DOMINICO DE ADuENTU DOMINI.



Ad uesperos.

Antiphona. Erit lux magna in tempore uespertino. P. Quia ecce ueniet Dominus Deus uester. u\. Et illuminabuntur, qui in tenebris sunt, et in umbra mortis sedent. P. Quia ecce ueniet.

Sono. Qui regis Isrel, intende. P. Et ueni, ut liberes  nos. Alleluia. u\. Deus uirtutum conuerte nos: et ostende faciem tuam. P. Et ueni, ut liberes.

Antiphona. Hosanna: benedictus, qui uenit in nomine Domini. P. Benedictum, quod uenit, regnum patris nostri Dauid: Hosanna in excelsis. u\. Benedictus, qui uenit in nomine Domini, Deus Dominus, et illuxit nobis. P. Benedictum. u\. Gloria, et honor. P. Benedictum.

Lauda. Apparebit uobis Saluator, quasi nubes clara media die. P. Et sicut gutte distillantes in faciem terre sitientis. Alleluia, alleluia, alleluia. u\. In sua iustitia iudicabit pauperes populi, et saluos faciet filios pauperum, et humiliabit calumniatorem. P. Et, sicut gutte. u\. Gloria, et honor. P. Et, sicut gutte.

 Hymnus. Christi caterua clamitet. Supplicatio. Oremus Redemptorem mundi. Require fol. 2.

Capitula. Hosanna filio Dauid: benedictus, qui uenit in nomine Domini: benedictum, quod uenit, regnum patris Dauid: Hosanna in excelsis. Proinde quesumus et rogamus, ut arcana pectoris nostri splendore Paracliti Spiritus irradies, et adminiculo dextere tue nos presenti in seculo a cunctis malis eruas, et ad regnum cum tuis laudibus tripudiantes perducas.

Pater noster. Liberati a malo. fol. 2.

Benedictio. Deus, qui uenit, ut liberet nos, tales nos faciat, quales liberandos efficiat. R\. Amen. Libertas, quam redimendis redimens contulit, redemptionis  conseruatione defendat. R\. Amen. Ut, qui Redemptor uenit ad mundum, redemptos nos peruehat in celum. R\. Amen.

Per misericordiam ipsius.

Lauda. Miserere, Deus, omnium; et respice nos. Alleluia. P. Et ostende nobis lumen miserationum tuarum. Alleluia: alleluia. u\. Deus tu conuertens uiuificabis nos: et plebs tua letabitur in te. P. Et ostende nobis. u\. Gloria, et honor. P. Et ostende.

Oratio. Consolare Domine expectantium te. Require in Matutinis istius Dominici.



Ad Matutinum.

Hymnus. Aeterne rerum Conditor. Require fol. 3. 40 Oratio. Post gallorum. Quere fol. 21.

 Super Psalmos. Antiphona. Domini est salus: et super populum tuum benedictio tua. Psalmus III.

Antiphona. Incerta et occulta sapientie tue manifestasti mihi. Psalmus L.

Antiphona. Et in umbra alarum tuarum sperabo, donec transeat iniquitas. Psalmus LuI.

Oratio. uerbum ante secula. fol. 33.

Antiphona 1. Confortamini manus fatigate: genua debilia roboramini; quia pusillo animo estis, conualescite: non est quod ultra timeatis. P. Ecce Saluator uenit. u\. Audite hec omnes Gentes: auribus percipite qui habitatis orbem. P. Ecce. u\. Gloria, et honor. P. Ecce.

Oratio. Consolare Domine expectantium te corda fidelium; ut fatigate manus nostre tue confortationis  suscipiant opem: qualiter debilia genua, dum mandatorum tuorum itineribus infatigabili uestigio occurrunt, eterne a te promissionis gaudio munerentur. R\. Amen.

Per misericordiam tuam.

Antiphona 2. Ecce ueniet Dominus, et saluos nos faciet. P. Tunc aperientur oculi cecorum, et aures surdorum audient: tunc ascendet claudus, quasi ceruus. u\. Aduocauit celos sursum, et terram discernere, et populum suum. P. Tunc aperientur. u\. Gloria, et honor Patri, etc. P. Tunc aperientur oculi.

Oratio. ueni, Domine, et saluos nos facito, et desiderium cordis nostri non reprobes tempore iudicii tui; ut, qui oculos cecorum aperiens, auditum  surdis reddidisti: induratis cordibus nostris manifestum semper donum illud tue pietatis infunde, per quod nos ad premia sempiterna perducas. R\. Amen.

Per misericordiam tuam.

Antiphona 3. O uos, qui in puluere estis, expergiscimini. P. Et laudate, P. Ecce Dominus ueniet, nolite timere. u\. Omnes Gentes plaudite manibus: iubilate Deo in uoce exultationis. P. Et laudate. u\. Gloria. P. Ecce Dominus.

Oratio. Christe Dei Patris Filius, qui ueniens in hunc mundum in puluere positos surgere, et te laudare precepisti; nunc te, Domine, uenientem ne timerent euocasti: presta nobis te querentibus, ita  in carne proficere castimonia, ut non timeamus reuerti in illo puluere, ex quo eos, qui in eo erant, ueniens excitaueras; sed laudem illam, qua precepti sunt, ut te benedicerent, ita in nobis forma, ut a nobis incessabiliter semper lauderis. R\. Amen.

Per misericordiam tuam.

R\. Nos omnes ambulabimus in nomine Domini in eternum, quoniam regnabit Dominus in monte Sion. P. Et tu turris Regis nebulosa, filia Sion, ad te ueniet Saluator, et ueniet potestas prima regum filia Hierusalem. u\. Ecce habitatores Petre de uertice montium clamabunt, et dicent: uenite, ambulemus in lumine Domini Dei. P. Et tu turris. u\. Gloria, et honor. Reiteretur. R\. Nos omnes ambulabimus.

 Oratio. Nos omnes ambulantes in nomine tuo, Unigenite Filius Dei Patris, petimus, rogamus, atque exposcimus; ut qui te incarnatum credimus in uterum uirginis, fidei remuneremur ex premiis: ut qui te in montem Sion regnaturum pronuncias, in nostris cordibus habitaturum te sine fine ostendas. R\. Amen.

Per misericordiam tuam.

Ad Canticum. Antiphona. Qui reminiscimini Dominum, ne taceatis, et ne detis silentium, donec stabiliat, et ponat Hierusalem laudem in terra.

Canticum. Gaudens gaudebo. Require fol. 18.

Ad Benedictus. Antiphona. Benedicite Dominum pusilli, et magni, omnes, qui expectatis aduentum ipsius.

 Canticum Danielis III. Benedictus es, Domine Deus patrum nostrorum. Require fol. 6. Sono. Qui regis Isrel. Require in uesperis fol. 39.

Lauda. Laudate Dominum de celis. Alleluia: laudate eum in excelsis. Alleluia. Psalmus CXLuIII.


Lectio libri Esaie Prophete .

R\. Deo gratias.

Locutus est Dominus ad Achaz, dicens: Pete tibi signum a Domino Deo tuo in profundum inferni, siue in excelsum supra. Et dixit Achaz: Non petam, et non tentabo Dominum. Et dixit: Audite ergo domus Dauid: Numquid parum uobis est, molesios esse hominibus, quia molesti estis et Deo meo? Propter hoc dabit Dominus ipse uobis signum. Ecce uirgo concipiet, et pariet filium, et uocabitur nomen eius  Emmanuel. Butyrum et mel comedet, ut sciat 41 reprobare malum, et eligere bonum. Quia antequam sciat puer reprobare malum, et eligere bonum, derelinquotur terra, quam tu detestaris a facie duorum Regum. Adducet Dominus super te, et super domum patris tui, et super populum tuum dies, qui non uenerunt a diebus separationis Ephraim a Iuda cum rege Assyriorum. In die illa radet Dominus in nouaculam conductam his, qui trans flumen sunt, in rege Assyriorum, caput et pilos pedum, et barbam uniuersam. Et erit in die illa: Nutriet homo uaccam boum, et duas oues, et pre ubertate lactis comedet butyrum: butyrum enim et mel manducabit omnis qui relictus fuerit in medio terre. Et dixit  Dominus ad me: Sume tibi librum grandem, et scribe in eo stilo hominis: uelociter spolia detrahe, cito predare. Et adhibui mihi testes fideles, Uriam Sacerdotem, et Zacariam filium Barachie: et accessi ad prophetissam, et concepit, et peperit filium. Et dixit Dominus ad me: uoca nomen eius: Accelera spolia detrahe: Festina predari. Quia antequam sciat puer uocare patrem suum, et matrem suam, auferetur fortitudo Damasci, et spolia Samarie coram rege Assyriorum. Et adiecit Dominus loqui ad me dicens adhuc: Pro eo quod abiecit populus iste aquas Sile, que uadunt cum silentio, et assumpsit magis Rasin, et filium Romelie: propter hoc ecce Dominus adducet super eos aquas fluminis fortes et multas, regem Assyriorum, et omnem gloriam  eius: et ascendet super omnes riuos eius, et fluet super uniuersas ripas eius, et ibit supra Iudam inundans, et transiens usque ad collum ueniet. Et erit extensio alarum eius, implens altitudinem terre, o Emmanuel. Congregamini, et audite uniuerse procul terre: confortamini, et uincimini: inite consilium, et dissipabitur: loquimini uerbum, et non fiat: quia nobiscum est Deus. R\. Amen.

Hymnus. Cunctorum Rex omnipotens. fol. 7. Supplicatio. Oremus Redemptorem mundi. Require fol. 2.

Capitula. Domine, cuius est regnum potentia terribile, et precinctum uirtute, quem flumina Doctorum eleuatis uocibus laudant, et mirabilia maris concelebrant: excita potentiam tuam, et brachii tui terribilem fortitudinem, que conterat iugum nostre  seruitutis miserorum colla prementis; nostrasque fatigatas confortet manus, debilia roboret genua, conualescere pusillanimes faciat; nec ultra sit, quod timeamus ex inimico, quia propter saluationem nostram uenire credimus nostrum piissimum Redemptorem.

Pater noster. Liberati a malo. fol. 2.

Lauda. Miserere, Deus omnium. Benedictio. Deus, qui uenit. Require fol. 39.

In nomine Domini nostri Iesu Christi perficiamus cum pace. R\. Deo gratias.

Exeunte uespera. Lauda. Erit lux magna. Sono. Qui regis Isrel. Require fol. 39.

Antiphona. Quam pulchri sunt super montes pedes euangelizantes pacem: predicantes salutem, dicentes.  P. Sion, regnabit Deus tuus. u\. Omnes Gentes plaudite manibus: iubilate Deo in uoce exultationis. P. Sion regnabit. u\. Gloria, et honor Patri, et Filio, etc. P. Sion regnabit.

Lauda. Cantate Domino, et benedicite nomen eius. Alleluia. P. Bene nunciate de die in diem salutare eius. Alleluia. Alleluia. u\. Cum conuerterit Dominus captiuitatem plebis sue, letetur Iacob, et exultet Isrel. P. Bene nunciate. u\. Gloria, et honor Patri, et Filio, etc. P. Bene nunciate.

Hymnus. Christi caterua clamitet. Require fol. 1. Capitula. Deus, cuius eternitas. Require fol. 8. Benedictio. Christus Dominus, qui per suscepte. Require fol. 8.

 Lauda. Uniuersi, qui te expectant. Alleluia. Non confundentur. Alleluia. P. Quia tu es Deus salutaris meus. Alleluia, alleluia, alleluia. u\. Dirige me in ueritate tua: edoce me, quia tu es Deus Saluator meus. P. Quia tu. u\. Gloria, et honor Patri, etc. P. Quia tu es Deus.

Oratio. Consolare Domine expectantium. Require fol. 40.



FERIA SECUNDA SEXTAE HEBDOMADAE.



Ad Matutinum.

Antiphona. Domine, quid multiplicati sunt?

Oratio. Multiplicati sunt, Domine. Require fol. 8.

Antiphona. Ecce ego adducam filium meum Orientem, dicit Dominus. P. Quia lapis, quem dedi coram  Iesu, septem in eo oculi sunt. u\. Manus enim mea auxiliabitur ei, et brachium meum confortabit eum. P. Quia lapis, quem. u\. Gloria, et honor Patri. P. Quia lapis, quem.

42 Oratio. Deus Pater, qui Filium tuum Dominum nostrum Iesum Christum oriri fecisti in carne tempore Incarnationis sue: concede nobis, ut in eius uisione, cum ad iudicium uenerit, cor nostrum refloreat, et consolationis donum de uisionis eius gaudiis adipiscatur. R\. Amen.

Per misericordiam tuam Deus noster

Antiphona. Quasi diluculo preparatus est Aduentus Domini. P. Et ueniet nobis quasi imber temporaneus, et serotinus. u\. Omnes gentes plaudite manibus: iubilate Deo in uoce exultationis. P. Et  ueniet nobis. u\. Gloria, et honor Patri, etc. P. Et ueniet.

Oratio. Diluculo egressum tuum, Christe Domine, preparatum fuisse cognoscimus: ideo te rogamus, ut, qui imber temporaneus, et serotinus ortus es terris, terram cordis nostri indeficientibus irriges pluuiis tue benedictionis; ut, qui primi Aduentus tui festum deuote suscipimus, secundi Aduentus tui manifestatione saluemur. R\. Amen.

Per misericordiam tuam Deus noster, etc.

Antiphona 3. Suscitauit Dominus ab oriente iustum. P. Dabit in conspectu eius Gentes. P. Et reges obtinebit. u\. Magnus Dominus noster, et magna uirtus eius, et sapientie eius non est numerus. P. Dabit in conspectu. u\. Gloria, et honor Patri, etc.  P. Et reges.

Oratio. Deus Pater, qui ab oriente Iustum exuscitas: da nobis, ut in eius amplexu, quem ad redemptionem nostram misisti, nostre anime reuiuiscant; ut Iusti, qui sine alterius iustitie participatione est Iustus, participes esse, te propitio, mereamur. R\. Amen.

Per misericordiam tuam.

R\. Hierusalem cito ueniet salus tua. P. Quare merore consumeris? numquid rex non est tibi? aut consiliarius tuus periit? P. Quia incuruauit te dolor, sicut parturientem, saluabo te, et innouabo te; noli pauere. u\. Ecce uocabo seruum meum, et ponam uerba mea in ore eius, ut plantet celos, et fundet  terram; et dicit ad Sion. P. Quare merore. u\. Gloria, et honor. P. Quia incuruauit.

Oratio. Deus Dei Filius, qui auditum faciens ab extremis terre, mundo apparuisti in carne; restitue teipsum mercedem fidei nostre: ut, qui opus tuum mirabile predicamus, mercede illa, que coram te est, opulentius muneremur. R\. Amen.

Per misericordiam tuam Deus noster.

Omnia alia, que sequuntur usque in finem Matutini dicantur, ut in secunda feria prime hebdomade. fol. 8. Excepta prophetia, que dicitur de Dominico sexto preterito. fol. 40. Ad uesperos, ut supra in secunda feria.



IN uIGILIA NATIuITATIS DOMINI.



Ad Matutinum.

 Antiphona. Laua me, Domine, ab iniustitia mea: et a peccatis meis munda cor meum. Psalm. L.

Oratio. Deus Dei Filius. Require fol. 3.

Antiphona. Exiet uirga de Radice Iesse. P. Et flos de radice eius ascendet, et requiescet in eo Spiritus Domini, spiritus sapientie septiformis. u\. uirgam uirtutis tue emittet Dominus ex Sion: dominare in medio inimicorum tuorum. u\. Et flos de radice. u\. Gloria, et honor Patri, etc. P. Et flos.

Oratio. Ex radice Iesse exiens uirga, credentem tibi populum salua, et spiritum septiformem in eis infunde: ut, qui in salutem uenisti nasciturus in terris, gloriosum nomen tuum in eis, qui te deprecantur, ostendas. R\. Amen.

Per misericordiam tuam, Deus noster.

 Antiphona. Attendite, Gentes, et audite, et auribus percipite: audiat terra, et plenitudo orbis, et omne germen eius. P. Quia Dominus Saluator noster uenit. u\. Omnes Gentes plaudite manibus: iubilate Deo in uoce exultationis P. Quia Dominus Saluator. u\. Gloria, et honor Patri, et Filio, etc. P. Quia Dominus Saluator.

Oratio. Domine Iesu Christe, fac nos accedere ad te: tribue nobis donum misericordie tue; ut, qui faciei tue prestolamur presentiam, meritorum, nostrorum euadamus tormenta. R\. Amen.

Per misericordiam tuam Deus noster.

Antiphona. Ecce procedet uerbum de Throno Dei, confitemini Domino, et laudem dicite illi. P. Quoniam uenit, et dies Domini magna, et preclara ualde.  u\. Qui emittit uerbum suum, et liquefacit eam: flauit spiritus eius, et fluent aque. P. Quoniam uenit. u\. Gloria, et honor. P. Quoniam uenit.

43 Oratio. Procedens de Throno Dei Patris unicum uerbum, salua filios hominum: ut, confitentes tibi laudemque dicentes, cum magna dies illa Aduentus tui aduenerit, per hoc quod de te modo credimus, ab eternis tunc suppliciis eruamur. R\. Amen.

Per misericordiam tuam.

R\. Ecce orietur nobis Princeps de semine Iuda, et apparebit omnium Gentium Dominus: in excelsis reuelabitur claritas regni eius ad conterendam uirtutem inimicorum suorum. P. Et dabit requiem  omnibus timentibus se. u\. Ego locutus sum, et uocaui eum, et adduxi eum. P. Et dabit requiem. u\. Gloria, et honor. P. Et dabit.

Oratio. Te Deum Redemptorem nostrum benedicimus, qui ex semine Iuda nasci dignatus es: et petimus; ut nullo obstaculo a tuo prohibeamur officio. Quicumque uero te, Domine, confitemur, ditari tuo  munere indulgentie sentiamus. R\. Amen.

Per misericordiam tuam.

Canticum, et omnia alia, que sequuntur usque in finem Matutini dicantur, ut in quarta feria prime hebdomade de Aduentu Domini. fol. 11. et 12. Excepta Prophetia. Locutus est Dominus ad Achaz, etc. que dicitur de sexto Dominico preterito fol. 40.



IN NATIuITATE DOMINI NOSTRI IESU CHRISTI.



45 Ad uesperos.


Antiphona. Paraui lucernam Christo meo. Inimicos eius induam confusione. P. Super ipsum autem  florebit sanctificatio mea. u\. Iurauit Dominus Dauid in ueritate, et non auferetur ab eo: de fructu uentris tui ponam super sedem meam. P. Super ipsum. u\. Et ego illum ponam primogenitum excelsum pre regibus terre. P. Super ipsum. u\. Et ero ei in patrem, et ipse erit mihi in filium. P. Super ipsum.

Oratio. uespertinis laudibus iam premissis, Domine, paramus lucernam Christo tuo Domino, ac Deo nostro: ut fructu iustitie repleamur ad gratiam; et uerbum uite contineamus ad gloriam. R\. Amen.

Per misericordiam.

Sono. In splendoribus sanctorum; ex utero ante luciferum genui te. Alleluia. u\. Iurauit Dominus, et  non penitebit eum: tu es Sacerdos in eternum secundum ordinem Melchisedech. u\. Dominus a dextris tuis confregit in die ire sue reges. Iudicabit in nationibus, implebit ruinas: conquassabit capita multa in terra copiosa. De torrente in uia uiuit: propterea exaltauit caput.

Antiphona. Audite domus Dauid: Dominus dabit uobis signum. P. Ecce uirgo concipiet, et pariet filium, et uocabitis nomen eius Emmanuel. u\. Audite hec omnes Gentes: auribus percipite, qui habitatis orbem. P. Ecce uirgo concipiet. u\. Gloria, et honor Patri, etc. P. Ecce uirgo concipiet.

Oratio. Domine, qui domus Dauid signo admirabili salutis properans uirgine natum ob auxilium humani generis destinasti: nobis annue; ut uita,  que Marie partu prolata est, Ecclesie tue sit eterna redemptio: ut, quem illa uentre gestauit, partuque fudit, eumdem nos corde concipiamus, ac nostro semper proferamus ex ore. R\. Amen.

Per misericordiam tuam.

Antiphona. Eleuate signum ad populos: Ecce Dominus auditum fecit in extremis terre: dicite filie Sion. P. Ecce Saluator tuus uenit, et merces eius cum eo. u\. Omnes Gentes plaudite manibus: iubilate Deo in uoce exultationis. P. Ecce Saluator tuus uenit. u\. Gloria, et honor Patri, etc. P. Ecce Saluator tuus uenit.

Oratio. Domine Iesu Christe, qui Natiuitatis tue ortum sideris indicio innotuisti, et, erecto fidei signo, extrema terre conspicere monuisti: respice iam eleuatus  a celo causam Incarnationis tue; ut, quia nobis opus fuit, te hominem fieri: tuum habeamus suffragium, qui te hominem confitemur, et Deum.  R\. Amen.

Per misericordiam, etc.

Antiphona. Rorate celi desuper, et nubes pluant iustum: aperiatur terra, et germinet Saluatorem. P. Et iustitia oriatur simul, ego Dominus creaui eum. u\. Celi enarrant gloriam Dei, et opera manuum eius annuntiat firmamentum. P. Et iustitia oriatur. u\. Gloria, et honor Patri, etc. P. Et iustitia oriatur.

Lauda. Potestas eius; et pax eius non erit finis. Alleluia. P. Super thronum Dauid sedebit, ut corrigat eum. P. Et sedebit in ueritate usque in eternum. Alleluia, alleluia. u\. Magnus Dominus noster, et magna uirtus eius: et sapientie eius non est numerus. P. Super thronum Dauid. u\. Gloria, et honor Patri, etc. P. Et sedebit.


Hymnus.


   ueni, Redemptor Gentium,
Ostende partum uirginis:
Miretur omne seculum:
Talis decet partus Deum.

   Non ex uirili semine,
Sed mystico spiramine
uerbum Dei factum caro,
Frutusque uentris floruit.

   Aluus tumescit uirginis,
Claustra pudoris permanent:
uexilla uirtutum micant:
uersatur in templo Deus.

   Procedens de thalamo suo,
 Pudoris aula regia
Gemine gigas substantie,
Alacris ut currat uiam.

   Egressus eius a Patre;
46 Regressus eius ad Patrem:
Excursus usque ad inferos,
Recursus ad sedem Dei.

   Aequalis Aeterno Patri
Carnis tropheo accingere;
Infirma nostri corporis
uirtute firmans perpetim.

   Presepe iam fulget tuum,
Lumenque nox spirat nouum,
Quod nulla nox interpollet,
Fideque iugi luceat.

    Feno iacere pertulit:
Presepe non abhorruit:
Paruoque lacte pastus est,
Per quem nec ales esurit.

   Gaudet chorus celestium,
Et Angeli canunt Deo;
Palamque fit pastoribus
Pastor, Creator omnium.

   Gloria tibi, Domine,
Qui natus es de uirgine,
Cum Patre, et Sancto Spiritu
In sempiterna secula.
   Amen.

Supplicatio. Oremus Dei Patris Omnipotentis misericordiam, supplices imploremus; ut nos gratia  Christi sui, Domini nostri Iesu Christi propitius iustificare dignetur.

Presta Aeterne, Omnipotens Deus. Kyrie, eleison. R\. Christe, eleison. Kyrie, eleison.

Capitula. Rorate Celi desuper, utique prophetando Christum, et nubes pluant iustum; dum sancti omnes eius preconantur aduentum. Aperiatur terra, ut, Angelo scilicet alloquente, uirgo concipiat, et pariat Saluatorem. Hic igitur ros, qui abs te est Omnipotens Pater, rogamus, et petimus, ut fiat sanitas infirmorum; et, hec pluuia Matutini temporis, prebe, nostri temporis infundat arentem, que, infusa tanta gratia, preteritum facinus abluat, et eternum credentibus iustitie lumen infundat; necnon eiusdem  Filii tui Domini nostri indemnes presentiam contuentes, atque cum celicolis cetui eius in iubilo occurrentes, hoc canticum letitie precinamus ouanter: Benedictus, qui uenit in nomine Domini, Deus Dominus, et illuxit nobis; cuius nos aduentus redemit, et Natiuitas illustrauit: Qui ueniens requisiuit perditos, et illuminauit in tenebris constitutos. Tribue ergo Omnipotens Pater, ut diem Natiuitatis eius ita deuotione piissima celebremus, ut iudicii diem mitissimum sentiamus: ut, cuius benignitatem in redemptione cognouimus, eius pietatem in iudicio mansuetam sentiamus.

Pater noster. Liberati a malo. Require fol. 2.

Benedictio. Benedicat uos Dominus noster iehsu Christus, qui olim in hac die pastoribus in presepio  apparuit gloriosus. R\. Amen. Ipse nos in omnibus protegat, ac defendat, qui pro nobis misericors humanam suscepit infantiam. R\. Amen. Qui noster est Dominus, et Redemptor, ipse nos in eternum propitius conseruare dignetur. R\. Amen.

Per misericordiam ipsius Dei nostri.

Lauda. Antequam firmos pararet montes sub celo, cum eo eram componens omnia; gratulabar autem orbe perfecto. P. Ego sum, cui Pater congaudebat quotidie. Alleluia, Alleluia. u\. Tunc dixi: Ecce uenio: in capite libri scriptum est de me; ut facerem uoluntatem tuam. P. Ego sum, cui Pater. u\. Gloria, et honor Patri, et Filio, etc. P. Ego sum, cui Pater.

 Oratio. Benedic, Domine, coronam. Require hic infra.


Ad Matutinum.

Antiphona. Domini est salus: et super populum tuum, Domine, benedictio tua. Psal. III.

Oratio. Tu es, Domine, salus, et tua est salus: hanc gaudemus in nobis largitam: hanc usque in finem a te petimus largiendam: effunde, quesumus, super populum tuum benedictionem tuam; ut priuetur maledictio pene, et ditescat in nobis fructus iustitie, atque letitie. R\. Amen.

Per misericordiam tuam Deus noster.

Antiphona. In die insignis solemnitatis nostre. P. Benedic Deus coronam anni benignitatis tue, ut campi tui repleantur ubertate. u\. Te decet Hymnus  Deus in Sion; et tibi reddetur uotum in Hierusalem. P. Benedic Deus. u\. Gloria, et honor Patri, et Filio, etc. P. Benedic Deus.

Oratio. Benedic, Domine, coronam anni benignitatis tue; ut et mentes copia Doctrine refulgeant, et campi donorum tuorum ubertate pinguescant. Quo ita nobis substantia cum tua gratia largiatur; ut et caro frugibus, et anima diuinis pasta conletetur uirtutibus. R\. Amen.

Per misericordiam tuam.

Antiphona. Aspiciebam, et ecce cum nubibus celi 47 quasi filius hominis ueniebat. P. Et datus est ei principatus, et honor, et regnum; et omnis populus, tribus, ac lingue ipsi seruiunt. P. Potestas eius, potestas  eterna, que non auferetur; et regnum eius, quod non corrumpetur. u\. Et dominabitur a mari usque ad mare, et a flumine usque ad terminos orbis terrarum. P. Et datus est ei. u\. Gloria, et honor Patri, et Filio, etc. P. Potestas eius, potestas.

Oratio. Unigenite Fili Dei Patris, qui aspiciente Propheta in celi nubibus Filius hominis declararis; cui Pater utique principatum, et regnum attribuit; dum omnia potestati tue subiecit: fac nos, esse regnum tuum, tribuens nobis municipatum perpetuum, ceternisque semper desideriis anhelantes futuri regni, mereamur existere coheredes. R\. Amen.

Per misericordiam tuam.

Antiphona. Ecce annuntia uobis gaudium magnum,  quod erit uniuerso populo: hodie natus est nobis. P. Saluator mundi, qui est Christus Dominus; in ciuitate Dauid regnabit, et sapiens erit, et regni eius non erit finis. u\. Lapidem, quem reprobauerunt edificantes, hic factus est in caput anguli. P. Saluator mundi, qui est Christus. u\. Gloria, et honor Patri, et Filio, etc. P. Saluator mundi, qui est Christus.

Oratio. Te, Domine, fauente, annuncietur nobis sancti Angeli ministerio gaudium magnum, quod populo sit christiano in toto iam mundo. Christus enim Dominus hodie natus est omnibus salus, atque Saluator eternus in ciuitate Dauid, que est Ecclesia; in ea quoque sine fine regnabit, dum eam usque ad finem custodit, ac regit: Presta ergo, ut eam regnum  suum ex toto efficiat, dum in toto mundo dilatat, et celestium eternitati sine fine associat. R\. Amen.

Per misericordiam tuam.

R\. Hierusalem hodie natus est tibi Princeps Saluator omnium; ad cuius imperium mouebuntur uirtutes celorum: regnabit in eternum, et gloria eius cum terre pace. P. In excelsis ab Angelis declaratur. u\. Dominus regnauit, decorem induit: induit Dominus fortitudinem, et precinxit se. P. In excelsis. u\. Mirabiles elationes maris, mirabilis in altis Dominus. P. Ab Angelis. u\. Gloria, et honor Patri, et Filio, etc. P. In excelsis.

Oratio. Fac nos, Domine, beate illius Hierusalem uisione letari, et in gremio eius perpetua iocunditate attolli: ut in cuius gremio sanctorum multitudo consistit;  in eius quoque nos sinu esse compotes mereamur: ut Unigenitus tuus princeps utique et omnium Saluator, ad cuius imperium mouebuntur celorum uirtutes, sic in nobis mitis semper conregnet, ut sapientie sue ora nostra in laudem sui nominis aptet: qualiter, et hic pius succurrat miseris, et post in regno suo permanens sit in solatium redemptis. Respondeat. Amen.

Per misericordiam tuam Deus noster. Dominus sit semper uobiscum. R\. Et cum.

Antiphona. uox Domini reddentis retributionem inimicis suis: antequam parturiret, peperit; et antequam ueniret partus eius, peperit masculum. Quis audiuit talem! aut quis uidit huic similem! P. Numquid qui alios parere facio, ipse non pariam? dicit  Dominus: Qui generationem ceteris tribuo, sterilis ero? ait Dominus Deus noster. u\. uox Domini in uirtute, uox Domini in magnificentia. P. Numquid qui alios parere facio. u\. Gloria, et honor Patri, et Filio, etc. P. Numquid qui alios.

Oratio. Deus Pater Omnipotens, qui uoce tua inimicis anime nostre reddis retributionem, et antequam ex te uerbum eructares, iam ipsum utique uerbum noua parturitionis serie parturieras: et antequam partus tui terminus adueniret, masculum utique generaras. Quis etenim tale audire umquam, se diceret aliquando? aut se uidisse huic simile factum putaret? cum Deum genuisse Deum, lumen peperisse lumen comprobaret: Presta nobis infimis  seruis tuis, ut qui aliis in pariendo fecunditatem prestas, ipse in nobis conceptus gratie parias: ut sterilitas, que ex nostro infecunditatis uitio oritur, tua cooperante gratia, in nos multiplicius redundet. R\. Amen.

Per misericordiam tuam.

Antiphona. Ego primogenitus exiui ante omnem creaturam. P. Ego feci in celis, ut oriretur lumen. Ego in altis habito: et thronus meus in columna nubis apparebit. u\. Dominus dixit ad me: Filius meus es tu, ego hodie genui te. P. Ego feci in celis.

Oratio. uera Dei sapientia Patris, qui ante omnem creaturam existi ex illa inuisibilis Genitoris 48 arce, te etenim fecisse in celis fore credimus, ut oriretur lumen rhompheali flammea dimicans: ut  qui tunc in faciendis rebus aderas institutor, pius appareas in nobis retributor: et quia antequam mundus constaret in sublimitate te habitasse perpendimus, a nostris colluuionibus liberi existamus; ut ad instar legalis columne super quam thronum tuum apparuisse denuncias, nos itidem supplices tuos per omnia similes reddas, quo de utroque munere letos effectos, cum sanctis tuis facias permanere illesos. R\. Amen.

Per misericordiam.

Antiphona. Ante colles ego parturiebar: adhuc terram non fecerat. P. Quando celos preparabat, aderam: dum uallaret mari terminos, et legem poneret aquis, ego eram. u\. Tunc dixi: ecce uenio, in capite libri scriptum est de me, ut facerem uoluntatem  tuam. P. Quando celos. u\. Gloria, et honor Patri, et Filio, etc. P. Quando celos preparabat.

Oratio. Doctrina Dei, Sapientia Patris, qui ante colles, et montium moles, nec dum adhuc terra equa lance librata constabat, et iam Pater populos parabat: cum iam utique tu illic aderas, quando etiam mari terminos rata soliditate uallabat, legemque aquis constitueret, in unius Deitatis natura tu ipse eras: adesto supplicibus tuis; ut moles criminum commissorum, quibus acrius premimur, tue pietatis dextera ad nichilum redigantur: et ita in huius seculi amne nauigantibus uela tue protectionis adirigas, ut transeuntes mare ad superna nos semper per lignum tue Crucis sustollas. Respondeat. Amen.

Per misericordiam.

 R\. In ista die prodiit Saluator Isrel, ut liberet omnes captiuos, cecos illuminauit, et surdos fecit audire: montes, et omnes colles germinabunt. P. Et qui in tenebris sedent, exclamabunt, et dicent: Domine, appareas super nos, splendor glorie tue. u\. Populus, qui sedebat in tenebris, uidit lumen magnum: habitantibus in regione umbre mortis, lux orta est eis. P. Et qui. u\. Gloria, et honor. P. Et qui.

Oratio. Hodie lumen mundi prodiit: hodie salus eui emicuit: hodie Saluator Isrel de climate celi descendit, ut eruat omnes captiuos, quos antiquus hostis predo per primi hominis delictum captiuauerat: et ut cecis mentibus lumen, surdis auditum,  gratia preueniente, restitueret: ob istius tanti mysterii beneficia montes, et colles tripudiant, ipsaque mundi elementa ineffabili gaudio ista in die melos decantant: ob hoc gemebunda prece pii Redemptoris clementiam suppliciter exoremus; ut nos, qui in tenebris peccatorum nostrorum inuoluimur, per cordis acclamationem protinus expiemur, ut illo in nobis apparente, et splendor glorie iocundius, ac multiplicius nostris in precordiis uigeat, et salutis gaudia sine fine dulcescant. R\. Amen.

Per misericordiam, etc.

Antiphona. Ante omnem creaturam ego ex ore Altissimi processi: priusquam Lucifer oriretur, ego fui: priusquam in planitie prosterneret campos, et in altum erigeret montes, ego eram. P. Cui adgaudebat  quotidie, dum delectaretur orbe perfecto. u\. Quia ego cognoui, quam magnus est Dominus, et Deus noster pre omnibus diis. P. Cui adgaudebat. u\. Gloria, et honor, etc. P. Cui.

Oratio. Domine Iesu Christe, qui ante omnem creaturam ex ore Altissimi prodiens, mundi machinam dispositione mirabili condidisti: adesto Ecclesie tue, quam ex toto orbe congregare dignatus es: ut sicut mundi conditor esse dignosceris, ita Ecclesie Saluator in omnibus ac per omnia cognoscaris. R\. Amen.

Per misericordiam tuam, Deus noster, etc.

Antiphona. Suscitabit Dominus celi regem, qui in eternum non commouebitur. P. Et regnum eius populo alteri non dabitur: percutiet, et conteret  uniuersa regna et ipsum solum stabit in eternum. u\. In sua iustitia iudicabit pauperes populi, et saluos faciet filios pauperum; et humiliabit calumniatorem. P. Et regnum eius populo alteri non dabitur. u\. Gloria, et honor Patri, et Filio, etc. P. Et regnum.

Oratio. Deus Pater, qui Iesum Christum Filium tuum tibi ceternum, et cequalem celi regem suscitasti ostendendo eum in carne; fac nos semper illius sequi et fide, et opere uocem: ut eam auditu cordis sine intermissione audientes, glorie sue mereamur esse participes. R\. Amen.

Per misericordiam tuam Deus noster, etc.

Antiphona. Emitte agnum, Domine, Dominatorem terre de petra deserti ad montem filie Sion; et  preparabitur in misericordia eius 49 solium. P. Et sedebit super eum in ueritate in tabernaculo Dauid. u\. O Domine saluos nos fac, o Domine bene prosperare. P. Et sedebit super eum.

Oratio. Immensa Dei sapientia Patris, qui Filius Dominusque Dauid, Prophetarum uaticiniis approbaris: tu in throno Patris consistens, atque de petra deserti ad montem filie Sion, domum Iacob, id est, Ecclesiam regens: sic nobis omnibus in ea consistentibus protectionis tue gubernacula porrige, ut tecum mereamur uiuere sine fine: ut in tuo solio sine fine uiuamus, cuius regni finem nullum esse pauescimus; quique unum in Trinitate nomen possidet tecum et cum Spiritu Sancto in secula seculorum.  R\. Amen.

Per misericordiam tuam Deus noster, etc.

R\. Suscipiamus regnum Dei nostri sancti altissimi, et possideamus illico usque in seculum seculi, donec ueniat antiquus dierum, quoniam tempus aduenit, ut detur omni populo magnitudo regni. P. Quod est super omne celum, et omnes reges terre uenient, et obedient ei. u\. Potestas eius potestas eterna, et regnum eius regnum sempiternum. P. Quod est super. u\. Gloria, etc. Reiteretur R\. Suscipiamus regnum Dei nostri.

Oratio. Domine Iesu Christe, qui es ineffabile gaudium Christianis; cuius potestatis et pacis non erit finis, fac nos suscipere regnum tuum, et possidere illud; ut maneat in nos imperii tui dominatio  iugis, magnitudo perennis: ut omne non tuum in nobis reperiens, auferas, nosque tuos in omnibus ac per omnia facias: ut nec potestati tue in nobis quidquam officiat, nec paci resistat; sed ipse solus nos possideas, qui Rex regum et Dominus dominorum, nunc et per omnia secula regnas. R\. Amen.

Per misericordiam tuam.

Antiphona. Paruulus natus est nobis, et Filius datus est nobis, et factus est principatus eius super humeros eius. P. Et uocabitur nomen eius magni consilii Angelus, Admirabilis, consiliarius. Deus fortis, Dominator, Princeps pacis, Pater futuri seculi. Multiplicabitur eius imperium, et pacis non erit finis. u\. Et erit firmamentum in terra in summis montium, et superextolletur super Libanum fructus  eius: et florebit de ciuitate sicut fenum terre. P. Et uocabitur nomen eius. u\. Gloria. P. Et uocabitur nomen.

Oratio. Paruulus natus est nobis, et Filius datus est nobis, ut qui eras Filius perfectus de Patre, pro nobis paruulus esses ex Matre: illic immensus, et hic pusillus, permanens in sinu Patris, gestatus in utero Matris; et cum Deitas tua incommutabilis, et Humanitas permanet singularis, quia in utraque Unus idemque subsistis: et in illa nos condens, et in ista nos redimens. R\. Amen.

Per te Dominum nostrum, qui cum Patre, et Spiritu Sancto unus es Deus in omnia secula seculorum R\. Amen.

 Dominus sit. R\. Et cum.


In Laudibus.

Ad Canticum. Antiphona. Catulus leonis Iuda de germine, fili,: ita ascendisti, requiescens accubuisti ut leo, et quasi catulus leonis, quem suscitare nullus audebit.


Canticum .

uocauit Iacob filios suos, * et ait eis:

Congregamini, ut annuntiem que uentura sunt uobis * diebus nouissimis.

Congregamini, et audite filii Iacob, * audite Isrel Patrem uestrum.

Ruben Primogenitus meus, tu fortitudo mea, et principium doloris mei: * prior in donis, maior imperio. Effusus es sicut aqua, non crescas: quia ascendisti cubile Patris tui, et maculasti stratum eius.

 Simeon et Leui fratres eius: * uasa iniquitatis bellantia.

In consilio eorum non ueniat anima mea, * et in cetu illorum non sit gloria mea:

Qui in furore suo occiderunt uirum, * et in uoluntate sua suffoderunt murum.

Maledictus furor eorum, quia pertinax: et indignatio eorum, quia dura: * diuidam illos in Iacob, et dispergam eos in Isrel.

Iuda, te collaudabunt fratres tui: manus tue in ceruicibus inimicorum tuorum, et adorabunt te filii patris tui. * Catulus leonis Iuda: ad predam, fili mi, ascendisti:

Requiescens accubuisti ut leo, * et quasi leena, quis suscitabit eum?

 Non auferetur sceptrum de Iuda, * nec dux de femoribus eius,

Donec ueniat qui mittendus est, * et ipse erit expectatio Gentium.

Ligans ad uineam pullum suum, * et ad uitem, o fili mi, asinam suam.

Lauabit in uinum stolam suam, * et in sanguinem uue pallium suum.

50 Pulchriores oculi eius uino, * et dentes lacte candidiores.

Zabulon in littore maris habitabit, * et stationem nauium pertingens usque ad Sidonem.

Issachar, asinus fortis accubans in terminos. * uidit requiem quod esset bona: et terram quod optima:

Et supposuit humerum suum ad portandum, * factusque  est tributo seruiens.

Dan iudicabit populum suum * ut alia tribus Isrel.

Fiat Dan coluber in uia, cerastes in semita, mordens ungulas equi, * ut cadat ascensor eius retro. Salutare tuum expectabo Domine.

Gad, accinctus preliabitur ante eum: * et ipse accingetur retrorsum.

Aser, pinguis panis eius, * et prebebit delitias regibus.

Nephtalim, ceruus emissus, * et dans eloquia pulchritudinis.

Filius accrescens Ioseph, filius accrescens * et decorus aspectu:

Filie discurrerunt supra murum. * Sed exasperauerunt  eum, et iurgati sunt, inuidentes illi habentes iacula.

Sedit in forti arcus eius, et dissoluta sunt uincula brachiorum eius et manuum illius per manum potentis Iacob: * inde pastor egressus est, pastor Isrel.

Deus Patris tui erit adiutor tuus, * et omnipotens benedicet tibi.

Benedictionibus celi desuper, benedictionibus abyssi iacentis deorsum, * benedictionibus uberum et uulue.

Benedictiones Patris tui confortate sunt benedictionibus Patris eius: * donec ueniret desiderium collium eternorum:

Fiant in capite Ioseph, * et in uerticem Nazarei  inter fratres suos.

Beniamin lupus rapax, * mane comedet predam, et nocte diuidet spolia.

P. Et quasi catulus.

Gloria, et honor Patri, etc. P. Catulus leonis.

Oratio. Te, Christe Domine, catulum leonis domui Iuda affuisse cognouimus, quem totis precordiis postulamus; ut qui apparuisti in carne, de manu fortis capiens predam, ad iudicium ueniens misericordiam preroges fidelibus repromissam. R\. Amen.

Per misericordiam tuam.

Ad Canticum. Antiphona. Exultauit Spiritus meus in Deo salutari meo. Quia respexit humilitatem ancille sue: ecce enim ex hoc beatam me dicent omnes generationes.


 Canticum .

Magnificat * anima mea Dominum:

Et exultauit spiritus meus * in Deo salutari meo.

Quia respexit humilitatem ancille sue: * ecce enim ex hoc beatam me dicent omnes generationes.

Quia fecit mihi magna qui potens est: * et sanctum nomen eius.

Et misericordia eius a progenie in progeniem * timentibus eum.

Fecit potentiam in brachio suo: * dispersit superbos mente cordis sui.

Deposuit potentes de sede, et exaltauit humiles.

Esurientes impleuit bonis: * et diuites dimisit inanes.

Suscepit Isrel puerum suum, * recordatus est  misericordie sue.

Sicut locutus est ad Patres nostros, * Abraham et semini eius in secula.

P. Quia respexit humilitatem

Gloria, et honor Patri, etc. P. Exultauit spiritus meus.

Oratio. Domine Iesu Christe, qui ex Patre Deus magnus, pro nobis dignatus es nasci ex homine paruus, ut per te factus, per te saluaretur sine dubio mundus; propitius esto et miserere nobis: nosque a mundanis contagiis munda, et in hoc Mundo mundos nos esse constitue, qui non iudicare, sed saluare uenisti, ut nobis paruulus natus, nobisque filius datus, in te et regenerationis ortum, et adoptionis mereamur  consequi donum. R\. Amen.

Per misericordiam tuam Deus noster.

Ad Benedictus. Antiphona. Tibi soli Deo honor, et gloria, uirtus, et potestas in secula seculorum.

Canticum. Benedictus es, Domine Deus Patrum nostrorum. Require fol. 6.

Sono. Dominus dixit ad me: filius meus es tu, ego hodie genui te. Alleluia. u\. Pete a me, et dabo tibi Gentes hereditatem tuam, et possessionem tuam terminos terre. Reges eos in uirga ferrea, et tamquam uas figuli confringes eos. Et nunc reges intelligite: erudimini omnes, qui iudicatis terram. Ego autem constitutus sum rex super Sion montem sanctum. P. Genui te. Alleluia.

Lauda. Laudate Dominum de celis. Alleluia. 51  Laudate eum in excelsis. Alleluia, Psalmus CXLuIII.


Lectio Isaie Prophete .

R\. Deo gratias.

Primo tempore alleuiata est terra Zabulon, et terra Nephthalim; et in nouissimis aggrauata est uia maris trans Iordanem Galilee Gentium. Populus, qui sedebat in tenebris, uidit lumen magnum: habitantibus in regione umbre mortis, lux orta est eis. Multiplicasti gentem, non magnificasti letitiam. Letabuntur coram te, sicut letantur in messe, sicut exultant uictores, quando diuidunt spolia. Iugum enim oneris eius, et uirgam humeri eius, et sceptrum exactoris eius superasti sicut in die Madian. Quia omnis uiolenta predatio cum tumultu, et uestimentum mistum sanguine, erit in combustionem,  et cibus ignis. Paruulus enim natus est nobis, et filius datus est nobis, et factus est principatus eius super humeros eius: Et uocabitur nomen eius Admirabilis, consiliarius, Deus, fortis, Dominator, pater futuri seculi, princeps pacis. Multiplicabitur eius imperium, et pacis eius non erit finis: super solium Dauid sedebit, et super regnum eius: ut confirmet illud, et corroboret in iudicio, et in iustitia, amodo, et usque in sempiternum: zelus Domini exercituum faciet hoc. R\. Amen.

Hymnus. ueni, Redemptor Gentium. Require fol. 45.

Supplicatio. Oremus Dei Patris Omnipotentis misericordiam, supplices imploremus; ut nos gratia Christi sui Domini nostri Iesu Christi propitius iustificare  dignetur. R\. Presta eterne Omnipotens Deus.

Kyrie eleison. Christe eleison. Kyrie eleison.

Capitula. Requies Angelorum, omniumque sanctorum, Domine Iesu Christe, da hodie in hoc recurrenti Natiuitatis tue sacratissimo festo requiem populo tuo: ut in te a delictis et oneribus pessimis requiescat, teque cum uniuersa creatura benedicens, tuam in omnibus ac per omnia benedictionem accipiat: ut quem a maledicto liberare uenisti, numquam patiaris tue benedictionis munere defraudari; sed te iugiter benedicendo, benedictus permaneat in eternum.

Pater noster. Et ne nos. Liberati a malo. Require fol. 2.

 Lauda. Antequam firmos pararet. Require fol. 46. Benedictio. Benedicat uos Dominus noster iehsu Christus. fol. 46.

Dicat Presbyter. Dominus sit semper uobiscum. R\. Et cum.

In nomine Domini nostri Iesu Christi perficiamus cum pace. R\. Deo gratias.



IN FESTO SANCTI STEPHANI PROTOMARTYRIS.



Ad uesperos.

Antiphona. Gloria, et honore coronasti eum Domine. u\. Gloriam, et magnum decorem imposuisti super eum. P. Domine.

 Sono. Custodi me, Domine, ut pupillam oculi sub umbra alarum tuarum. P. Exaudi, Deus, iustitiam meam. Alleluia. u\. Protege me a facie impiorum, qui me afflixerunt: inimici mei circumdederunt animam meam. P. Exaudi Deus.

Antiphona. Terra ne abscondas sanguinem meum, neque inueniat in te locum latendi clamor meus. P. Ecce in celis est iudex meus, et conscius meus in excelsis. u\. Sepe expugnauerunt me a iuuentute mea: etenim non potuerunt mihi. P. Ecce in celis est. u\. Gloria, et honor Patri, etc. P. Ecce in celis.

Lauda. Alleluia. Tetigit labia mea. P. Et aperuit os meum, dixi: Alleluia, Alleluia, Alleluia. u\. Inquisiui Dominum meum, et exaudiuit me; et ex omnibus tribulationibus eripuit me. P. Et aperuit os  meum. u\. Gloria, et honor Patri, etc. P. Et aperuit os.


Hymnus.


   Christus est uita ueniens in orbem,
Mortis occasu patiens acerbe,
Mortis actu, pietatis usu
      uiuere donat.

   Sustulit uulnus, remouendo mortem;
Mortis auctorem perimendo, surgit;
Patris ad dexteram repetendo, regnat
      Sede superna.

   Hunc sequens primus Stephanus minister,
Sortis illate titulo decorus,
Quam dedit spirans Domini benignus
      Spiritus illi.

    uadit exemplo Domini reuinctus,
Testibus falsis adopertus insons,
Iudicum portans scelerata Sanctus
      Dicta malorum.

   Ore celesti refellit malignos,
Et probat constans ratione falsos,
Semper indignos Domino polorum
      Credere nolle.

   Saxeo nimbo lapidatus; instat
Paulus, et summus lapidantum seruat
52 uestes, ut reddat liberos ad ictum
      Cede cruentos.

   Sustinet mortis rabiem prophanam
Plenus omni pietate cordis,
Hostibus querit ueniam, misertus
       Pectore grato.

   Imbuit primus, homines beatos
Corde directo, iecore fideli
In fide Christi iugulata telis
      Ponere membra.

   Quesumus flentes, benedicte primo
Martyr, et ciuis sociate iustis,
Celitus clare regionis heres
      Inclyte pollens.

   Promptus hic nostrum facinus remitte:
Tolle languorem, tribue salutem:
Confodi hostem, releua merorem,
      Morte subacta.

   Gloriam psallat chorus, et resultet:
 Gloriam dicat, canat, et reuoluat:
Nomini trino Deitati soli
      Sidera clament.
         R\. Amen.

Supplicatio. Oremus Dei Patris omnipotentis misericordiam, supplices imploremus; ut nos gratia Christi sui Domini nostri Iesu Christi, et per intercessionem Sancti martyris sui Stephani propitius iustificare dignetur. R\. Presta Aeterne omnipotens Deus.

Kyrie, eleison. R\. Christe, eleison. Kyrie, eleison.

Capitula. Deus, cui Ecclesia tua Sanctum Stephanum martyrem primum messis sue manipulum dedit, et primitiuam oblationem nouelle confessionis  ostendit, ac preconium, quem fructum fidei maturescentis exhibuit: presta uniuerso cetui intercessione martyris memorati, ut Ecclesiam tuam iuuet suffragio, quam ornauit ministerio: foueat patrocinio, quam edificauit exemplo.

Pater noster. Liberati a malo. Humiliate uos benedictioni. Dominus sit. R\. Et cum spiritu tuo.

Benedictio. Dominus iehsu Christus, qui primum sue passionis sequacem Stephanum martyrem fecit, det nobis sue passionis exemplo uictoriam ferre de mundo. R\. Amen. Sui quoque martyris prece similem nobis tribuat uim sue dilectionis habere, et aduersitates equali tolerantia superare. R\. Amen. Ut instructi exemplo Redemptoris, et inuitamento martyris percipiamus plenitudinem nostre redemptionis.  R\. Amen.

Per misericordiam ipsius.

Lauda. Beatus uir, qui timet Dominum. Alleluia. P. In mandatis eius cupiet nimis. Alleluia. Alleluia. u\. Potens in terra erit semen eius, generatio rectorum benedicetur. P. In mandatis eius. u\. Gloria, et honor Patri, etc. P. In mandatis eius.

Oratio. Domine Iesu Christe. Quere infra in isto folio.



Ad Matutinum.

Antiphona. Labia mea, Domine, aperies. P. Et os meum annuntiabit laudem tuam. Psalmus. Miserere mei Deus.

Oratio. Exultent, Domine, labia nostra preconio  ueritatis; ut non reuoluantur uaniloquio falsitatis: sic lingua nostra iudicium ueritatis loquatur, ut Christum tuum uerum iudicem promptissime laudet: atque ita precepta tua assidue in nostro corde uersentur, ut gressus nostri ab insidiosis decipulis minime supplantentur. R\. Amen.

Per misericordiam tuam.

Antiphona 1. Lapidauerunt me inimici mei. P. Et fixure lapidum suorum in testimonium illis erunt; dum uenero ante iudicium petere pro peccatis eorum. u\. Credidi propter quod locutus sum: ego autem humiliatus sum nimis. P. Et fixure lapidum. u\. Gloria, et honor Patri, etc. P. Ex fixure lapidum.

 Oratio. Domine Iesu Christe, qui ita munere tuo beati Stephani animam munerasti, ut non solum Passionis tue sequeretur exemplum, sed etiam patientie caperet documentum: ut supplicaret pro hostibus, qui non cederet seuientibus: fortis ad perferenda uulnera; fortis ad non reddenda conuicia; fortis dum ab impiis lapidatur; fortior dum pro lapidantibus deprecatur: Qui ergo immemor ultionis pro lapidantibus exorauit, memor caritatis in nullo supplicantibus desit. R\. Amen.

Per misericordiam tuam.

Antiphona 2. Impetum fecerunt unanimes in Stephanum. P. Et falsi testes lapidabant eum inuocantem, et dicentem: Domine Iesu, suscipe spiritum. u\. Nihil proficiet inimicus in eo, et filius iniquitatis  non nocebit ei. P. Et falsi testes. u\. Gloria, et honor Patri, etc. P. Et falsi testes lapidabant.

Oratio. Impetus factus a persequentium turba non potuit, Christe Domine, Stephani martyris tui turbare constantiam, cum et falsorum 53 testium credulitate carnis uestimenta deposuit; oris tamen confessionem, qua te credidit, non amisit: cum lapidatus etiam te Deum, ut eius spiritum exciperes, exorauit. Te ergo quesumus, et rogamus, ut illa nos gratie tue pietate remuneres, qua illum coronasti post lapides: et qui eius spiritum suscepisti in gloria eterna, a nobis quesumus propitiatus remoue supplicia. R\. Amen.

Per misericordiam tuam.

Antiphona. Lapidabant Stephanum, qui erant in  concilio, et intuebantur. P. uultus eius tamquam uultus Angeli Dei stantis inter illos. u\. Conserua me Domine, quoniam in te speraui, saluum me fac Deus meus. P. uultus eius. u\. Gloria, et honor, etc. P. uultus eius.

Oratio. Domine Iesu Christe, qui in concilio lapidantium beatiissimi martyris tui Stephani ita glorificas uultum, ut ab his qui eum lapidabant, lapidati aspectus intueretur Angelicus, dum preminens illo monstraretur magistro patientia exornari; da nobis, ut ex hoc mereamur ad premium eternitatis attolli. R\. Amen.

Per misericordiam tuam.

R\. Super aceruum lapidum leta est anima mea, et super inimicos meos Deum deprecatus sum; propterea  uindemiabo fructus meos in pace. P. Et ministrabo in conspectu Domini de bonis, que prestitit mihi. u\. Quid retribuam pro omnibus, que prestitit mihi? calicem salutaris accipiam. P. Et ministrabo. u\. Gloria, et honor Patri, etc. P. Et ministrabo.

Oratio. Domine Iesu Christe, qui animam beatissimi martyris tui Stephani tanta munerum gratia decorasti, ut super aceruum lapidum exultaret, et pro inimicis te, ut illis parceres, exposceret; reple corda nostra munere gratiarum, et immarcescibili dono uirtutum: ut interuentu tui martyris, ita ministremus semper in conspectu tuo de bonis, que prestiteris nobis, qualiter et hic dilatemur sanctitatis in opere, et post uindemiemus fructus nostros in pace. R\.  Amen.

Per misericordiam.


In Laudibus.

Ad Canticum. Antiphona. Nomen Domini inuocaui: date magnitudinem Deo uestro: uera sunt opera eius, et omnes uie eius iudicia.

Canticum. Attende Celum. Require fol. 4.

Ad Benedictus. Antiphona. Benedictio Domini in meridiem iusti festinat. Canticum fol. 6.

Sono. Custodi me, Domine. Require fol. 51.

Lauda. Laudate Dominum de celis. Alleluia. Laudate eum in excelsis. Alleluia. Psalmus CXLuIII.


Prophetia. Lectio libri Sapientie Salomonis .

R\. Deo gratias.

 Iustus si morte preoccupatus fuerit, anima eius in refrigerio erit. Senectus enim uenerabilis est non diuturna neque numero annorum computata: cani sunt autem sensus hominis, et etas senectutis uita immaculata. Placens Deo, factus dilectus, et uiuens inter peccatores translatus est. Raptus est ne malitia mutaret intellectum eius, aut afflictio reciperet animam illius. Fascinatio enim nugacitatis obscurat bona, et inconstantia concupiscentie transuerit sensum sine malitia. Consummatus in breui expleuit tempora multa: placita enim erat Deo anima illius: propter hoc properauit educere illum de medio iniquitatum: populi autem uidentes, et non intelligentes, nec ponentes in precordiis suis talia: quoniam misericordia Dei, et gratia in sancto illius, et respectus  in electo ipsius. R\. Amen.

Hymnus. Christus est uita. Supplicatio. Oremus Dei Patris Omnipotentis. Quere fol. 52.

Capitula. Beatissime Stephane Protomartyr, uocabitur tibi nomen nouum, quod os Domini nominauit: ut qui mortem pro illo sumeres, coronam per illum et nomine et uirtute susciperes: Primus in martyrio, primus in premio: primus in aula mundi, primus in aula celi: ut hic pro Christo lapidatus, illic ab ipso coronatus, exultes; ut pro quo hic crudelissimam sustinuisti penam, illic pretiosissimam susciperes coronam: ergo qui extitisti Ecclesie primitiuus, nunc esto patronus assiduus: ut sit Christus nobis, te precante, propitius, pro quo martyr extitisti mirificus.

 Pater noster. Liberati a malo.

Lauda. Beatus uir, qui timet Dominum.

Benedictio. Dominus iehsu Christus, qui, etc.

In nomine Domini nostri Iesu Christi perficiamus cum pace. R\. Deo gratias. Quere fol. 52.



IN FESTO SANCTI IOHANNIS APOSTOLI ET EuANGELISTAE.



Ad uesperos

Lauda. Confessionem, et decorem induisti. 54 P. Amictus lumen sicut uestimentum. u\. Confessio, et species in conspectu eius: sanctitas et magnificentia in sanctitate eius. P. Amictus lumen.

Sono. Confitebor tibi, Domine, in tota corde meo:  narrabo mirabilia tua. Alleluia. Letabor, et exultabo in te, Domine: psallam nomini tuo, Altissime. Alleluia.

Antiphona. Sic eum uolo manere, donec ueniam, dixit Dominus. P. Hic est Discipulus, qui testimonium perhibet de his. P. Et scimus quia uerum est testimonium eius. P. Manus enim mea auxiliabitur ei, et brachium meum confortabit eum. P. Hic est Discipulus. u\. Gloria. P. Et scimus.

Lauda. Diligam eum ex toto corde meo, dicit Dominus. P. Et erit sicut ros Isrel, germinabit sicut lilium, et florebit. Alleluia. Alleluia. u\. Et erit tamquam lignum, quod transplantatum est secus decursus aquarum quod fructum suum dabit in tempore suo. P. Et erit. u\. Gloria, etc. P. Et erit.


Hymnus.


   Iste electus Iohannes diligendi promptior,
Aduocatus in perennem ueritatis gratiam,
Mercedem assumens honoris, quidquid ambit, obtinet.

   Insula Pathmos teneri imperante promitur:
Conspicit illic refusa celitus mysteria,
Et profunda, que notauit, mente narrat ardua.

   Accipit Dei Parentem in suis precordiis,
Ut minister ueritatis administret uirgini;
Que Deum enixa, sola uirgo semper adstitit.

   Iste supra pectus illud sempiterni Numinis
Corporis usu reclinis, hauriebat intima;
Spirituque indicabat ueritatis gratia.

   Ad crucem tractus Redemptor, esse matris filium.
Dicit istum; rursus ipsam esse matrem precipit:
 Carne unus, spiritus alter, ut manerent filii.

   Ultime prenotus hore, scindere tunc precipit.
Terram fossam ministris, qua reclinis inruit,
Mortis et uice quieuit omne uiuens seculo.

   Te rogamus, te precamur, sancte Christi Apostole,
Tolle pestem, aufer ulcus, et foueto languidos:
Pelle morbum, cede hostem, et remoue scandalum.

   Non adurat terram ignis, erem non sauciet;
Non refundat ultioni triste celum turbines;
Non reclinet in ruinam Orbem ira funditus.

   Decidat delictum omne; subsequatur gratia.
Auferatur culpa tota, sit salutis copia;
Sit remota cuncta lues; augeatur caritas.

   Gloria Deo Patri sit, gloria sit Filio.
 Sit Paraclito manenti semper ingens gloria;
Qui Deus uiuit per omnia secula seculorum.
      Amen.

Supplicatio. Oremus Dei Patris Omnipotentis misericordiam, supplices imploremus; ut nos gratia Christi sui Domini nostri Iesu Christi, et per intercessionem Sancti Iohannis Apostoli, et Euangeliste propitius iustificare dignetur. R\. Presta Aeterne Omnipotens Deus.

Kyrie, eleison. R\. Christe, eleison. Kyrie, eleison.

Capitula. Ineffabilia sunt, Domine, fluenta uteri tui, quibus pre ceteris dilectus ille a te discipulus, recubans in sinu tuo, saciari promeruit: quesumus ergo, ut, mortificatis membris nostris, tuis semper mereamur inherere uestigiis: ut intercessu huius  Sancti Iohannis, ita nos ignis amoris tui concremet, et absumat, qualiter beneplacitum nos tibi in toto holocaustum efficiat.

Pater noster. Liberati a malo.

Humiliate uos benedictioni.

Dominus sit. R\. Et cum spiritu tuo.

Benedictio. Christus Dominus, qui dilectum a se discipulum suo fecit recubare in pectore, illesos nos custodiat in sinu matris Ecclesie. R\. Amen. Et qui fluentis gratie ex sinu suo premanantibus recubantis animam maduit, dono nos sempiterni muneris iubeat consolari. R\. Amen. Ut per quem discipulus hic dilectus effectus est uirgo, per eum peccatores in Angelorum transmutatione euocentur consortio. R\. Amen.

Per misericordiam ipsius.

 Lauda. Germinabunt ossa tua quasi salices. Alleluia. P. Iuxta fluentes aquas. Alleluia. Alleluia. u\. Et erit tamquam lignum, quod transplantatum est. P. Iuxta fluentes aquas. u\. Gloria. P. Iuxta.

Oratio. Domine Iesu Christe, qui beatissimum Iohannem Apostolum tuum. Quere fol. 55.

Ad Matutinum. Antiphona. Labia mea, Domine, aperies. 55 P. Et os meum anuntiabit laudem tuam Psalmus L.

Oratio. Laudet te, Domine, lingua nostra annuntiando iustitias tuas, et exultent labia nostra preconio ueritatis, ut non dissoluantur uaniloquio falsitatis: ut qui tibi confitendo remissis criminibus in te  exultamus, et in congregatione iustorum sacro agmine decantantes, uite beate efficiamur heredes. R\. Amen.

Per misericordiam.

Antiphona. 1. Caro mea requiescet in spe. P. Qui non derelinques animam meam in infernum; nec dabis sanctum tuum uidere corruptionem. u\. Notas mihi fecisti uias uite, adimplebis me letitia cum uultu tuo, et delectationes in dextera tua usque in finem. P. Quoniam non derelinques. u\. Gloria, et honor Patri, etc. P. Quoniam non derelinques.

Oratio. Christe, Dei Filius, qui uirgini discipulo uirginitatis premia etiam in hac uita posito contulisti, ut de sorte mortis posset suscitare membra morientia, qui in membris suis mortifere libidinis  dominari non passus est incentiua: adesto nobis precibus eius, ut post lapsus, quibus lasciue in hac uita decidimus, mundatis ad te cordibus et corporibus accedamus. R\. Amen.

Per misericordiam.

Antiphona 2. Facies tua tamquam munda illuminabitur. P. uultus autem tuus sicut Lucifer orietur, a meridiana parta germinabit tibi uita. u\. Per diem sol non uret te, neque luna per noctem. P. uultus autem. u\. Gloria, et honor, etc. P. uultus autem.

Oratio. Domine Iesu Christe, qui beatissimum Iohannem Apostolum tuum nec in uinculis exilii deseris, nec in effossa fouea derelinquis; annue nobis precibus eius, ut ita nos semper pietas foueat, qualiter  hic et in eternum, te protegente, sceptrum nos sempiterni regni usquequaque possideat. R\. Amen.

Per misericordiam.

Antiphona 2. Custodi corpus meum ab omni pollutione. P. Odor tuus, Domine, concupiscentias in me excitauit eternas. u\. Notas mihi fecisti uias uite, et implebis in letitia cum uultu tuo: delectationes in dextera tua usque in finem. P. Odor tuus. u\. Gloria, et honor, etc. P. Odor tuus.

Oratio. Dilectus a te, Domine Iesu Christe, ineffabile testimonium discipulis perhibuit, dum, quod admiraremur, tuo de pectore sumpsit, mirifice reputare promeruit: principium ergo quod et mystica fide cognouit, et uerbis mysticis exorauit: esto in ore nostro ad complementum uirtutis, ad effectum  pie operationis; ut tibi sine fine iungamur, cuius potentiam magnifice confitemur. R\. Amen.

Per misericordiam tuam.

R\. uir iste in populo suo mitissimus apparuit senectute graui, et gloria dignus. P. Iste est, qui orat pro populo et pro ciuitate ista. u\. uir iste consecrauit legem Dei excelsi, et in tentatione inuentus est fidelis. P. Iste est. u\. Gloria, et honor etc. Reiteretur R\. uir iste.

Oratio. Memores preceptorum tuorum, Domine Iesu Christe, quibus nos memoriis sanctorum communicare precepisti, beatissimi Apostoli tui Iohannis sparsos per orbem meritorum titulos celebramus, qui coronam, quam nominis sui interpretatione promeruit, priuilegio sanctitatis obtinuit: presta igitur,  eodem interueniente, ut, qui preconia ipsius, religionis cultu ueneramur, patrocinia eius impensius consequamur. R\. Amen.

Per misericordiam tuam.

Ad Canticum. Antiphona. Thronum glorie hereditas illius dat uotum optanti, et benedicet annos iusti.


Canticum .

Confirmatum est cor meum in Domino, * et exaltatum est cornu meum in Deo salutari meo:

Dilatatum est super inimicos meos os meum: * letor mihi in sanctitate tua. Quoniam non est alius Deus, quomodo Deus noster:

Neque iustus preter te, Domine, * et non est sanctus  preter te.

Nolite gloriari excelse, et nolite alta loqui in superbia; * et ne exeat magniloquium ex ore uestro: quoniam Deus scientie Dominus est:

Deus, qui parat adinuentiones suas, * arcus potentium infirmatus est, et infirmi uirtute precincti sunt.

Pleni panibus minorati sunt, * et esurientes transierunt terram:

Sterilis peperit septem, * et fetosa in filiis infirmata est.

Deus mortificat et uiuificat, * ducit ad inferos et reducit.

Deus pauperem, et diuitem facit, * humiliat et exaltat.

56 Suscitat de terra inopem, * et a stercore erigit  pauperem:

Et sedere facit eum cum principibus populi sui, * et thronum glorie hereditatem dabit illi.

Dat uotum optanti, et benedicet annos iusti, * quia non in uiribus potens est uir.

Omnem enim infirmum * facit aduersarium eius Dominus sanctus:

Non glorietur sapiens in sapientia sua, * neque glorietur diues in diuitiis suis,

Neque glorietur fortis in fortitudine sua, sed in hoc glorietur: * qui gloriatur scire, et intelligere Dominum; facere iudicium, et iustitiam super terram.

Dominus ascendit in celos, et tonat: * ipse iudicat extrema terre.

 Potens est, et dat uirtutem regibus, * et exaltat cornu Christi sui.

Reiteretur Antiphona.

Ad Benedictus. Antiphona. Benedictio Domini in mercedem iusti festinat.

Canticum. Benedictus es Domine Deus. Quere fol. 6.

Sono. In conspectu Angelorum psallam tibi, Domine. Alleluia. u\. Adorabo ad templum sanctum tuum, et confitebor nomini tuo, Domine. P. Psallam tibi.

Lauda. Laudate Dominum de celis: Alleluia. Laudate eum in excelsis. Alleluia.

Alia Lauda. Alleluia. Confessio eius super celum, et terram. Alleluia. Exaltabit cornu populi sui. Alleluia. u\. Hymnus est omnibus sanctis eius. Alleluia:  Psalmus CXLuIII.


Lectio libri Sapientie Salomonis .

R\. Deo gratias.

Sapientia iustum deduxit per uias rectas, et ostendit illi regnum Dei, et dedit illi scientiam Sanctorum: honestauit illum in laboribus, et compleuit labores illius. In fraude circumuenientium illum affuit, et honestum illum facit. Custodiuit illum ab inimicis, et a seductoribus tutauit illum, et certamen fortium dedit illi ut uinceret, et sciret quoniam omnium potentior est sapientia. Hec uinctum iustum non dereliquit, sed a peccatoribus liberauit illum: descendit cum eo in foueam, et in uinculis non dereliquit illum. donec afferret illi sceptrum regni, et potentiam aduersus eos, qui eum deprimebant: et  mendaces ostendit, qui maculauerunt eum, et dedit illi claritatem eternam. R\. Amen.

Hymnus. Iste electus Iohannes. Quere supra in uesp. fol. 54. Supplicatio, ut supra.

Capitula. Christus Dei Filius, qui te principium, quod ipse es, in ore a te dilecti discipuli ita confiteri dedisti, ut illuc cor eius ascenderet, quo nullus alius ualuisset; fac nos tui muneris gratia cor semper in supernis habere: ut, exinde capientes ueritatis omnimode disciplinam, quod hic professi fuerimus ex ore. futuro consequamur in munere.

Pater noster. Liberati a malo. fol. 2.

Lauda. Germinabunt ossa tua. Benedictio. Christus Dominus, qui dilectum. fol. 54.

 In nomine Domini.



IN ALLISIONE INFANTIUM, SIuE SANCTORUM INNOCENTIUM.



Ad uesperos.

Lauda. Exortum est in tenebris lumen rectis corde: misericors, et miserator Dominus. u\. Directam fecit uiam iustorum, et preparauit iter sanctorum. P. Misericors.

Dicat Presbyter. Dominus sit semper. R\. Et cum.

Sono. Iustorum anime in manu Dei sunt, et non tanget illos tormentum mortis. Alleluia. u\. uisi sunt in oculis insipientium mori, estimata est malitia exitus illorum: illi autem sunt in pace. Alleluia.

Dicat Presbyter. Dominus sit semper. R\. Et cum.

Sono. Alleluia. Iusti in perpetuum

 u\. Et apud Dominum est merces eorum. Alleluia. Alleluia.

Dicat Presbyter. Dominus sit. R\. Et cum.

Antiphona. Hi sunt, qui sequuntur agnum quocumque ierit: hi sunt empti ex hominibus primitie Deo, et Agno. P. Et in ore eorum non est inuentum mendacium: quoniam sine macula sunt in conspectu Dei sui. u\. Iusti uero in perpetuum uiuent, et apud Dominum est merces eorum. P. Et in ore. u\. Gloria. P. Et in ore.

Lauda. Hi sunt, qui non inquinauerunt uestem suam: mecum ambulabunt in albis, quoniam digni sunt. P Et quicumque uicerit, sic uestietur. Alleluia. ueste candida. Alleluia. Alleluia. Alleluia. u\. Et clamauerunt iusti ad Dominum, cum tribularentur:  de necessitatibus eorum sepe liberauit eos. P. Et quicumque. u\. Gloria. P. Et quicumque.


Hymnus.


   Deus sanctorum psallimus,
Christi canentes premia,
Qui sancto largus Spiritu
Triumphum dedit paruulis.

   57 Ex ore quoque infantium
Perfecta laude Domini,
Totum potens in omnibus
Artes destruxit Zabuli.

   Qui mentem regis impii
uisorum agens stimulis,
Deum regemque Dominum
Posse persuasit perimi.

    Magi sequuntur indicem
Ducentis faciem sideris,
Que ortu sui luminis
Aeterno seruiret regi.

   Herodes natum metuit
Regem Iudee debitum,
In qua externus genere
Succedi timebat sibi.

   E dicto celi posito,
Magis in terram territus
Totius causam seculi
Cecus ignorat ambiens.

   uerbisque mitis primum
Gaudere sese simulat,
 Adoraturum pollicens
Natum regressi ut prodeunt.

   Sed postquam Deo moniti;
Dolis terra euanuit:
Immane tentat facinus,
Cunctis ignotum seculis.

   Christum Bethlehem audierat
Diuino nasci oraculo,
Urbis audito nomine,
Parente quo nascitur nescius.

   Nascentis tempus computans,
Infra bimatum pueros,
Matrum raptos ab uberibus,
Necare iubet impius.

   Quos testes sibi Dominus
 Certo passurus tempore,
Pius Redemptor omnium
Laude sacrauit perpetim,

   Oblatis Matrum fletibus,
Ostendens seri lachrymis,
Ad futuram gloriam
Certis metetur gaudiis.

   Memento salutis Auctor,
Quod nostri quondam corporis
Ex illibata uirgine
Nascendo formam sumpseris.
   Gloria tibi, Domine,
Qui natus es de uirgine, etc.

Supplicatio. Oremus Redemptorem mundi Dominum nostrum Iesum Christum, cum omni supplicatione  rogemus; ut nos per gratiam natiuitatis eius, et per intercessionem Sanctorum Innocentium paruulorum martyrum nobis salutem anime et corporis, et remissionem peccatorum, et pacem propitius tribuere dignetur. R\. Presta eterne omnipotens Deus.

Kyrie, eleison. R\. Christe, eleison. Kyrie, eleison.

Capitula. Christe, inenarrabile lumen mundi, qui adhuc in ipsis cunabulis constitutus, nondum effectus martyr, martyrii palma cateruas Infantium dedicasti: qui, nec dum loqui ualentes, sub mucrone seuientium uarios fecisti mugitus emittere: quorum animas de abditis infernorum, te spontanee pro nobis omnibus moriente, maluisti eripere; inspira eis, sine intermissione orare pro paruulis: ut, qui propriis non ualeamus supplicationibus emundari a crimine,  eorum, qui te, quocumque ieris, cum hymnis, et canticis adsequentur, et hic et in eternum postulationibus abluamur.

Pater noster. Liberati a malo. Require fol. 2.

Humiliate uos benedictioni.

Dominus sit semper uobiscum. R\. Et cum spiritu tuo.

Benedictio. Unigenitus Dei filius, quo nascente in terris, Bethlehemitica rura occisorum pro se Infantium cruore infecta sunt, det nobis habere semper pro se optabile uotum, et remunerationis parile premium. R\. Amen. Quique illos non ex etate, sed de sanguine uictores effecit, ipse nos confessores efficiat criminis nostri. R\. Amen. Ut cum his, quorum et uox sanguinis ad Deum clamat de terra, remuneranda quandoque admittatur a Christo confessio nostra.  R\. Amen.

Per misericordiam.

Lauda. Candidati sunt nazarei tui Sion supra niuem: P. Comparati saphiro pulchriores inuenti sunt, dederuntque gloriam Deo. Alleluia. u\. Accedite ad Deum, et illuminamini; et uultus uestri non erubescent. P. Comparati saphiro pulchriores. u\. Gloria, et honor Patri, et Filio, et Spiritui Sancto. P. Comparati saphiro pulchriores.

Oratio. Christe, Dei filius, qui paruulos ad te celestis. Require infra in Matutinis istius festi.

Ad Matutinum. Antiphona. Da nobis letitiam salutaris tui: et spiritu principali confirma nos, Domine. Psalmus L.

 Oratio. Redde nobis letitiam salutaris tui, Domine; quam amisimus inique gerendo, 58 et pretermisimus negligendo: tu nos ad eam reuoca, et eam nobis restaura: ut peccato expulso, succedat iustitia; et mestitia repulsa, eterna adsit letitia: da, quesumus, hanc iocunditatem, ut peruenire mereamur ad eternam salutem. R\. Amen.

Per misericordiam tuam.

Antiphona. Sinite Infantes uenire ad me; P. Et nolite prohibere eos: talium est enim regnum celorum. u\. Accedite ad Deum, et illuminamini: et uultus uestri non erubescent. P. Et nolite prohibere. u\. Gloria, et honor, etc. P. Et nolite.

Oratio. Christe, Dei Filius, qui paruulos ad te celestis magisterii doctrina inuitas; fac nos semper  esse malitia paruulos, et mandatorum tuorum obseruatione perfectos; et qui talium esse regnum celorum pronuntias, nos illis, quos bonos apud te comprobas, sine fine coniungas. R\. Amen.

Per misericordiam tuam.

Antiphona. uocem sanguinis ad te clamantis. P. Audi, Domine: memorare inuictissimas mortes Innocentium paruulorum tuorum. u\. Effuderunt sanguinem innocentem in circuitu Hierusalem, et non erat qui sepeliret. P. Audi, Domine, memorare. u\. Gloria, et honor Patri, etc. P. Audi, Domine, memorare.

Oratio. Memorare, Domine, inuictissimorum paruulorum tuorum pro tuo nomine occisorum; et presta, ut uocem sanguinis eorum pro nobis ad te clamantem,  sic clementer exaudias; ut nobis omnibus peccata dimittas. R\. Amen.

Per misericordiam.

Antiphona. Sapientia aperuit os mutorum, P. Et linguas infantium fecit disertas. u\. Inuocabant Dominum, et ipse exaudiebat eos: in columna nubis loquebatur ad eos. P. Et linguas infantium. u\. Gloria, et honor Patri, etc. P. Et linguas infantium.

Oratio. uera Dei Sapientia Patris, qui os mutorum aperis, et linguas infantium disertas efficis; da in ore nostro perfectam legis tue custodiam: ut, te immaculato corde sequentes, illud semper labiis predicemus, et opere impleamus: unde te, qui es uera sapientia, sine fine laudemus. R\. Amen.

Per misericordiam tuam.

 R\. Hi sunt, qui non inquinauerunt uestem suam, P. Cum Domino ambulauerunt in albis, quoniam digni sunt: et quicumque uicerit, sic uestietur candida ueste. u\. Sequuntur agnum, quocumque ierit, et in ore eorum non est inuentum mendacium. P. Cum Domino ambulauerunt. u\. Gloria, et honor Patri, etc. P. Cum Domino ambulauerunt.

Oratio. Isti sunt, Domine, qui non polluerunt uestimenta sua, quibus nulla utique potuit peccandi suboriri illecebra: concede ergo nobis per indulgentie donum illis esse participes, quos apud te pro meritis approbas esse felices. R\. Amen.

Per misericordiam tuam.

Ad Canticum. Antiphona. Infirmi uirtute precincti  sunt. Non glorietur fortis in fortitudine sua, sed in hoc glorietur: Qui gloriatur scire et intelligere Dominum.

Canticum. Confirmatum est cor meum. Require fol. 55.

Ad Benedictus. Antiphona. Sancti et humiles corde, spiritus et anime iustorum benedicite Dominum.

Canticum. Benedictus es Domine, Deus patrum nostrorum. Require fol. 6.

Sono. Salus iustorum a Domino est. P. Et saluabit eos. Alleluia. Alleluia. u\. Quia sperauerunt in Deum uiuum: P. Et saluabit eos.

Lauda. Laudate Dominum de celis. Alleluia: laudate eum in excelsis. Alleluia. Psalmus CXLuIII.

Lectio libri Hieremie Prophete .

 R\. Deo gratias.

Hec dicit Dominus: uox in Rama audita est lamentationis, fletus, et luctus, ploratus, et ululatus multus. Rachel plorans filios suos, et noluit consolari super eos, quia non sunt. Hec dicit Dominus: Quiescat uox tua a ploratu, et oculi tui a lachrymis: quia est merces operi tuo, ait Dominus, et reuertentur de terra inimici. Et erit spes nouissimis tuis, ait Dominus: et reuertentur filii tui ad terminos suos. Audiens audiui Ephraim transmigrantem: Castigasti me, et eruditus sum, quasi iuuenculus indomitus: conuerte me, et reuertar: quia tu es Deus meus. Postquam enim conuertisti me, egi penitentiam: et postquam ostendisti mihi, percussi femur meum. Confusus sum, et erubui, quoniam sustinui opprobrium  adolescentie mee. Si filius meus honorabilis mihi Ephraim, si puer delicatus: quia ex quo locutus sum de eo, adhuc recordabor eius. 59 Idcirco conturbata sunt uiscera mea super eum: miserebor miserans eius, ait Dominus omnipotens. Respondeat. Amen.


Hymnus.


   Caterua matrum personat:
Conlisa defert pignora,
Quarum tyrannus millia
Christo sacrauit uictima.

   Miraculis dedit fidem
Habere se Deum Patrem,
Infirma sanans corpora,
 Et suscitans cadauera.

   Orat salutem seruulo
Nixus genu Centurio,
Credentis ardor plurimus
Extinxit ignes febrium.

   Petrus per undas ambulat
Christi leuatus dextera;
Natura quam negauerat,
Fides parauit semitam.

   Honor matris et gaudium,
Immensa spes credentium
Per atra mortis pocula
Resoluit nostra crimina.

   Memento salutis auctor,
Quod nostri quondam corporis
 Ex illibata uirgine
Nascendo, formam sumpseris.
   Gloria tibi, Domine,
Qui natus, etc.

Supplicatio. Oremus Redemptorem mundi. fol. 57.

Capitula. Turba Innocentium paruulorum, que pro sui Redemptoris nomine proprio est delibuta cruore, non cesset Dominum pro seruulis exorare: quo, te impetrante, licet immeriti, pro eius nomine post huius uite excursum sanctorum queamus adunari cohortibus, qualiter cum eis perenniter hymnum decantare in iubilo mereamur.

Pater noster. Liberati a malo. fol. 2.

Lauda. Candidati sunt nazarei. Benedictio. Unigenitus Dei Filius. Quere fol. 57.

 In nomine Domini.

Sancti Thome Archiepiscopi, et Martyris. Omnia dicantur ut in Communi unius Martyris Pontificis.



IN FESTO SANCTI IACOBI APOSTOLI.



Ad uesperos.

Lauda. Gloria, et honore coronasti eum. P. Domine. u\. Gloriam, et magnum decorem imposuisti super eum. P. Domine.

Sono. Alleluia. Beatus uir, qui timet Dominum: Alleluia. P. In mandatis eius cupiet nimis. Alleluia, alleluia. u\. Gloria, et diuitie in domo eius: et iustitia eius manet in seculum seculi. Alleluia.

Antiphona. Oculus Dei adspexit iustum in bono. P. Et elegit illum ab humilitate sua: audiuit eum, et uocem ipsius. u\. Beatus uir qui intelligit super  egenum, et pauperem: in die mala liberabit eum Dominus. P. Et elegit illum. u\. Gloria, et honor. P. Et elegit.

Lauda. In memoria eterna erit iustus. Alleluia. P. Ab auditu malo non timebit. Alleluia, alleluia, alleluia. u\. Potens in terra erit semen eius: generatio rectorum benedicetur. P. Ab auditu malo. u\. Gloria, et honor. P. Ab auditu malo.


Hymnus.


   Clara Sanctorum una Hierusalem
Mater conlauda: nimium letare
Filii multi quia sunt deserte,
   Quam uirum habens.

   Iacobus, ob hoc, tuus, dictus iustus
Sacram conscendit sacer, et sacerdos
 Intrat Sanctorum solus hic in Sancta,
   uirgo quod extat.

   Carne hic frater Domini uocatus,
Gratia fretus et Apostolatu
Imbuit plebes, pia custodire
   Dogmata Christi.

   Ardua post hinc positus in arce
A malis: Christum, ut neget uenisse:
Confutat dogma disserte impiorum
   Phariseorum.

   Ad hoc impulsus solo, et proiectus
Stat, sed inlesus memorat, quod prius:
Moxque fullonum unus fuste sacrum
   Cerebrum quatit.

    Poscimus mesti, pie et benigne
Martyr excelse, plebique connexe:
Plebi conuulse durum iugum pelle:
      Bella remoue.

   Sit salus egris, sit quies defunctis:
Sit uigor fessis, sit remota pestis:
uitiis pulsis, miseris sit celis
      Aditus patens.

   Sit Deo laus. Patri, atque Nato:
Triplici honor nimium cum Sancto:
Nomini Trino: Deitati soli
      Sidera clament.

R\. Amen.

Supplicatio dicatur, ut in festo Sancti Iohannis Apostoli mutato nomine fol. 54.

 60 Capitula. Omnipotens Pater, qui beatissimo Apostolo et martyri tuo Iacobo precipuo munere prestitisti, ut per te fieret de fragili fortis, de minimo grandis, de milite dux, de seruo amicus, de supplici mirificus aduocatus: presta placatus, ut interuentu sedulo iisdem nunc de quibus ipse electus est membris, adhibeat fragilitati potentiam, humilitati gloriam, militie disciplinam, seruituti libertatem, necessitati aduocationem.

Pater noster. Liberati a malo. fol. 2.

Humiliate uos benedictioni.

Dominus sit semper. R\. Et cum.

Benedictio. Beatissimi Iacobi Apostoli et Martyris sui nos Dominus intercessione custodiat. R\. Amen. Sperantium in se necessitates placatus intendat. R\.  Amen. Ut eius secuti uestigia ad celestia regna pergere ualeamus. R\. Amen.

Per misericordiam ipsius.

Lauda. Iustus ut palma florebit. Alleluia. P. Sicut cedrus Libani multiplicabitur. Alleluia, alleluia. u\. Potens in terra erit semen eius: generatio rectorum benedicetur. P. Sicut cedrus. u\. Gloria, et honor, etc. P. Sicut cedrus.

Oratio. Homo iste glorificatus. Require infra in Matutinis.

Ad Matutinum. Antiphona. Labia mea, Domine, aperies: P. Et os meum annuntiabit laudem tuam. Psalmus L.

Oratio. Exultent, Domine, labia nostra preconio  ueritatis; ut non resoluantur uaniloquio falsitatis: sicque lingua nostra iudicium ueritatis loquatur, ut Christum tuum uerum iudicem promptissima deuotione laudet: atque ita precepta tua assidue in nostro corde uersentur, ut gressus nostri ab insidiosis decipulis minime supplantentur. R\. Amen.

Per misericordiam tuam.

Antiphona. Iste homo honorificatus est ualde, et confregit Deus corda inimicorum eius. P. Et properauit in domo Domini Dei sui perfecto corde, et uiderunt omnes que magnifica fecit Deus per ipsum. u\. Maxima est gloria eius in salutari tuo: gloriam, et magnum decorem impones super eum. P. Et properauit. u\. Gloria, et honor, etc. P. Et properauit.

 Oratio. Homo iste glorificatus, Christus exultat, qui cognominari promeruit iustus, ut tua promissa iustis premia populis predicaret: huius in honore accliues exposcimus flebili oratione, ut preces nostras suscipere digneris mitis atque placabilis, nosque tuis facias semper inherere mandatis. R\. Amen.

Per misericordiam tuam.

Antiphona. Iste sanctus clamauit, et Dominus exaudiuit eum. P. Et ex omnibus tribulationibus eius liberauit eum. u\. Et sic benedicetur homo, qui timet Dominum. P. Et ex omnibus. u\. Gloria, et honor, etc. P. Et ex omnibus.

Oratio. Cognoscens itaque uir sanctus Iacobus Apostolus tuus malitiam populi Iudeorum, a quibus  sublimatus pinnaculo templi, tuique pro nominis confessione inde deiectus, lapidibus impressus obruitur: aduocatus suprema inter supplicia, per misericordiam tue pietatis amicam assistat pro nobis miseris interpellator assiduus, ut malorum a pressuris erui mereamur contuentes gloriam tuam. R\. Amen.

Per misericordiam tuam.

Antiphona. Stolam glorie induit eum Dominus P. Iocunditatem et exultationem thesaurizauit super eum, et nomine eterno hereditauit illum. u\. Potens in terra erit semen eius: generatio rectorum benedicetur. P. Iocunditatem. u\. Gloria, et honor, etc. P. Iocunditatem.

Oratio. Exultans plebs tua, Domine, in hoc festo Iacobi tui Apostoli summis te flagitat precibus idem,  ut sicut ab omnibus cognominatus est iustus, itaque nos appellari mereamur cultores iustitie, et misericordie sectatores. R\. Amen.

Per misericordiam tuam.

R\. Iustus iustificetur: et sanctus sanctificetur adhuc. Beatus, qui lauit stolam suam. P. Ut sit potestas eius in ligno uite. u\. Et quicumque uicerit, sic uestietur candida ueste, et non delebo nomen eius de libro uite. P. Ut sit potestas. u\. Gloria, et honor, etc. Reiteretur R\. Iustus iustificetur.


In Laudibus.

Ad Canticum. Antiphona. Tu solus Dominus, quia non est alius, neque iustus preter te, neque sanctus preter te Deum nostrum.

 Canticum. Confirmatum est. Quere fol. 55.

Ad Benedictus. Antiphona. Benedictio Domini in mercedem iusti festinat.

Canticum. Benedictus es Domine Deus patrum nostrorum. Require fol. 6.

61 Sono. Alleluia. Beatus uir, qui timet. Require fol. 59.

Lauda. Laudate Dominum de celis. Alleluia: laudate eum in excelsis. Alleluia, alleluia. Psalmus CXLuIII.

Hymnus. Clara Sanctorum una Hierusalem. Require fol. 59.


Lectio libri Sapientie Salomonis 

R\. Deo gratias.

Tetigit iustum tentatio mortis, et commotio in  eremo facta est multitudinis: sed non diu permansit ira tua. Properans enim homo sine querela propugnauit, proferens seruitutis sue scutum, orationem, et per incensum deprecationem allegans, restitit ire, et finem imposuit necessitati, ostendens quoniam tuus est famulus. uicit autem turbas, non uirtute corporis, nec armatura potentie, sed uerbo Dei uexatorem proiecit, iuramenta parentum commemorans. Cum enim iam cateruatim cecidissent super alterutrum mortui, interstetit, et amputauit impetum, et diuisit illam, que ad uiuos ducebat uiam. In ueste enim poderis, quam habebat, totus orbis terrarum, et parentum magnalia in quatuor ordinibus lapidum erant sculpta, et magnificentia tua in diademate capitis illius erat inscripta. R\. Amen.

 Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos gratia natiuitatis sue, et per intercessionem Sancti Iacobi Apostoli sui nobis salutem anime et corporis, et remissionem peccatorum, et pacem propitius tribuere dignetur. R\. Presta eterne omnipotens Deus. Kyrie eleison. R\. Christe eleison. Kyrie eleison.

Capitula. Iuste Domine, a quo iustis merito iustitia teneri conceditur, qui per te iuste uiuere cupiunt, da iustitiam, quam retinent mente, ostendant in opere, ex quo sanctum Apostolum tuum Iacobum recte iustum ab omnibus cognoscimus uocitatum; cuius iusta eloquia reproborum confutauit malitia,  cum illi cum fallacia nequitie sue, et iustum appellarent, et iniustitiam docere optarent: ob hoc quippe eum in sublimi loco arcessitum statuerent, ut longe lateque eius predicatio resonaret, quem uera loquentem recipere nolunt, sed mox precipitatum, atque decoratum passione efficiunt: fac nos eius meritis, et iustitiam tenere in mente, et eam predicare libenter; ut sicut ille operando iustitiam iustificatus ad te peruenit per martyrii gloriam, ita nos eius suffragiis per dignam penitentiam peruenire mereamur ad consequendam indulgentiam.

Pater noster.

Liberati a malo. fol. 2.

Lauda. Iustus ut palma florebit. Benedictio. Beatissimi Iacobi Quere fol. 60.



IN FESTO CIRCUMCISIONIS DOMINI NOSTRI IESU CHRISTI.



Ad uesperos.

Lauda. Laudauerunt te, Domine, omnes Angeli tui, et cecinerunt Hymnum, dum perficeres fabricam celi: tuus est dies, et tua est nox. P. Tu fecisti solem, et lunam. u\. Tu confirmasti in uirtute tua mare, contribulasti capita draconum super aquas. P. Tu fecisti.

Sono. Alleluia. Iustitia plena est dextera tua. Letetur mons Sion, et exultent filie Iude, P. Propter iudicia tua. Alleluia, alleluia. u\. Alleluia. Magnus Dominus, et laudabilis ualde in ciuitate Dei nostri, in monte sancto eius: Dilatans exultationes uniuerse terre. P. Propter iudicia.

 Antiphona. uiderunt omnes fines terre salutare Dei nostri. P. Iubilate Deo uniuersa terra: cantate, et exultate et psallite. u\. Psallite Domino nostro, psallite; psallite regi nostro, psallite. P. Iubilate. u\. Gloria, et honor, etc. P. Iubilate Deo.

Oratio. Domine, quem ex homine natum homines conspexerunt, et predictum fines terre uiderunt, qui ante aliqua tempora predictus es uocibus Prophetarum, et in tempore uisus, et glorificatus modulis populorum: concede propitius uasa nos tua tibi permanere mundissima, ut lucis auctor nos et iugiter illustres, et indesinenter inhabites. R\. Amen. Per misericordiam tuam.

Antiphona. uiderunt oculi mei salutare tuum, Domine, quod parasti in conspectu populorum. P. Lumen  ad reuelationem Gentium, et gloriam plebis tue Isrel. u\. Domine Dominus noster quam admirabile est nomen tuum in uniuersa terra. P. Lumen ad reuelationem. u\. Gloria, et honor, etc. P. Lumen.

Lauda. Notum fecit Dominus salutare suum, ante conspectum gentium reuelauit iustitiam suam. 62 Alleluia, alleluia. u\. Memor fuit misericordie sue Iacob, et ueritatis sue domui Isrel. P. Ante conspectum. u\. Gloria, et honor, etc. P. Ante conspectum.


Hymnus


   Sacer OCTAuARUM dies
Hodiernus rutilat,
Quo secundum carnem Christus
 Circumcisus traditur:
Patri, non adoptione,
Sed ceternus genere.

   Spiritu completur aluus
Incorrupta uirginis,
Que pariens mansit celebs
uirgo, quam puerperam
Inlibatam Genitricem
Proles castam elegit:

   Inde Simeon grandeuus
Ouans ulnis accipit,
Amplexansque uidebatur
Salutare Domini:
Resolue iam nunc in pace
 Artus istos fragiles.

   Sed nec illa impar Anna
Continentia gradiens,
Quam in flore iuuentutis
Coniux uiduauerat,
uagientem confitetur
Fore mundi Principem.

   Tunc ueneranda ex lege
Offeruntur munera
Turturum, columbarumque
Bina in sacrificia:
Que corporis, animeque
Puritatem docerent.

   Impleta est prisce in eo
Legis Circumcisio:
 Utriusque ut Testamenti
Se auctorem ostenderet,
Qui manens in Trinitate
Uniuersa condidit.

   Gloria, et honor Deo
Usquequaque altissimo:
Una Patri, Filioque,
Inclyto Paraclito,
Cui laus, et potestas
Per eterna secula.
   R\. Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos gratia Circumcisionis sue propitius iustificare dignetur. R\. Presta eterne  omnipotens Deus. Kyrie eleison. R\. Christe eleison. Kyrie eleison.

Capitula. Iesu Domine, cuius admirabile nomen Angelus predixit, Mater imposuit, Simeon cognouit, Anna laudauit; salua populum tuum in uniuerso mundo, cuius extat nomen magnificum in celo: ut, qui solus es potentia gloriosus, sis etiam perditis miserationis indulgentia pius.

Pater noster. Liberati a malo. fol. 2.

Benedictio. Dominus iehsu Christus, qui ad confirmandas promissiones Patrum minister Circumcisionis uoluit esse, ipse cordium nostrorum immunditias dignetur auferre. R\. Amen. Idem, qui precepto legis sue signum desecte carnis accepit, omnes a nobis sordes sui amoris connexione depurget:  R\. Amen. Et qui filios Abrahe in seipso, qui est semen eius, benedicere promisit, hereditatis beate nos collatione munificet. R\. Amen. Per misericordiam ipsius.

Lauda. Annuncietur in Sion nomen Domini: P. Et laus eius in Hierusalem. Alleluia, alleluia, alleluia. u\. Et timebunt Gentes nomen tuum Domine, et omnes reges terre gloriam tuam. P. Et laus. u\. Gloria, et honor, etc. P. Et laus eius.

Oratio. Omnipotens Pater et Domine. Require infra in Matutinis sequentibus.

Ad Matutinum. Antiphona. Domini est salus: et super populum tuum benedictio tua. Psalmus III.

Oratio. Tu es, Domine, salus. Require fol. 46.

Antiphona. Cum inducerent parentes puerum Iesum  in templum, P. Ut facerent pro eo secundum legem Moysi: accepit eum Simeon in manibus, et benedixit Deum. u\. Magnus Dominus, et laudabilis nimis in ciuitate Dei nostri, in monte sancto eius. P. Ut facerent pro eo. u\. Gloria et honor Patri, etc. P. Ut facerent.

Oratio. Omnipotens Pater, et Domine Deus, largire credenti tuo populo pacem: ut in templo tuo uideamus Salutare tuum, quem Simeon iustus ulnis suis accepit: ut qui lumen ad reuelationem Gentium extitit, indultor criminum eorummet credentium sentiatur. R\. Amen. Per misericordiam tuam.

Antiphona. Tu es Deus, et in te est Deus, P. Et preter te non est alius Deus Saluator Isrel, quem  nos ignorabamus. u\. Domine Deus uirtutum quis similis tibi? potens es Domine, et ueritas tua in circuitu tuo. P. Et 63 preter te. u\. Gloria, et honor, etc. P. Et preter te.

Oratio. Tu es Deus, et in te est Deus, et non est alius preter te: ab ore egressum uerbum non regredietur; quia utique natus filius non ipse, qui pater est, creditur, dum tamen ipsum, quod pater est, fateamur: dona ergo nobis, ut qui uerbum a te genitum, nasciturum misisti in carne, nos in te renatos, sic nunc a criminibus exuas, ut tibi soli, cum ueneris, sine fine coniungamur. R\. Amen. Per misericordiam tuam.

Antiphona 3. De quo locuti sunt Prophete priores: ego sum ipse, et nunc adueni. P. Beati, qui  annuntiant uobis bona, et uidebunt quem nunc uidetis, et audiunt quem nunc auditis. u\. Audi populus meus, et loquar: Isrel, et testificabor tibi. Isrel, si me audieris. P. Beati, qui annuntiant. u\. Gloria, et honor, etc. P. Beati.

Oratio. Ad presepe tuum, Domine, deuotis cordibus accedentes, inueniamus te de quo locuti sunt Prophete priores: da ergo nobis, ut qui notitiam nominis, et maiestatis tue cognouimus, ad plenam notionem tue dulcedinis ueniamus: ut tu liberator in futuro nobis sis omnibus, qui uerus Deus et homo uerus, Unus crederis Christus. R\. Amen. Per misericordiam.

R\. Letamini, celi, quoniam misertus est Dominus populo suo: clamate fundamenta terre, et  exultate montes, et colles, et omnia ligna silue. P. Quoniam redemit nos Deus Isrel. u\. In uoce exultationis annuntiate, et auditum facite hoc, et ferte illud usque ad extremum terre, et dicite. P. Quoniam redemit. u\. Gloria, et honor, etc. P. Quoniam redemit.

Oratio. Laudent te, Domine, celi, et terra, quia misertus es populo tuo, dum montes, et colles coram te laudem fecisti clamare, cum tota uiuentia in te approbasti: concede ergo nobis, ut laudes, quas glorioso nomini tuo offerimus, acceptas tibi semper ipse efficias: ut qui mundum redempturus in salutis signo ostensus es, mundum iterum iudicaturus non ultorem, sed liberatorem te nostris oculis manifestes.  R\. Amen. Per misericordiam.

Antiphona. Dum conuenirent ad circumcidendum infantem. P. uocauerunt nomen eius Iesum, quod dictum erat ab Angelo priusquam conciperetur in utero. u\. Notum fecit Dominus salutare suum: in conspectu Gentium reuelauit iustitiam suam. P. uocauerunt. u\. Gloria. P. uocauerunt.

Oratio. Domine Iesu Christe, qui figuris crebrescentibus in lege ueteri nunciatus, in te impleta omnia ostendere uoluisti, dum in te Deo uero et homine, et Circumcisio secundum legem exprimitur, et ueritas nominis approbatur: adesto plebi tue ad te ex Circumcisione, et preputio uenienti, et presta incrementa munerum, et ut gratia benedictionis  multiplicetur in abundantia pacis. R\. Amen. Per misericordiam.

Antiphona. Simeon in templo eleuauit uocem dicens. P. Nunc dimittis, Domine, seruum tuum in pace: quia uiderunt oculi mei salutare populi tui. u\. Domine Deus uirtutum, quis similis tibi? potens es, Domine, et ueritas tua in circuitu tuo. P. Nunc dimittis. u\. Gloria. P. Nunc.

Oratio. Beatam, Domine, illam iusti tui Simeonis uocem fac in nobis pari diligentia personare: ut quia uidemus, et credimus salutare tuum; in pace, cum iusseris, dimittamur: non quo a te dimissos finis uite accipiat; sed per te absolutos a debito, in fine pax sempiterna possideat. R\. Amen. Per misericordiam tuam.

 Antiphona. Domini, gloriam quasi Unigeniti a Patre. P. Plenum gratia, et ueritate. u\. Sicut audiuimus, ita et uidimus in ciuitate Domini uirtutum, in ciuitate Dei nostri: Deus fundauit eam in eternum. P. Plenum gratia. u\. Gloria, et honor, etc. P. Plenum.

Oratio. uidimus gloriam tuam, Domine, gloriam quasi Unigeniti a Patre, primogenitum Deitate, primogenitum munere: illic unicum Patris, hic precipuum inter fratres: ibi cum Patre unum, hic in fratribus primum: illic equaliter subsistentem, et in sinu Patris manentem, hic socios non derelinquentem: largire ergo tuo fieri participes regno, quibus es propitiatus in mundo: quibusque aduenisti prius Redemptor, existe in futuro remunerator.  R\. Amen. Per misericordiam tuam. R\. Iste, qui natus est Redemptio nostra, et Dominus, et Deus est. P. Ipse consolabitur nos a plaga nostra, et a labore in terra captiuitatis 64 nostre. u\. Paruulus natus est nobis, filius datus est nobis, et factus est principatus eius super humeros eius. P. Ipse consolabitur. u\. Gloria, et honor, etc. P. Ipse consolabitur.

Oratio. Domine Iesu Christe, qui es Redemptio nostra, et salus nostra, sana plagam contritionis nostre, qui suscepisti carnem fragilitatis humane; et, qui ueniens onera nostra subleuare dignatus es, quesumus, ut a malis operibus nostros labores euacues, nostraque studia pius in bono confirmes. R\. Amen. Per misericordiam tuam.

 Antiphona. Postquam consummati sunt dies octo, ut circumcideretur Dominus. P. uocatum est nomen eius iehsu, quod uocatum est ab Angelo, priusquam conciperetur in utero. Tulerunt autem illum in Hierusalem, et ut perfecerunt omnia secundum legem Domini: crescebat puer, et confortabatur plenus sapientia, et gratia Dei erat in illo. u\. Quoniam ecce reges terre congregati sunt, et conuenerunt in unum. P. uocatum est. u\. Gloria, et honor, etc. P. uocatum est

Oratio. Christe, Dei Filius, qui natus ex muliere, factus sub lege ad confirmandas promissiones Patrum, minister circumcisionis es factus; ut, qui promissus fueras ex lege, plenitudo ipsius legis esses  in tempore, dum octaui diei ministerium consecrans in gloriosa carne tua, et circumcisione uetus signaculum excipis, et nomen tibi nunciatum ab Angelo accipis: largire nobis indignis, ut cum hec tua mysteria Incarnationis plena credulitate suscepimus, pleniori te affectu mentium diligamus: et ut in te quoque secudum legem Domini salutis nostre mysteria uniuersa perfecta sunt, sic credamus, sic amemus, sic operum efficientiam impleamus: ut de perfectione tuorum mandatorum et in hac peregrinatione consistamus indemnes et ad te post transitum mereamur peruenire felices. R\. Amen. Per misericordiam. Dominus sit. R\. Et cum.


In laudibus.

Ad Canticum. Antiphona. Letabuntur omnes, qui  sunt super terram: ros enim qui abs te est, sanitas est nobis. u\. De nocte uigilat spiritus meus.


Canticum .

De nocte uigilat spiritus meus ad te, Deus: * quia lux precepta tua sunt super terram.

Iustitiam discite, qui habitatis terram: * cessabit enim impius.

Omnis enim, qui non didicerit iustitiam super terram, ueritatem non faciet: * tollatur impius, ne uideat maiestatem Domini.

Domine excelsum est brachium tuum, et nescierunt: * cum autem cognouerint, confundentur:

Zelus apprehendit populum ineruditum: * et nunc ignis aduersarios consumit.

Domine Deus noster, pacem da nobis: * omnia  enim dedisti nobis.

Domine Deus noster, posside nos: * Domine, preter te alium non nouimus: nomen tuum inuocabimus.

Mortui autem uitam non uidebunt, * neque medici exuscitabunt:

Ideo super induxisti, * et perdidisti et tulisti omne masculum eorum.

Adde illis, Domine, mala, * adde mala gloriosis terre.

Domine, in tribulatione modica memor fui; * im tribulatione modica facta est nobis.

Sicut parturiens proxima est partui, et in dolore suo clamat: * ita facti sumus delicto.

Propter timorem tuum, Domine, in utero accepimus,  * et parturiuimus spiritum salutis, quem fecisti super terram.

Exurgant mortui, et resurgant qui in monumentis sunt: * et letabuntur omnes, qui sunt super terram:

Ros enim qui abs te est, sanitas est illis; * terra uero impiorum peribit.

Ambula popule meus, et intra recessus tuos, absconde pusillum aliquantulum, * donec transeat ira Domini.

P. De nocte uigilat.

Gloria, et honor Patri, etc.

P. Letabuntur omnes.

Oratio. Deus, qui notum fecisti in populis salutare  tuum ante conspectum Gentium, reuelando iustitiam tuam, miserationum tuarum nobis copiam manifesta, ut, qui salutaris tui notitia releuamur, reuelatione iustitie consolemur. R\. Amen. Per misericordiam tuam.

Ad Benedictus. Antiphona. Tibi soli Deo honor, et gloria, uirtus, et potestas in secula seculorum.

Psalmas. Benedictus es Dominus Deus patrum nostrorum. Quere fol. 6.

Sono. Alleluia. Iustitia plena. Quere fol. 61.

Lauda. Laudate Dominum de celis. Alleluia, alleluia, alleluia. Laudate eum in excelsis. 65 Alleluia. Laudate eum omnes Angeli eius: laudate eum omnes uirtutes eius. Alleluia. Psalmus CXLuIII. ut supra.


 Lectio libri Esaie Prophete .

R\. Deo gratias.

Hec dicit Dominus: Audi me Iacob, et Isrel, quem ego uoco: ego ipse, ego primus, et ego nouissimus. Manus quoque mea fundauit terram, et dextera mea mensa est celos: ego uoco eos, et stabunt simul. Congregamini omnes uos, et audite: quis eis annuntiauit hec? Dominus dilexit eum, faciet uoluntatem suam in Babylone, et brachium suum in Chaldeis. Ego locutus sum, et uocaui eum: adduxi eum, et directa est uia eius. Accedite ad me, et audite hoc: non a principio in abscondito locutus sum: ex tempore antequam fieret, ibi eram: et nunc Dominus Deus misit me, et spiritus eius. Hec  dicit Dominus Redemptor tuus sanctus Isrel: Ego Dominus Deus tuus docens te utilia, gubernans te in uia, quam ambulas. Utinam attendisses mandata mea: facta fuisset quasi flumen pax tua, et iustitia tua sicut gurgites maris. Et fuisset quasi arena semen tuum, et stirps uteri tui, ut lapilli eius: non interissent, et non fuisset nomen eius attritum a facie mea. Egredimini a Babylone, fugite a Chaldeis, in uoce exultationis annuntiate: et auditum facite hoc, et ferte illud usque ad extremum terre: et dicite: Redemit Dominus seruum suum Iacob. R\. Amen.

Hymnus. Sacer octauarum dies. Supplicatio. Oremus Redemptorem mundi. fol. 61.

Capitula. Notum factum est salutare, Domine uirtutum;  factum est, predictum Prophetarum preconio; uisumque populorum aspectu; dum Simeon ulnis gestauit senex, quod uates cecinerunt priores: pro quo et promissa et inchoata cognoscitur prophetia, ut requiesceret in pace, dum aspiceret pacem: et iehsu Dominus lumen in reuelationem Gentium, et gloriam plebis tue Isrel, et promissus prodiret, et prodiens appareret: lumenque eius preueniret in seculo, quos cecitas oppresserat tenebrarum in mundo; Presta proinde precibus Ecclesie tue, ut quos mirabilia hec fecisti agnoscere, ad te facias in pace peruenire.

Pater noster. Liberati a malo. fol. 2.

Lauda. Annuntietur in Sion. Benedictio. Dominus iehsu Christus. fol. 62. In nomine Domini.



IN DOMINICO ANTE EPIPHANIAM, SIuE APPARITIONEM DOMINI.



Ad uesperos.

Lauda. Laudauerunt te, Domine. fol. 61.

Sono. Intende, Domine. P. Procede, et regna. Alleluia, alleluia, alleluia. u\. Eructauit cor meum uerbum bonum: dico ego opera mea regi. P. Procede.

Antiphona. Letare, letare, Hierusalem: et diem festum agite, omnes qui diligitis eam. P. Gaudete gaudio magno omnes, qui lugebatis super eam. u\. Lauda Hierusalem Dominum: et collauda Deum tuum Sion. P. Gaudete gaudio. u\. Gloria, et honor, etc. P. Gaudete.

Lauda. Alleluia. uisitauit nos oriens ex alto. P.  Ut luceret eis, qui in tenebris sunt: ad dirigendos pedes nostros in uiam pacis. Alleluia, alleluia, alleluia. u\. Sicut audiuimus, ita et uidimus in ciuitate Domini uirtutum, in ciuitate Dei nostri: Deus fundauit eam in eternum. P. Ut luceret. u\. Gloria. et honor, etc. P. Ut luceret.


Hymnus.


   Agni genitor Domine:
uerbum natum de uirgine,
Conceptum sine semine,
Dux luminis, et fons uite:

   Esto nobis in salutem
Filius Dei unice:
Gubernator Iesu Christe
 Ad precem nostram aspice.

   In mundum nobis missus es
Captiuos representare,
Lumen cecis reformare,
Mutorum linguas soluere.

   Ne nos relinquas, Domine
Omnium conditor pie,
Propitius miserore,
Qui nullum cupis perdere:

   Rectorque mundi Domine
Saluator Unigenite,
Tu nos a morte protege,
Ut capti dulci opere.

   Christus Dominus uigilet,
Fidesque nostra germinet,
 Zabuli discedat munimen,
Non ualeat subrepere.

   Per Iesum Christum Dominum,
Qui regnat cum Deo Patre,
Et nos dignauit docere,
Credamus in Trinitate.

   66 Trino Deo, ac Domino
Omnes dicamus gloriam:
Quia Pater in principio
Semper fuit cum Filio. Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut Ecclesie sue sancte catholice fidem augeat, et pacem tribuat, defensionemque concedat. R\. Presta eterne omnipotens Deus.

 Capitula. Deus sine initio, sine fine, a quo est totius mundane creature initium; da nobis, ut extrema, uel media anni huius cum placita tibi prosperitate ducamus, qui initia eius tibi dedicanda porrigimus, ut et substantiis abundemus, et operibus sanctitatis fulgeamus.

Pater noster. Liberati a malo. fol. 2.

Benedictio. Dominus noster iehsu Christus, qui est corona totius a se formate Ecclesie, det nobis hunc annum placabilem ducere. R\. Amen. Consoletur nos frugibus, et dignetur munerare uirtutibus. R\. Amen. Ut prosperitate sibi placita letabundi, totius anni spatia mereamur pertransire illesi, R\. Amen. Per misericordiam ipsius.

Lauda. Alleluia. Letabitur deserta, et inuia. P. Et  exultabit solitudo, et florebit quasi lilium. Alleluia, alleluia. u\. Iubilate Deo omnis terra: seruite Domino in letitia. P. Et exultabit. u\. Gloria, et honor, etc. P. Et exultabit.

Oratio. Discute a nobis Unigenite. Require infra in Matutinis.

Hymnus. Aeterne rerum Conditor. Require fol. 3.

Oratio. Omnipotens eterne Deus, et misericors, qui temporum das tempora, et qui singulis temporibus das gratiam, quam administrent: tu, ne mens prolixitate tenebrarum exestuet, gallo nos consolaris canente; ut dum preco diei sonat, diurni operis meditatio reuiuiscat: respice ergo nos iugiter, et instiga, ne profunde noctis errore persuasi diei obliuiscamur perennis; sed labentes in tenebris  erige, et uidendo nos corrige, ut cum Petro resipiscamur errata, et paribus lachrymis crimina defleamus commissa. R\. Amen. Per misericordiam tuam.

Antiphona 1. Salus tua, Domine, super populum tuum, et benedictio. Psalmus III.

Antiphona 2. Dele, Domine, iniquitates nostras: et a peccatis nostris munda cor nostrum. Psalmus L.

Antiphona 3. Clamabo ad Deum altissimum: Deum conditorem omnium, qui benefecit mihi. Psalmus LuI.

Oratio. Discute a nobis Unigenite ingeniti Patris somnum corporis; et clemens placatus nostris parce  piaculis: ut in te redemptorum copia piis frequentetur uigiliis, tuisque habeatur digna obtutibus sacris: et quod nunc serit ignobilis carnis fragilitas; diuinitatis tue dono surgat in gloria: tu igitur, Domine, cunctis in te confidentibus iuuamen largum impende; et ad supernam patriam alarum tuarum obumbratione nos atrahe. R\. Amen. Per misericordiam tuam.

Antiphona. Dominus possedit me, priusquam terram faceret. P. Antequam montes stabilirentur: ante autem omnes colles genuit me. u\. Eructauit cor meum uerbum bonum: dico ego opera mea regi. P. Antequam. u\. Gloria, et honor etc. P. Antequam.

Oratio. Ceterna Dei sapientia Patris, qui te cum  Patre fuisse testaris, priusquam terram faceret, aut excelsa montium stabiliret, dum te ante omnium creationem collium generaret, te quesumus, te rogamus, ut, qui huius incorrupte natiuitatis tue gaudia celebramus ouando, ad te remuneraturi perueniamus credendo: ut, qui ante montium conditionem ex Patre nasceris, et in plenitudine temporis natus de utero uirginis, sic in te credentes sanctifices, ut sanctificatos gloria eternitatis remuneres. R\. Amen. Per misericordiam tuam.

Antiphona. Populus, qui sedebat in tenebris. P. uidit lucem magnam: habitantibus in regione umbre mortis, lux clara orta est eis. u\. Omnes gentes plaudite manibus: iubilate Deo in uoce exultationis. P. uidit lucem magnam. u\. Gloria, et honor, etc.  P. uidit lucem.

Oratio. Unigenite Dei Filius, qui habitantibus in regione umbre mortis lumen uidere fecisti; qui lumen per suscepte Incarnationis Mysterium claruisti: da nobis te illustrante defigi, ut qui natiuitatis tue diem ouando suscepimus, diuinitatis tue muneribus consolemur. R\. Amen. Per misericordiam tuam.

67 Antiphona. uisitauit Dominus omnipotens populum suum domum Iuda. P. Et constituet illum sicut equum speciosum in certamine. u\. Sicut audiuimus, ita et uidimus in ciuitate Domini uirtutum, in ciuitate Dei nostri: Deus fundauit eam in eternum. P. Et constituet illum. u\. Gloria, et honor, etc. P. Et constituet.

 Oratio. Domine omnipotens, qui uisitasti populum tuum domum Iuda; uisita nos a somno facinorum: ut, dum fulgore tuo peccatorum tenebras effugamus, uirtute tua mortis potestatem euacues: quo sic te nunc apparente illustremur, ut, te repugnante, a mortis imperio liberemur. R\. Amen. Per misericordiam tuam.

R\. Iustus meus hic est Saluator meus. P. Ipse liberauit ciuitatem suam: et peccata populo suo dimittet, non in pretio, nec in questu pecunie.---.Leuate in celum oculos uestros, et uidete quis creauit hec. Dominus Deus, qui creauit terminos terre. P. Ipse liberauit. u\. Gloria, et honor, etc. P. Ipse liberauit.

Oratio. Hic est iustus noster, in quo sperabamus  fide, precinente Propheta, et ad quem peruenimus apparentem per gratiam: proinde poscamus clementiam eius, ut liberet nos, et peccata populo suo dimittat, qui nobis impendi dignatus est totus. R\. Amen. Per misericordiam tuam.


In Laudibus.

Ad Canticum. Antiphona. Filius accrescens, et decorus aspectu: ipse est, et dans eloquia pulchritudinis.

Canticum. uocauit Iacob filios suos. fol. 50.

Ad Benedictus. Antiphona. Benedictus es, Domine, et benedictum nomen glorie tue. P. Benedicite Dominum omnes electi eius: sit nomen sanctum ipsius benedictum in omnia secula seculorum.

 Canticum. Benedictus es, Domine. fol. 6.

Sono. Intende Domine, procede. fol. 65.

Lauda. Laudate Dominum de celis: laudate eum in excelsis. Psalmus CXLuIII.


Lectio libri Prouerbiorum Salomonis .

R\. Deo gratias.

Dominus possedit me in initio uiarum suarum, antequam quicquam faceret a principio. Unctus sum a seculo, antequam terram faceret. Nec dum erant abyssi, et ego iam conceptus eram: necdum fontes aquarum eruperant: necdum montes graui mole constiterant: antequam colles ego parturiebar: adhuc terram non fecerat, et flumina, et cardines orbis terre. Quando preparabat celos, aderam: quando certa lege, et gyro uallabat abyssos: quando  ethera firmabat sursum, et librabat fontes aquarum: quando circumdabat mari terminos, et legem ponebat aquis, ne transirent fines suos: quando appendebat fundamenta terre. Cum eo eram cuncta componens: et delectabar per singulos dies, ludens coram eo in orbem terrarum: et delitie mee erant cum filiis hominum. Nunc ergo filii audite me: Beati, qui custodiunt uias meas. Audite disciplinam, et estote sapientes, et nolite abiicere eam. R\. Amen.


Hymnus.


   Splendor Paterne glorie
De luce, lucem proferens,
Lux lucis, et fons luminis
Dies diem illuminans.

   uerusque sol inlabere,
 Micans nitore perpeti:
Iubarque Sancti Spiritus
Infunde nostris sensibus.

   uotis uocemus et Patrem,
Patrem perennis glorie:
Pater potentis gratie
Culpam releget lubricam.

   Informet actus strenuos,
Dentem retundat inuidi,
Casus secundet asperos,
Donet gerendi gratiam.

   Mentem gubernet et regat,
Casto, fideli corpore:
Fides calore ferueat,
 Fraudis uenena nesciat:

   Christusque nobis sit cibus,
Potusque noster sit fides:
Leti bibamus sobriam
Ebrietatem spiritus.

   Letus dies hic transeat.
Pudor sit, ut diluculum;
Fides, uelut meridies:
Crepusculum mens nesciat.

   Aurora cursus prouehit,
Aurora totus fulgeat:
In Patre totus filius,
Et totus in uerbo Pater.

   Gloria Patri ingenito,
Gloria Unigenito,
 Una cum sancto Spiritu
In sempiterna secula.
   Amen.

68 Capitula. Deus sine initio. Et Lauda. Alleluia. Letabitur deserta. Et Benedictio. Dominus noster iehsu Christus. fol. 66. In nomine Domini nostri Iesu Christi.



INCIPIT OFFICIUM IEIUNIORUM IN KALENDIS IANUARII. Obseruatur tribus diebus ante festum Epiphanie, prout sequitur. PRIMO DIE.

Ad Matutinum. Antiphona. Tu autem, Domine, susceptor meus, et gloria mea, et exaltans caput meum. Psalmus III.

 Oratio. Quamuis, Domine, plurima malignantium multitudo abneget salutem nostram esse in te Domino Deo nostro; nobis tamen ob hoc robur spei multum augetur, quia tu susceptor noster esse dignatus es: obstruatur itaque os loquentium iniqua, cum sperantes in te misericordia circumdat assidua. R\. Amen. Per misericordiam tuam.

Antiphona 1. Quis Deus preter Dominum? aut quis Deus preter Deum nostrum? Psalmus. XuII.

Oratio. Fortitudo nostra, dona nobis dilectionem tui nominis perpetim possidere: dignare esse nostra contra aduersantes uirtus: firmamentum contra impugnantes: liberator a captiuantibus; ut, tuis ex toto defensaculis circumcincti, sic aduersa mundi mens nostra non metuat, ut blanda non requirat:  tua semper gratia contenta muneribus gaudeat. R\ Amen. Per misericordiam tuam.

Antiphona. 2. Delicta, qui solus intelligis: a peccatis nostris munda nos, Domine. Psalmus XuIII.

Oratio. Ab ocultis nostris munda nos, Domine, purgando conscientiam, que internis ac propriis inficitur maculis: ab alienis quoque parce seruis tuis, ut ea indulgeas, que uel malorum exemplis addiscimus, uel prauis inlecti persuasionibus perpetramus; ut qui te proprium agnoscimus Dominum, peccatorum nequaquam sentiamus ulterius dominatum. R\. Amen. Per misericordiam tuam. Antiphona 3. Exaudi nos in die, qua inuocauerimus te, Domine Deus noster. Psalmus XIX.

Oratio. Tribulationes cordis nostri, quas penitendo  facinorum ob metum iudicium pandit, per misericordiam tuam, Domine, ad indulgentie letitiam adtrahe: mitte itaque nobis auxilium de sancto; et nostrorum mestitias cordium pingue tibi facito holocaustum: ut mentibus nostris et consilium, quo delecteris, inspires; et opus, quo placeris, insinues: petitiones nostras ita suppleas, ut peccata deleas: et ad illam regionem ubi sine termino, uiuitur, propitius intromittas. R\. Amen. Per misericordiam tuam.

R\. Adueniens Dominus abstulit omnem caliginem noctis, ubi non erat lux, facta est claritas. P. Et apparuit dies. u\. Populus, qui sedebat in tenebris, uidit lumen magnum: habitantibus in regione umbre  mortis lux orta est eis. P. Et apparuit.---.Gloria, et honor, etc. P. Et apparuit.


In Laudibus.

Antiphona. Auerte faciem tuam a peccatis nostris: et omnes iniquitates nostras dele. Psalmus L.

Oratio. Auerte faciem tuam a peccatis nostris, Domine; et omnes inquitates nostras dele: remoue ab oculis tuis malarum nostrarum facinus uoluptatum; nostreque confessioni clementer tuum appone auditum: miserere, quesumus, rogantibus nobis, qui propitius respicis in aduersis, et qui desperatis cor penitens tribuis, confessionibus nostris glorie tue presta subsidium. Sed quia publicanus a longe stans, et percutiens pectus suum, sola confessione purgatus est; similiter, et nos peccatores exaudi:  ut, sicut illi meritos petitionis sue fructus donasti, ita et nobis supplicantibus indignis seruis tuis ueniam digneris impendi peccatis. R\. Amen. Per misericordiam tuam.

Ad Canticum. Antiphona. Exurge, Domine Deus, et libera plebem tuam: nequando dicant aduersarii: Manus nostra excelsa est. et non Deus fecit hec omnia.

Canticum. Attende celum, et loquar. fol. 4.

Reiteretur Antiphona. Exurge, Domine.

Oratio. Montes cantent nobis, et terra audiat: sicut Moysi famulo tuo in confessionem mirabilium et preceptorum tuorum: et descendat super nos, Domine, gratia misericordie Domini nostri Iesu Christi filii tui, sicut ros super terram, et sicut imber  super gramen, et sicut nix supra fenum: que nos 69 insensibiliter ab arte impietatis emundet illic, ubi peccatorum nostrorum numerositas nulla possit satisfactione pensari. Tu autem, Domine, qui es cecorum lumen, errantium uia, resurrectio mortuorum, respectu clementie tue conscientie nostre tenebras inlumina; peccantes ad penitentiam reuoca, penitentibus ueniam prompta in te semper miseratione largire. R\. Amen. Per misericordiam tuam.

Matutinarium. Antiphona. Exortum est in tenebris lumen rectis corde. P. Misericors, et miserator, et iustus Dominus. u\. Et clamauerunt ad Dominum, cum tribularentur: et de necessitatibus eorum liberauit  eos. P. Misericors. u\. Gloria, et honor, etc. P. Misericors.

Lauda. In sanctis eius laudate eum in excelsis. Psalmus CXLuIII.


Lectio libri Sapientie Salomonis .

R\. Deo gratias.

Fili, benedictum est lignum, per quod fit iustitia. Per manus autem, quod fit idolum, maledictum est et ipsum, et qui fecit illud: quia ille quidem operatus est: illud autem cum esset fragile, Deus cognominatus est. Similiter autem odio sunt Deo impius, et impietas eius. Etenim quod factum est, cum illo, qui fecit, tormenta patietur. Propter hoc, et in idolis nationum erit non respectus: quoniam creature Dei in abominationem facte sunt, et in tentationem  animis hominum, et in muscipulis pedibus insipientium. Initium fornicationis est exquisitio idolorum, et adinuentio illorum corruptio uite. Infandorum enim idolorum cultura omnis mali causa est, et initium, et finis. Aut enim dum letantur, insaniunt: aut uaticinantur falsa, aut uiuunt iniuste, aut periurant cito. Dum confidunt in idolis, que sunt sine anima, male iurantes noceri se non sperant. Utraque ergo illis uenient iuste, quoniam male senserunt de Deo, attendentes in idolis, et iniuste iurauerunt, in idolo contemnentes iustitiam. Non enim iuratorum est uirtus, sed peccantium pena perambulat semper super iniustorum preuaricationem. Tu autem Domine Deus noster, suauis, et uerus est, patiens, et in misericordia disponis omnia. Etenim si peccauerimus,  tui sumus, scientes magnitudinem tuam: et si non peccauerimus, scimus quoniam apud te computati sumus. Nosse enim te, consummata iustitia est: et scire iustitiam, et ueritatem tuam, radix est immortalitatis. R\. Amen.


Hymnus.


   Benignitatis fons Deus,
Qui non habens finem boni
Super malum scelestium,
Semper pius, semper bonus.

   Mestum satis cor cedimus,
Et triste pectus tundimus,
Aquas pupille fundimus,
Mestas genas inducimus.

   Egisse multum penitet.
 Horrens, tetrum, uel pessimum;
Turpissimum, ac sordidum
Fatemur omne noxium.

   Elata uox te postulat,
Tu parce, dicit, Conditor,
Iam parce clamat obsecrans,
Ignosce quod commisimus.

   Non ira mestos sorbeat,
Non pena fessos conterat:
Solare contritos cito,
Et gaudium nobis dato.

   Presta, Pater piissime,
Patrique compar Unice,
Cum Spiritu Paraclito.
Regnans per omne seculum.
    Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos gratia ipsius, et per intercessionem Sancte Marie uirginis Genitricis sue in sacro sancto ieiunio remissionem peccatorum, pacemque nobis propitius donare dignetur. R\. Presta, eterne omnipotens Deus. Kyrie, eleison. R\. Christe, eleison. Kyrie, eleison.

Capitula. Dilectissimi fratres, qui omnia idola gentium cum Psalmista demonia esse creditis; illorum, queso, ut ritus et monstruos actus omnimodo respuamus: et si aliquem ex Ecclesie filiis talia, aut agere aut delectari prospicitis, uestra admonitione  corripite, et ad uiam salutis ab erroribus reuocate; ut uerba Dominice orationis, que ipso Domino docente didicistis, et simul mecum et cum illis proclamare liberi possitis e terris dicentes:

Pater noster. A malo nos libera. fol. 10.

Lauda. Alleluia. Letabitur deserta et inuia, et exultabit solitudo. P. Et florebit quasi lilium. Alleluia, alleluia. u\. Iubilate Domino omnis terra: seruite Domino in letitia. P. Et. u\. Gloria, et honor, etc. P. Et.

70 Benedictio. Christus Dominus, qui cum Patre, et Spiritu Sancto unus extat conditor et annorum et temporum; ipse in initio huius anni uestrum acceptare dignetur ieiunium. R\. Amen. Sit uobis semper ductor, qui extitit totius mundi Redemptor. R\.  Amen. Ut, cuius in natiuitate solemnia iam strenue peregistis, apparitionis festa etiam cum gaudio celebretis. R\. Amen. Per. In nomine.


Ad Tertiam Prophetia et omnia alia successiue. Prouerbiorum Salomonis .

R\. Deo gratias

Fili, ne obliuiscaris legis mee, et precepta mea custodiat cor tuum. Longitudinem enim dierum, et annos uite, et pacem apponet tibi. Misericordia, et ueritas non te deserant, circumda eas gutturi tuo, et scribe in tabulis cordis tui: et inuenies gratiam, et disciplinam bonam coram Deo, et hominibus. Habe fiduciam in Domino ex toto corde tuo, et ne innitaris  prudentie tue. In omnibus uiis tuis cogita illum, et ipse diriget gressus tuos. Ne sis sapiens apud temetipsum: time Dominum, et recede a malo. R\. Amen.


Lectio libri Exodi .

R\. Deo gratias.

In illis diebus: uidens populus, quod moram faceret descendendi de monte Moyses, congregatus aduersus Aaron, ait: Surge, fac nobis deos, qui nos precedant: Moysi enim huic uiro, qui nos eduxit de terra Aegypti, ignoramus quid acciderit. Dixitque ad eos Aaron: Tollite inaures aureas de uxorum, filiorumque et filiarum uestrarum auribus, et afferte ad me. Fecitque populus que iusserat, deferens  inaures ad Aaron. Quas cum ille accepisset, formauit opere fusorio, et fecit ex eis uitulum conflatilem: dixeruntque: Hi sunt dii tui Isrel, qui te eduxerunt de terra Aegypti. Quod cum uidisset Aaron edificauit altare coram eo, et preconis uoce clamauit dicens: Cras solemnitas Domini est. Surgentesque mane, obtulerunt holocausta, et hostias pacificas, et sedit populus manducare, et bibere, et surrexerunt ludere. Locutus est autem Dominus ad Moysen, dicens: uade, descende: peccauit populus tuus, quem eduxisti de terra Aegypti. Recesserunt de uia, quam ostendisti eis: feceruntque sibi uitulum conflatilem, et immolauerunt, atque immolantes ei hostias, dixerunt: Isti sunt dii tui Isrel, qui te eduxerunt de terra Aegypti. Rursumque dixit Dominus ad Moysen:  Cerno, quod populus iste dure ceruicis est. Dimitte me, ut irascatur furor meus contra eos, et deleam eos, faciamque te in gentem magnam. Moyses autem orabat Dominum suum, dicens: Cur, Domine, irascitur furor tuus contra populum tuum, quem eduxisti de terra Aegypti, in fortitudine magna, et in manu robusta? Ne queso dicant Aegyptii: Callide eduxit eos, ut interficeret in montibus, et deleret de terra: quiescat ira tua, et esto placabilis super nequitiam populi tui. Recordare Abraham, Isaac, et Isrel seruorum tuorum, quibus iurasti per temetipsum, dicens: Multiplicabo semen tuum, sicut stellas celi: et uniuersam terram hanc, de qua locutus sum, dabo semini uestro, et possidebitis eam semper. Placatusque est Dominus, ne faceret malum, quod locutus  fuerat aduersus populum suum. Et reuersus est Moyses de monte, portans duas tabulas testimonii in manu scriptas ex utraque parte et factas opere Dei: scriptura Dei quoque erat in tabulis. Audiens autem Iosue tumultum populi uociferantis, dixit ad Moysen: Ululatus pugne auditur in castris. Qui respondit: Non est clamor adhortantium ad pugnam, neque uociferatio compellentium ad fugam: sed uocem cantantium ego audio. Cumque appropinquasset ad castra, uidit uitulum, et choros: iratusque ualde, proiecit de manu tabulas, et confregit eas ad radicem montis: arripiensque uitulum quem fecerat, combussit, et contriuit usque ad puluerem, quem sparsit in aquam, et dedit ex eo potum filiis Isrel. Dixitque ad Aaron: Quid tibi fecit hic populus, ut  induceres super eum peccatum maximum? Cui ille respondit: Ne indignetur Dominus meus: tu enim nosti populum istum, quod pronus sit ad malum: dixerunt mihi: fac nobis deos, qui nos precedant: huic enim Moysi, qui nos eduxit de terra Aegypti, nescimus quid acciderit. Quibus ego dixi: Quis uestrum habet aurum? Tulerunt et dederunt mihi: et proieci illud in ignem, egressusque est hic uitulus. uidens ergo Moyses populum quod esset nudatus : et stans in castrorum porta, ait: Si quis est Domini, iungatur mihi. Congregatique sunt ad eum omnes filii Leui: quibus ait: Hec dicit Dominus Deus 71 Isrel: Ponat  uir gladium super femur suum: ite, et redite de porta usque ad portam per medium castrorum, et occidat unusquisque fratrem suum et amicum suum, et proximum suum. Feceruntque filii Leui iuxta sermonem Moysi, cecideruntque in die illo quasi uiginti tria millia hominum. Et ait Moyses: Consecrastis manus uestras hodie unusquisque in filio, et in fratre suo, ut detur uobis benedictio. R\. Amen.


Lectio libri Esaie Prophete .

R\. Deo gratias.

Hec dicit Dominus: Audite qui longe estis, que fecerim, et cognoscite uicini fortitudinem meam. Conterriti sunt in Sion peccatores, possedit timor hypocritas. Quis poterit habitare de uobis cum igne deuorante? Quis habitat ex uobis cum ardoribus  sempiternis? Qui ambulat in iudiciis, et loquitur ueritatem, qui proiicit auaritiam, et calumniam, et excutit manus suas ab omni munere, qui obdurat aures suas ne audiat, et ne effundat sanguinem, et cludit oculos suos ne uideat malum. Iste in excelsis habitat, munimenta saxorum sublimitas eius: panis eius datus est, aque eius fideles sunt. Regem in decore suo uidebunt oculi eius, cernent terram de longe. Cor eius meditabitur timorem: ubi est litteratus? ubi uerba legis ponderans? ubi doctor paruulorum? Populum imprudentem non uidebis, populum alti sermonis: ita ut non possis intelligere disertitudinem lingue eius, in quo nulla est sapientia. R\. Amen.


Sequentia Epistole Pauli Apostoli ad Corinthios .

 R\. Deo gratias.

Fratres, nolumus uos ignorare, quoniam patres nostri omnes sub nube fuerunt, et omnes mare transierunt, et omnes in Moyse baptizati sunt, et in nube, et in mari: et omnes eamdem escam spiritualem manducauerunt, et omnes eumdem potum spiritualem biberunt , sed non in pluribus eorum beneplacitum est Deo: nam prostrati sunt in deserto. Hec autem in figura facta sunt nostri, ut non simus concupiscentes malorum, sicut illi concupierunt: neque idolatre efficiamini, sicut quidam ex ipsis: quemadmodum scriptum est: Sedit populus manducare,  et bibere, et surrexerunt ludere. Neque fornicemini, sicut quidam ex ipsis fornicati sunt, et ceciderunt una die uiginti tria millia. Neque tentemus Christum: sicut quidam eorum tentauerunt, et a serpentibus perierunt. Neque murmurauerimus sicut quidam eorum murmurauerunt, et perierunt ab exterminatore. Hec autem omnia in figura contingebant illis: scripta sunt enim ad correctionem nostram, in quos fines seculorum deuenerunt. Itaque qui se existimat stare, uideat ne cadat. Tentatio uos non apprehendat nisi humana: fidelis autem Deus est, qui non patietur uos tentari supra id quod potestis, sed faciet et cum tentatione etiam prouentum, ut possitis sustinere. Propter quod, karissimi mihi, fugite ab idolorum cultura: Ut prudentibus loquor, uos iudicate  quod dico. Calix benedictionis, cui benedicimus, nonne communicatio sanguinis Christi est? et panis, quem frangimus, nonne participatio corporis Domini est? Quoniam unus panis, unum corpus multi sumus, nam omnes de uno pane, et de uno calice participamus. uidete Isrel secundum carnem: nonne qui edunt hostias, participes sunt altaris? Quid ergo? dico quod idolis immolatum sit aliquid? aut quod idolum sit aliquid? Sed que immolant Gentes, demonibus immolant, et non Deo. Nolo autem uos socios fieri demoniorum: non potestis calicem Domini bibere, et calicem demoniorum: non potestis mense Domini participes esse, et mense demoniorum. An emulamur Dominum? Numquid fortiores illo sumus? Omnia mihi licent sed non omnia edificant. Nemo quod suum est querat,  sed quod alterius. Omne, quod in macello uenumdatur, manducate, nichil interrogantes propter conscientiam. Domini est terra, et plenitudo eius. Si quis uocat uos infidelium, et uultis ire: omne quod uobis apponitur, manducate, nichil interrogantes propter conscientiam. Si quis autem dixerit: Hoc immolatum est idolis: nolite manducare propter illum qui indicauit propter conscientiam. Conscientiam autem dico non tuam, sed alterius. Ut quid enim libertas mea iudicatur ab alia conscientia? Si ergo cum gratia participo, quid blasphemor pro eo quod gratias ago? Siue ergo manducatis, siue biberitis, uel aliud quid facitis: omnia in gloriam Dei facite. Sine offensione estote Iudeis, et Gentibus, et Ecclesie  Dei: Sicut et ego per omnia omnibus placeo, non querens quod mihi utile est, sed quod multis: ut salui fiant. R\. Amen.

72 Antiphona 1. Simulacra Gentium, opera manuum hominum: similes illis fiant, qui faciunt ea: et omnes, qui confidunt in eis. Qui autem timent Dominum, sperent in Domino: adiutor eorum, et protector eorum est. Psalmus CXIII.

Oratio. Domine, qui sursum in celestibus habitans, terrenas potestates contines et gubernas: da nomini tuo gloriam, da peccantibus ueniam; quodque de tua misericordia presumimus, in ueritate, quod queramus, hauriamus, ut misericordia tua de Ecclesie cetu simulacra excludat, et ueritas ad cultus tui agnitionem dubia corda conuertat; adiice, quesumus,  Domine, benedictionem tuam super populum tuum, et super filios eorum; quique timentibus te factus es salus in uitam perpetuam, quam promisisti, concede coronam; ut non peccatis mortui, a tua benedictione abiiciamur, sed uite participes facti, nomen tuum in secula conlaudemus. R\ Amen. Per misericordiam, etc.

Antiphona 2. Exultate Deo adiutori nostro: iubilate Deo Iacob. Psalmus LXXX.

Oratio. Tibi adiutori nostro Domino exultatione fidei et spei plaudentes oramus, ut petitio nostra in tribulatione diffusa tuis auribus appropinquet, et necessitatum nostrarum causas insinuet: tua quippe bonitas singulorum precibus semper adsit, ut liberes:  et ereptis nobis tribue desiderii ardorem ad te pertendere, et unitatem trine maiestatis deuote concorditer clamitare; ut, tuis semper laudibus dediti, tuarum iustificationum tramitem adsecuti in te quesumus exultationis ornamenta, et spei remedia et fidei adquiramus coronam. R\. Amen. Per misericordiam tuam Deus noster, etc. Dominus sit semper uobiscum. R\. Et cum spiritu tuo.

Antiphona 3. Cognoscant Gentes quoniam nomen tibi Dominus: tu solus Altissimus super omnem terram. Psalmus LXXXII.

R\. Propitiare, Domine, peccatis nostris propter nomen tuum. P. Nequando dicant in Gentibus: Ubi est Deus eorum? u\. Adiuua nos, Deus salutaris noster: et propitius esto peccatis nostris. P. Nequando dicant,  etc. u\. Gloria, et honor Patri, etc. Reiteretur Propitiare, Domine.

Preces. Ad te clamamus, Domine. P. Miserere, et parce populo tuo. u\. Sacerdotes orate: flectentes genua dicite: P. Miserere. u\. Ignosce mala, que gessimus, et esto nobis propitius. P. Miserere. u\. Arentem terram iam respice, et imbrem gratie tribue. P. Miserere, et parce populo tuo.

Capitula. Cognoscant Gentes, Christe, quod nomen tibi sit Dominus, pro quibus es patibulo Crucis appensus: quosque ignauie ignorantia dedit, scientia restituat conditori, ut fide conuertatur conscientia, et spe letentur in gloria.

Pater noster. u\. A malo nos libera. fol. 10.

Per misericordiam tuam, Deus noster, qui es benedictus,  et uiuis, et omnia regis in secula seculorum. R\. Amen. Dominus sit semper uobiscum. R\. Et cum spiritu tuo. u\. In nomine Domini nostri Iesu Christi perficiamus cum pace. R\. Deo gratias.

Isto ordine finiuntur Hore, uidelicet, Tertia, Sexta, et Nona de diebus ieiuniorum, hoc est, Kalendarum Ianuarii tribus diebus ante Epiphaniam Domini quarta feria, quinta feria, sexta feria, et Sabbato quod est uigilia sancte Pentecostes; tribus diebus ante festum sancti Cypriani: Kalendarum Nouembrium tribus diebus ante festum sancti Martini, et in feriis, que infra annum sunt preter illas, que benedictionem habent.



Ad Sextam.


Lectio libri Esaie Prophete .

 R\. Deo gratias.

Hec dicit Dominus: Quomodo si rugiat teo, et catulus leonis super predam suam, cum occurrerit ei multitudo pastorum, a uoce eorum non formidabit, et a multitudine eorum non pauebit: sic descendet Dominus exercituum, ut prelietur super montem Sion, et super collem eius. Sicut aues uolantes, sic proteget Dominus exercituum Hierusalem, protegens et liberans, transiens, saluans. Conuertimini, sicut in profundum recesseratis filii Isrel. In die illa abiiciet uir idola argenti sui, et idola auri sui, que fecerant uobis manus uestre in peccatum. Et cadet Assur in gladio non uiri, et gladius non hominis uorabit eum, et fugiet non a facie gladii: et iuuenes eius uectigales erunt. Et fortitudo eius a terrore  transibit, et pauebunt fugientes principes eius: dicit Dominus, cuius ignis est in Sion, et caminus eius in Hierusalem. Ecce in iustitia regnabit rex, et principes in iudicio preerunt. 73 Et erit uir, sicut qui absconditur a uento, et celat se a tempestate. Sicut riui aquarum in siti, et umbra petre permanentis in terra deserta. Non caligabunt oculi uidentium, et aures audientium diligenter auscultabunt. Et cor stultorum intelliget scientiam, et lingua balborum uelociter loquetur et plane. Non uocabitur ultra is, qui insipiens est, princeps, neque fraudulentus appellabitur maior, ait Dominus omnipotens. R\. Amen.

Antiphona 1. Oculi nostri ad Dominum Deum nostrum, donec misereatur nobis. Psalmus CXXII.

Oratio. Ad te, Domine, oculos nostros erigimus,  quem celestia, et terre machinam uirtute continere fatemur. Miserere igitur nostri, Domine, miserere; et peccatis nostris, pro quibus te metuimus, parce: ut contemptum nostrum pietate clementi respicias, et a delictorum obprobrio dextera nos tue uirtutis eripias. R\. Amen.

Per misericordiam tuam, Deus noster.

Dominus sit semper uobiscum. R\. Et cum, etc.

Antiphona 2. Benefac Domine bonis, et rectis corde. Psalmus CXXIu.

Oratio. Benefac, Domine, bonis et rectis corde regimen salutaris impende, atque in tue plebis custodia semper uigila, et malignantium rabiem tua dextera refrena. R\. Amen.

Per misericordiam tuam.

 Antiphona 3. Speret Isrel in Domino ex hoc nunc et usque in seculum. Psalmus CXXX. R\. Miserere quia Deus es. P. Misericors miserere, quia peccauimus tibi. u\. Ad te leuamus oculos nostros, qui habitas in celis. P. Misericors. R\. Miserere.

Preces. Ad te clamamus, Domine. P. Precamur ut exaudias. u\. Audi uocem supplicum, et da uite remedium. P. Precamur. u\. Causas peccati amoue, et da locum uenie. P. Precamur. u\. Da nobis auxilium, qui tollis periculum. P. Precamur. u\. Audi Deus uiduas, et orphanorum lachrymas. P. Precamur.

Capitula. Exalta cornu nostrum, Domine, fidei catholice merito; ne maculetur mens superbie  morbo, gressusque nostros super mundi huius latitudine tribue ambulare: ne noxii incedamus in compedes, sed humiliter sentiendo, ad plenitudinem spei nobis condones properare.

Pater noster, etc. A malo nos libera. fol. 10.

Dominus, etc. R\. Et cum spiritu, etc. In nomine Domini, etc.

Benedictio. Quere in Sexta, que dicitur per totum annum.



Ad Nonam.


Prouerbiorum Salomonis .

R\. Deo gratias.

Fili, noli prohibere eum qui potest benefacere: si uales, et ipse benefac. Ne dicas amico tuo: uade, reuertere, et cras dabo tibi: cum statim possis  dare. Non enim scis quid superuentura pariet dies. Ne moliaris amico tuo malum, cum ille in te habeat fiduciam. Ne contendas aduersus hominem frustra, cum ipse tibi nichil malefecerit. Ne emuleris hominem iniustum, nec imiteris uias eius: quia abominatio est Domini omnis inlusor, et cum simplicibus sermocinatio eius. Egestas a Domino in domum impii, tabernacula autem iustorum benedicentur. Inlusores ipse inludet, et mansuetis dat gratiam. R\. Amen.


Lectio libri Exodi .

R\. Deo gratias.

In diebus illis: Locutus est Moyses filiis Isrel dicens: Peccastis peccatum maximum: ascendam ad Dominum, si quomodo, eum, quiuero, deprecabor  pro scelere uestro. Reuersusque ad Dominum, ait: Obsecro, Domine, peccauit populus iste peccatum maximum, feceruntque sibi deos aureos: aut dimitte eis hanc noxam, aut si non facis, dele me de libro tuo, quem scripsisti. Cui respondit Dominus: Qui peccauerit mihi; delebo eum de libro meo: tu autem uade, et duc populum istum quo locutus sum tibi: Angelus meus precedet te. Ego autem in die ultionis uisitabo et hoc peccatum eorum. Percussit ergo Dominus populum pro reatu uituli, quem fecerat Aaron.

Locutusque est Dominus ad Moysen: uade, ascende de loco isto tu, et populus tuus, quem eduxisti de terra Aegypti, in terram, quam iuraui Abraham, Isaac et Iacob, dicens: Semini tuo dabo  terram, et mittam precursorem tui Angelum, ut eiiciam Chananeum, Hetheum, et Amorrheum, et Cetheum, et Pherezeum, et Heueum, et Iebuzeum, et intrent in terram fluentem lacte et melle. Non enim ascendam tecum, quia populus dure ceruicis es: ne forte disperdam te in uia. Audiensque populus sermonem 74 hunc pessimum, luxit: et nullus ex more indutus est cultu suo. Dixitque Dominus ad Moysen: Loquere filiis Isrel: Populus dure ceruicis es, semel ascendam in medio tui, et delebo te. Iam nunc depone ornamentum tuum, ut sciam quid faciam tibi. Deposuerunt ergo filii Isrel ornamentum suum a monte Horeb. Moyses quoque tollens tabernaculum, tetendit extra castra procul, uocauitque  nomen eius, Tabernaculum federis. R\. Amen.


Lectio libri Esaie Prophete .

R\. Deo gratias.

Hec dicit Dominus: Audite me, domus Iacob, et omne residuum domus Isrel, qui portamini a meo utero, qui gestamini a mea uulua. Usque ad senectam ego ipse, et usque ad canos ego portabo: ego feci, et ego feram: ego portabo, et saluabo. Cui assimilastis me, et equastis, et comparastis me, et fecistis similem? Qui confertis aurum de sacculo, et argentum statera ponderatis: conducentes artificem, ut faciat deum: et procidentes, adoratis. Portant illum in humeris gestantes, et ponentes in  loco suo: et stabit, et de loco suo non mouebitur: sed et cum clamauerint ad eum, non exaudiet: de tribulatione non saluabit. Mementote istud, confundamini: redite preuaricatores ad cor. Recordamini prioris seculi, quoniam ego sum Deus, et non est ultra Deus, nec est similis mei: Adnuntians ab exordio nouissimum, et ab initio que necdum facta sunt, dicens: Consilium meum stabit, et omnis uoluntas mea fiet: uocans ab oriente auem, et de terra longinqua uirum uoluntatis mee: et locutus sum, et adducam illum: creaui, et faciam illum. R\. Amen.


Sequentia Epistole Pauli Apostoli ad Corinthios secunde .

R\. Deo gratias.

Fratres, os nostrum patet ad uos, o Corinthii, cor  nostrum dilatatum est. Non angustiamini in nobis: angustiamini autem in uisceribus uestris: eamdem autem habentes remunerationem, tamquam filiis dico, dilatamini et uos. Et nolite iugum ducere cum infidelibus. Que enim participatio iustitie cum iniquitate? Aut que societas lucis ad tenebras? Que enim conuentio Christi ad Belial? Aut que pars fideli cum infideli? Qui autem consensus templo Dei cum idolis? uos enim estis templum Dei uiui, sicut dicit Dominus: Quoniam habitabo in illis, et inter eos ambulabo, et ero illorum Deus, et ipsi erunt mihi populus. Propter quod exite de medio eorum, et separamini, dicit Dominus Omnipotens, et immundum ne tetigeritis: et ego recipiam uos: et ero uobis in patrem, et uos eritis mihi in filios, et in filias, dicit Dominus. Has igitur  habentes promissiones, karissimi, mundemus nos ab omni inquinamento carnis et spiritus, perficientes sanctificationem in timore Dei. R\. Amen.

Antiphona 1. Omnia quecumque uoluit Dominus fecit in celo, et in terra, in mari, et in abyssis, educens nubes ab extremo terre. Psalmus CXXXIu.

Oratio. Domine, qui educens nubes ab extremo terre; orbem uniuersum sanctis replesti doctoribus, fulgura in pluuiam conuerte misericors, ut preceptis tuis, quibus famulos tuos, ut corrigas, terres, benedicendo reficias, tuaque repletos gratia uberius benedicas. R\. Amen.

Per misericordiam tuam. Deus noster, etc.

Dominus sit semper, etc. R\. Et cum, etc.

 Antiphona 2. Quis Deus magnus sicut Deus noster? tu es Deus, qui facis mirabilia solus. Psalmus LXXuI.

Oratio. Precamur, Domine, ut tua nos non repellas propitiatione: sed obtinende misericordie adhuc tempus appone: ut dextera, que fuit uindex in ultione facinorum; ipsa sit nobis contritis remedium sempiternum. R\. Amen.

Per misericordiam tuam Deus noster, etc.

Antiphona 3. Qui diligitis Dominum, odite malum. Psalmus XCuI.

Preces. Auerte, Domine, iram furoris tui, et miseratus parce populo tuo. P. Et miserere. u\. Omnium precibus pium auditum prebe, teque rogamus sancte, cito concede. P. Et miserere. u\. Tu, Christe,  flebiles gemitus intuere, uincula mortis solue, et uitam largire. P. Et miserere. u\. Iam uide lachrymas, intellige lugentes: tandem delicta nostra clemens ignosce. P. Et miserere. u\. Nullus ex nobis est, quem audias libenter, tu propter temetipsum, Christe, succurre. P. Et miserere.

Capitula. Deus, cuius in regno credentium terra exultat, cuius iustitiam celi adnuntiant, 75 cuius dominationem Angelorum legiones adorant; custodi seruorum tuorum animas: ac ne peccati auctorem sequentes, intereamus: tu libera, tu protege, tu conserua: ut, cum ante faciem tuam ignis comburens preierit, non nos meritorum pena exurendos accipiat, sed clementia creatoris, ut uiuamus, eripiat.

 Pater noster. Et ne nos, etc. A malo nos libera. Quere fol. 10.



Ad uesperum.

Lauda. uespere, mane, et meridie te laudamus, Domine.

Antiphona. Salua plebem tuam, Domine, et benedic hereditatem tuam. Psalmus XXuII.

Lauda. ueniat super nos, Domine, misericordia tua: et salutare tuum, et eloquium tuum. u\. Et respondebo exprobrantibus mihi uerbum: quia speraui in sermonibus tuis. P. Et eloquium tuum. u\. Gloria, et honor Patri, etc. P. Et eloquium tuum.

Hymnus. Benignitatis fons Deus. Supplicatio. Oremus Redemptorem mundi. Capitula. Dilectissimi fratres. Benedictio. Christus Dominus, qui cum Patre.  Lauda. Alleluia. Letabitur deserta. Omnia supra dicta require fol. 69, 70. Oratio. Domine, exaudi orationem nostram. Require in isto folio.



IN SECUNDO DIE.



Ad Matutinum.

Antiphona. Tu autem Domine susceptor meus es, gloria mea, et exaltans caput meum. Psalmus III.

Oratio. Quamuis Domine. Quere fol. 68.

Antiphona 1. Magnus Dominus, et laudabilis nimis. Psalmus. XLuII.

Oratio. Magne Domine ualdeque laudabilis, dilata in omnes fidem Ecclesie tue: ut in cuius gradibus Deus agnosceris; in ea etiam plena fidelium deuotione lauderis: eiusque preces propitius suscipe; et inter seculi procellas sollicitos gubernator custodi:  ut ciuitatem, quam fundasti in secula, misericordia tua intreuntes, suscipiamur in illa, narrantes in turribus mirabilia tua. R\. Amen.

Per misericordiam tuam, etc.

Antiphona 2. Memento congregationis, Domine, quam creasti ab initio. Psalmus LXXIII.

Oratio. Memento Domine congregationis tue, quam ab initio creasti, quamque mirabiliter ac misericorditer tui sanguinis pretio redemisti; qui hanc ipsam in possessionem tuam de Gentibus elegisti. Libera ergo uirgam hereditatis tue a supplantatoris incursibus: ac sic eam rege iustificando presenti in seculo, ut ipsam hereditet in seculo post futuro: et que regnum tuum aduenire diuina traditione exorat: ad idem regnum indulto piaculo hereditaria  successione perueniat. R\. Amen.

Per misericordiam tuam, etc.

Antiphona 3. Clamor noster ad te perueniat; et ne auertas faciem tuam a me. Psalmus CI.

Oratio. Domine, exaudi orationem nostram; et clamor noster ad te remoto impedimento perueniat: quocumque autem die te inuocamus, uelociter tibi nostra patescat oratio: nec auertas faciem tuam a gemitibus; nec gubernationem tuam a nostris cohibeas moribus: ut gratulemur adipisci postulata; dum ad te nostra peruenerint desideria. R\. Amen.

Per misericordiam tuam, etc.

R\. Hierusalem erit tibi Dominus lux eterna, et Deus honor tuus non enim in hoc casu tibi ueniet,  sol et luna non deficient. P. In eternum tempus. u\. Hierusalem non erit tibi sol amplius ad lucendum per diem, nec splendor lune illuminabit te in nocte; sed erit tibi Dominus in luce. P. In eternum.


In Laudibus.

Antiphona. Auerte faciem tuam a peccatis meis: et omnes iniquitates meas dele. Psalmus L.

Oratio. Auerte faciem tuam. Require fol. 68.

Ad Canticum. Antiphona. Non est Deus sicut homo, ut mentiatur: nec ut filius hominis, ut immutetur.


Canticum Numeri .

De Aram adduxit me Balac rex Moabitarum, de montibus Orientis: ueni, inquit, et maledic Iacob: * propera, et detestare Isrel. Quomodo maledicam,  cui non maledixit Deus?

Qua ratione detester, * quem Deus non detestatur?

De summis silicibus uidebo eum, * et de collibus considerabo illum.

Populus solus habitabit, et inter gentes non reputabitur.

Quis dinumerare possit puluerem Iacob, * et nosse numerum stirpis Isrel?

Moriatur anima mea morte iustorum, * et 76 fiant nouissima mea horum similia.

Sta Balac et ausculta, * audi fili Sepnor:

Non est Deus sicut homo, ut mentiatur: * nec ut filius hominis, ut immutetur.

Dixit ergo, et non faciet? * locutus est, et non  adimplebit?

Ad benedicendum adductus sum, * benedictionem prohibere non ualeo.

Non est idolum in Iacob, * nec uidetur simulacrum in Isrel.

Dominus Deus eius cum eo est, * et clangor uictorie regis in illo.

Deus eduxit eum de Aegypto, cuius fortitudo similis est rhinoceroti.

Non est augurium in Iacob, * nec diuinatio in Isrel.

Temporibus suis dicetur Iacob et Isrel * quid operatus est Deus.

Populus ecce ut leena consurgit, * et leo erigitur:

 Non accubabit, donec deuoret predam, * et occisorum sanguinem bibat.

Oratio. Tu es, Domine, stella ueritatis oriens ex Iacob, homoque consurgens ex Isrel: et nouo sidere ostenderis Deus, et presepio positus Deus et homo, unus crederis Christus: Propter magnam ergo misericordiam tuam, uisionis tue horum proroga gratiam: ut appareat in nos lucis tue radiabile signum, quod expellat omnes tenebras uitiorum: et qui uisionis tue desiderio anhelamus uisionis tue premio consolemur. R\. Amen.

Per misericordiam tuam Deus noster.

Matutinarium. Antiphona. Lux aurore oriente sole mane. P. Absque nubibus rutilat. u\. Deus misereatur  nobis, et benedicat nos: illuminet Dominus uultum suum super nos. P. Absque, etc. u\. Gloria, et honor Patri, etc. P. Absque

Lauda. In potentatibus eius laudate eum. Psalmus CL.


Lectio libri Esaie Prophete .

R\. Deo gratias.

Hec dicit Dominus: ingredere ad petram, abscondere fossa humo a facie timoris Domini, et a gloria maiestatis eius. Oculi sublimes hominum humiliati sunt, et incuruabitur altitudo uirorum; et exaltabitur Dominus solus in die illa. Quia dies Domini exercituum super omnem superbum, et excelsum, et super arrogantem: et humiliabitur. Et super omnes cedros Libani sublimes et erectas, et super omnes quercus  Basan. Et super omnes montes excelsos, et super omnes colles eleuatos. Et super omnem turrim excelsam, et super omnem murum munitum, et super omnes naues Tharsis, et super omne lignum, quod uisu pulchrum est. Et incuruabitur omnis sublimitas hominum, et humiliabitur altitudo uirorum, et eleuabitur Dominus solus in die illa: et idola penitus conterentur: Et introibunt in speluncas petrarum, et in uoragines terre a facie timoris Domini, et a gloria maiestatis eius, cum surrexerit percutere terram. In illa die proiiciet homo idola argenti sui, et simulacra auri sui, que fecerunt sibi, ut adorarent talpas, et uespertiliones. Et ingredietur fixuras petrarum, et cauernas saxorum a facie  formidinis Domini, et gloria maiestatis eius, cum surrexerit percutere terram. Quiescite ergo ab homine, cuius spiritus in naribus eius est, quia excelsus reputatus est ipse. R\. Amen.

Hymnus. Benignitatis fons. Capitula. Dilectissimi fratres. Lauda. Alleluia. Letabitur. Benedictio. Christus Dominus qui cum Patre. Require fol. 69 et 70. Oratio. Magne Domine. Quere in principio Matutini. fol. 75.



Ad Tertiam.


Sapientia Salomonis Prouerbiorum .

R\. Deo gratias.

Fili, qui obturat aurem suam ad clamorem pauperis, et ipse clamabit, et non exaudietur. Munus absconditum extinguit iras, et donum in sinu indignationem  maximam. Gaudium iusto est facere iudicium, et pauor operantibus iniquitatem. uir, qui errauerit a uia doctrine, in cetu gigantum commorabitur. Qui diligit epulas, in egestate erit: et qui amat uinum, et pinguia, non ditabitur. Pro iusto datur impius: pro recto iniquus. Melius est habitare in terra deserta, quam cum muliere rixosa et iracunda. Thesaurus desiderabilis, et oleum in habitaculum iusti: et imprudens homo dissipat illud. Qui sequitur iustitiam, et misericordiam, inueniet iustitiam, et uitam, et gloriam. R\. Amen.


Lectio libri Deuteronomii .

R\. Deo gratias.

In illis diebus: uocauit Moyses omnem Isrel, et  dixit ad eum: Audi, Isrel, 77 cerimonias atque iudicia, que ego loquor in auribus uestris: hodie discite ea, et opere complete. Dominus Deus noster pepigit nobiscum fedus in Horeb. Non cum patribus nostris iniuit pactum, sed nobiscum qui in presentiarum sumus, facie ad faciem locutus est nobis in monte de medio ignis. Ego sequester, et medius fui inter Deum, et uos in tempore illo, ut annuntiarem uobis uerba eius: Timuistis enim ignem, et non ascendistis in montem, et ait Dominus Deus tuus, qui eduxit te de terra Aegypti, de domo seruitutis. Non habebis deos alienos in conspectu meo. Non facies tibi sculptile, nec similitudinem hominum, qui in celo sunt desuper, et que in terra deorsum, et que uersantur in aquis sub terra. Non adorabis ea, neque  coles. Ego enim sum Dominus Deus tuus: Deus emulator, reddens iniquitatem patrum super filios in tertiam et quartam generationem his qui oderunt me, et faciens misericordiam in multa millia diligentibus me, et custodientibus precepta mea. Non usurpabis nomen Domini Dei tui frustra: quia non erit impunitus qui super uana nomen eius admiserit. Honora patrem tuum et matrem, sicut precepit tibi Dominus Deus tuus, ut longo uiuas tempore, et bene sit tibi in terra, quam Dominus Deus tuus daturus est tibi. Non occides. Neque mechaberis. Furtum non facies. Nec loqueris contra proximum tuum falsum testimonium. Non concupisces uxorem proximi tui: non domum, non ancillam, non bouem, non asinum, et uniuersa, que illius sunt: Hec sunt  precepta et cerimonie atque iudicia, que mandauit Dominus Deus uester, ut docerem uos, et faciatis ea in terram ad quam transgredimini possidendam: ut timeas Dominum Deum tuum, et custodias omnia mandata et precepta eius, que ego precipio tibi, et filiis, ac nepotibus tuis, cunctis diebus uite tue, ut prolongentur dies tui. Audi Isrel, et obserua ut facias ea, et bene sit tibi, et multipliceris amplius, sicut pollicitus est Dominus Deus patrum tuorum dare tibi terram lacte et melle manantem. R\. Amen.


Lectio libri Ezechielis Prophete .

R\. Deo gratias.

Factus est sermo Domini ad me dicens: Quid est  quod inter uos parabolam uertitis in prouerbium istud, dicentes: Patres comederunt uuam accerbam, et dentes filiorum obstupescent? uiuo ego, dicit Dominus, si fuerit uobis ultra parabola hec in prouerbium in Isrel. Ecce omnes anime, mee sunt: ut anima patris, ita et anima filii mea est: anima, que peccauerit, ipsa morietur. Et uir si fuerit iustus, et fecerit iudicium et iustitiam, in montibus non comederit, et oculos suos non leuauerit ad idola domus Isrel: et uxorem proximi sui non uiolauerit, et ad mulierem menstruatam non accesserit: Et hominem non contristauerit: pignus debitori reddiderit, per uim nichil rapuerit: panem suum esurienti dederit, et nudum operuerit uestimento: Ad usuram non commodauerit, et amplius  non acceperit: ab iniquitate auerterit animam suam: iudicium uerum fecerit inter uirum et uirum: in preceptis meis ambulauerit, et iudicia mea custodierit, ut faciat ueritatem: hic iustus est, uita uiuet et non morietur, ait Dominus Omnipotens. R\. Amen.


Sequentia Epistole Pauli Apostoli ad Corinthios prime .

Fratres, cogito quod ego spiritum Dei habeo. De his autem, que idolis sacrificantur, scimus quoniam omnes sapientiam habemus. Scientia inflat, caritas uero edificat. Si quis se existimat scire aliquid, nondum cognouit quemadmodum oporteat eum scire. Si quis diligit Deum, hic cognitus est ab eo. De escis autem, que idolis immolantur, scimus quia nichil  est idolum in mundo, et quod nullus Deus, nisi unus. Nam etsi sunt qui dicuntur dii, siue in celo, siue in terra : Nobis autem unus Deus, Pater, ex quo omnia, et nos illuminat unus Dominus iehsu Christus, per quem omnia, et nos per ipsum. Sed non in omnibus est scientia. Quidam autem cum scientia usque nunc idoli, quasi idolothytum manducant: et conscientia ipsorum cum sit infirma, polluitur. Esca autem nos non commendat Deo. Neque enim si non manducauerimus, deficiemus: neque si manducauerimus, abundabimus. uidete autem ne forte hec licentia uestra offendiculum fiat infirmis. Si autem quis uiderit eum, qui habet scientiam, in idolio recumbentem: nonne conscientia eius cum  sit infirma, edificatur ad manducandum idolothyta? Et peribit infirmus in tua scientia frater, per quem Christus mortuus est? Sic autem peccantes in 78 fratres, et percutientes conscientiam eorum infirmam, in Christo peccatis. Quapropter si esca scandalizat fratrem meum: non manducabo carnem in eternum, ne fratrem scandalizem. Non sum liber? Non sum Apostolus? Nonne Christum Iesum Dominum nostrum uidi? Nonne opus meum uos estis in Domino? Et si aliis non sum Apostolus, sed tamen uobis sum: nam signaculum Apostolatus mei uos estis in Domino. R\. Amen.

Antiphona 1. Idola Gentium iam non erunt a facie timoris Domini, et a maiestate uirtutis eius, quoniam  uenit. Psalmus CXIII.

Oratio. Domine, qui sursum in celestibus habitas. Require fol. 72.

Antiphona 2. Omnis terra adoret te, Deus, et psallat tibi: et psalmum dicat nomini tuo. Altissime. Psalmus LXu.

Oratio. Omnis terra adoret te, Domine; et tibi psallat uite participio incorrupte: ut sicut sunt omnia tuo formata opificio, ita cuncta tuo pariter subdantur imperio. R\. Amen.

Per, etc.

Antiphona 3. Ego cognoui quod magnus est Dominus, et Deus noster pre omnibus diis. Psalmus CXXXIu.

R\. Sapientiam suam Deus reuelauit populo suo,  uerbum eius processit in fines terre, clamate. P. Per ciuitates Iuda ecce Saluator aduenit in monte Sion. u\. Exultate in letitia Iacob, et inite contra caput Gentium, personate, canite et dicite. P. Per ciuitates, etc. u\. Gloria, etc. P. Per ciuitates.

Preces. Clamamus ad te, Domine, tu miserere nobis. P. Et dona indulgentiam. u\. Rex altissime et perennis Domine, precem, quam effundimus, accipe. P. Et dona. u\. Aegros uisita et captiuos reuoca, pupillos et uiduas adiuua. P. Et dona. u\. Nos peccauimus et a te recessimus, tu Redemptor omnium salua nos. P. Et dona. u\. Penitentibus miserere, Domine, et peccati maculas ablue. P. Et dona.

Oratio. Laudamus te, Domine, quia benignus, ac  suauis es: presta itaque, ut dum in tua laudatione insistimus, uel a mundi nos illecebris aduoces, uel perfectorum societati adglomeres.

Pater noster.



Ad Sextam.


Lectio libri Esaie Prophete .

R\. Deo gratias.

Ecce Dominus ascendet super nubem leuem, et ingredietur Aegyptum, et mouebuntur simulacra Aegypti a facie eius, et cor Aegypti tabescet in medio eius. Et concurrere faciam Aegyptios aduersus Aegyptios: et pugnabit uir contra fratrem suum, et uir contra amicum suum, et ciuitas aduersus ciuitatem, et regnum aduersus regnum. Et disrumpetur  spiritus Aegypti in uisceribus eius, et consilium eius precipitabo: et interrogabunt simulacra sua, et diuinos suos, et pythones et ariolos. Et tradam Aegyptum in manu dominorum crudelium, et rex fortis dominabitur eis, ait Dominus Omnipotens. R\. Amen.

Antiphona. 1. Laqueus contritus est, et nos liberati sumus. Psalmus CXXIII.

Oratio. Esto in nobis Domine Deus Isrel: et malorum infestationem, ne deglutiamur, a nobis repelle: nociuamque iracundiam, ne obsorbeamur comprime: sicque in nobis torrens tue uoluptatis redundet, ut uitiorum torrentem anima nostra se sine discrimine pertransisse exultet: neque inimicorum  dentibus laniemur; sed ereptos nos de uenantium laqueis gratulemur: et tu adiutor noster heredita nos in possessione eterna; qui, cooperante uerbo tuo Sanctoque Spiritu, fecisti celum et terram. R\. Amen.

Per misericordiam.

Antiphona 2. Conuerte Domine captiuitatem nostram, sicut torrens in austro. Psalmus CXXu.

Oratio. Conuertere Domine captiuitatem nostram ab inlecebrosis inimici seductionibus redimendo: et reple consolatione indulgentie, quos desolatos prospicis ob admissionem nequitie: da nobis, quesumus, contriti cordis humilitatem querere; et inquinamenta, que nos polluunt, fluentis lachrymarum abluere: sic etiam confessionis remedia  seramus in lachrymis, ut indulgentie fructus metamus in gaudiis. R\. Amen.

Per.

Antiphona 3. Beati omnes, qui timent Dominum, qui ambulant in uiis eius. Psalmus CXXuII.

R\. Miserere nobis, Domine. P. Miserere nobis. u\. Ad te leuamus oculus nostros, qui habitas in celis. P. Miserere nobis. u\. Gloria, et honor Patri, etc. P. Miserere nobis.

79 Preces. Clamemus omnes una uoce. P. Domine miserere. u\. Amara nobis est uita nostra. P. Domine miserere. u\. Delicta dele, pacem concede. P. Domine miserere. u\. Inclina aurem tuam ad precem nostram. P. Domine miserere. u\. Parce delictis, et subueni de celis. P. Domine miserere.

 Oratio. Deus, qui timentes te, beatos prophetali uoce pronuntias; da in nobis tui timoris obsequia beneplacita; ut ex hoc in uiis tuis ambulare nos facias: sitque, te gubernante, labor noster tuis oculis placitus; cuius fructus tempore remunerationis efficiatur suauissimus: ac sic labor ipse de caritate studeatur, ut apud te fruges eius in beatitudine recondeantur.

Pater noster. Et ne nos, etc.



Ad Nonam.


Prouerbiorum Salomonis .

R\. Deo gratias.

Fili, qui custodit os suum, et linguam suam, custodit ab angustiis animam suam. Superbus et arrogans  uocatur indoctus, qui in ira operatur superbiam. Desidia occidit pigrum: noluerunt enim quicquam manus eius operari: tota die concupiscit et desiderat: qui autem iustus est, tribuet, et non cessabit. Hostie impiorum abominabiles, quia offeruntur ex scelere. Testis mendax peribit: uir obediens loquitur uictoriam. uir impius procaciter obfirmat uultum suum: qui autem rectus est, corrigit uiam suam. Non est sapientia, neque prudentia, non est consilium contra Dominum. Equus paratus ad diem belli: Dominus autem salutem tribuit. R\. Amen.


Lectio libri Deuteronomii .

R\. Deo gratias.

In illis diebus: Locutus est Moyses ad omnem cetum filiorum Isrel, et dixit ad eos: Audi Isrel,  Dominus Deus uester, Deus unus est. Diliges Dominum Deum tuum ex toto corde tuo, et ex tota fortitudine tua. Eruntque uerba hec, que ego precipio tibi hodie, in corde tuo: et narrabis ea filiis tuis, et meditaberis sedens in domo tua, et ambulans in itinere, dormiens atque consurgens. Et ligabis ea quasi signum in manu tua, eruntque et mouebuntur inter oculos tuos, scribesque ea in limine et ostiis domus tue. Cumque introduxerit te Dominus Deus tuus in terram, pro qua iurauit patribus tuis, Abraham, Isaac, et Iacob: et dederit tibi ciuitates magnas et optimas, quas non edificasti, domos plenas cunctarum opum, quas non extruxisti, cisternas, quas non fodisti, uineta et oliueta, que non plantasti, et comederis, et saturatus fueris: caue diligenter,  ne obliuiscaris Dominum, qui eduxit te de terra Aegypti, et de domo seruitutis. Dominum Deum tuum timebis, et ipsi seruies, ac per nomen illius iurabis. Non ibitis post deos alienos cunctarum gentium, que in circuitu uestro sunt: quoniam Deus emulator, Dominus Deus in medio tui: nequando irascatur furor Domini Dei tui contra te, et auferat te desuper faciem terre. Non tentabis Dominum Deum tuum, sicut tentasti in loco tentationis. Custodi precepta Domini Dei tui, ac testimonia et cerimonias, quas precepit tibi: et fac quod placitum est et bonum in conspectu Domini, ut bene sit tibi: et ingressus possideas terram, quam Dominus Deus tuus daturus est tibi. R\. Amen.


Lectio libri Esaie Prophete .

 R\. Deo gratias.

Hec dicit Dominus: Leua in circuitu oculos tuos, et uide, omnes isti congregati sunt, uenerunt tibi: uiuo ego, dicit Dominus, quia omnibus his uelut ornamento uestieris. Hec dicit Dominus: Ecce ego leuo ad gentes manum meam, et ad populos exaltabo signum meum. Et afferent filios tuos in ulnis, et filias tuas super humeros portabunt. Et erunt reges nutritii tui, et regine nutrices tue: uultu in terram dimisso adorabunt te, et puluerem pedum tuorum lingent. Et scies quia ego Dominus, super quo non confundentur qui expectant eum. Numquid tolletur a forti preda? Aut quod captum fuerit a robusto, saluum esse poterit? Quia hec dicit Dominus: Equidem,  et captiuitas a forti tolletur: et quod ablatum fuerit a robusto, saluabitur. Eos uero, qui iudicauerunt te, ego iudicabo, et filios tuos ego saluabo. Et cibabo hostes tuos carnalibus suis: et quasi musto, sanguine suo inebriabuntur: et sciet omnis caro, quia ego Deus saluans te, et Redemptor tuus sanctus Isrel. R\. Amen.


Sequentia Epistole Pauli Apostoli ad Ephesios .

R\. Deo gratias.

Fratres, hoc dico, et testificor in Domino, ut non iam ambuletis, sicut Gentes ambulabant in uanitate sensus sui, tenebris obscuratum habentes intellectum, alienati a uita Dei, per ignorantiam que est in illis, propter cecitatem cordis ipsorum, 80 qui desperantes,  semetipsos tradiderunt impudicitie, in operationem immunditie omnis, in auaritiam. uos autem ita non didicistis Christum, si tamen illum audistis, et in ipso edocti estis, sicut est ueritas in Iesu: deponere uos secundum pristinam conuersationem ueterem hominem; qui corrumpitur secundum desideria erroris. Renouamini spiritu mentis uestre, et induite nouum hominem, qui secundum Deum creatus est in iustitia, et sanctitate ueritatis. R\. Amen.

Antiphona 1. Deus autem noster in celo et sursum in celo, et in terra, omnia quecumque uoluit, fecit. Psalmus CXXXIu.

Oratio. Laudamus te, Domine, quia benignus et magnus es: cuius magnitudinem et bonitatem et  mirabilia testantur, et opera: magnus es igitur, Domine, te ex nichilo tam stupenda tamque multiplicia creare; benignus autem, dum pereuntem mundum Christi tui sanguine reparas: magnus, dum ex mortuis cadauera suscitas; benignus, cum excitatis uitam interminabilem donas: Tribue omnipotens Deus nobis supplicibus tuis et tante magnitudinis intelligere potestatem, et benignitatis tue suscipere pacem. R\. Amen.

Per misericordiam tuam, Deus noster, etc.

Dominus sit semper uobiscum. R\. Et cum spiritu.

Antiphona 2. Deus, quis similis tibi? ne taceas, neque sileas, Deus. Psalmus LXXXII.

Oratio. Deus, quis similis tibi tam in bonitate quam  in uirtute? qui sanctos tuos et bonitate erudis, et uirtute defendis: qui inimicorum ora frementia comprimis, et tuorum obsecrationes agnoscis: da nobis de tua bonitate confidentibus operum bonorum particulam, que nos ab inimici consilio tutos efficiat, et mundatos a crimine tibi placere ostendat: et tu nos perducas ad gloriam eternam, qui solus es Altissimus super omnem terram. R\. Amen.

Per misericordiam tuam, Deus noster, etc.

Dominus sit semper uobiscum. R\. Et cum, etc.

Antiphona 3. Surge, Deus, iudica terram: quoniam tu dominaris omnibus Gentibus. Psalmus LXXXI.

Preces. Ad te clamamus, Domine, precamur. P. Ut exaudias. u\. Christe Redemptor omnium exaudi preces supplicum. P. Ut exaudias. u\. Concede nobis  donum gratie, et fructum penitentie. P. Ut exaudias. u\. Remoue a nobis gladium, famem, et pestilentiam. P. Ut exaudias. u\. Solue delicti piaculum, et dona indulgentiam. P. Ut exaudias.

Capitula. Exurge, Deus, qui iudicas terram: et brachio fortitudinis rege, quos tropheo Crucis dignatus es comparare: ac pro quibus fusio sacri sanguinis extat redemptio, ab his tibi deferatur uotiua confessio: et qui passionem redemptionis nostre credimus, gloriosam resurrectionem fatemur, atque ascensum ad ethera predicamus, reditumque tuum terribili recursu timemus; ad uocem tube cum preconauerit, gaudentes in aduentum tuum properemus: Et tu, clementissime Domine, quos conspicis ita solemnia colere, hos de gehenne ardoribus erue; et  gloriose resurrectionis fieri presta consortes.

Pater noster.



Ad uesperum.

Lauda. Sol agnouit occasum suum. Posuisti tenebras, et facta est nox.

Antiphona. Disrumpe, Domine Deus, uincula peccatorum: ut sacrificemus tibi hostiam laudis. Psalmus CXu.

Lauda. Tu mandasti mandata tua custodire nimis. u\. Utinam dirigantur uie mee, ad custodiendas iustificationes tuas.

Hymnus. Benignitatis fons Deus. Supplicatio. Oremus Redemptorem. Capitula. Dilectissimi fratres. Benedictio. Christus Dominus. Lauda. Alleluia. Letabitur.  fol. 69 et 70. Oratio. Ne proiicias nos. Quere infra in Matutinis sequentibus.


De ieiunio Epiphanie.

Omnes ieiunemus ad exorandum Dominum nostrum Iesum Christum pro peccatis nostris, ac pace impetranda; uel ad sacras lectiones audiendas Ecclesiam Domini frequentemus.



TERTIO DIE QUOD EST uIGILIA EPIPHANIAE DOMINI.



Ad Matutinum.

Antiphona. Tu autem Domine susceptor meus es, gloria mea, et exaltans caput meum. Psalmus III.

Oratio. Quamuis, Domine. Require fol. 68.

Antiphona. 1. Bene nuntiate de die in diem salutare eius. Psalmus XCXu.

 Oratio. Cantet tibi nouum canticum numerositas redemptorum: noua fecisti miracula: nouum lumen ortum ex uirgine, quod tamen Deitati non erat nouum, sed nouum est insolito monstrato miraculo, nouum regenerationis 81 mysterium; in quo totum innouas mundum: noua genera uirtutum in curatione egrorum: nouum humilitatis ac patientie modum in superbia persequentium: nouum stupendumque genus uirtutis in gloria resurgentis: noua humanis uisibus tue ostenditur maiestatis potestas; cum uerum hominem ad celorum sublimitatem deportas: Concede pro quibus tam noua miracula gloriosus opifex indidisti, hos et uestigiorum tuorum sequaces, et glorie facias coheredes; atque melodiam carminis,  nec non inter Sanctorum fragores, et nostras uoces admisceas prestrepentes. R\. Amen.

Per misericordiam tuam.

Antiphona 2. Dominus in Sion magnus: et excelsus super omnes populos. Psalmus XCuIII.

Oratio. Redemptor noster, Domine, qui super omnem altitudinem excelsus, et in Sion agnosceris magnus; credulitatem Ecclesie tue in te amplians perfice; et populos in eius sinceritate fac coalescere: ut nomen tuum, quod magnum est, confitentes; ac regie glorie honorem tibi, fidei seruitute offerentes; tu nos miseratus de excelso prospice: et ab hac humilitate terrarum in mansionibus commuta celorum. R\. Amen.

Per misericordiam tuam, Deus noster, etc.

 Antiphona 3. Dominus memor fuit nostri: et benedixit nobis. Psalmus CXIII.

Oratio. Domine, qui sursum. Require fol. 72.

R\. Hierusalem ciuitas sancta ultra non eget sole: quia claritas Dei illuminat eam. P. Splendor eius agnus est. u\. Turres Hierusalem auro edificabuntur, et propugnacula eius auro mundo. P. Splendor. u\. Gloria, et honor Patri, etc. P. Splendor.


In Laudibus.

Antiphona. Ne proiicias nos, Domine, a facie tua: et spiritum sanctum tuum ne auferas a nobis. Psalmus L.

Oratio. Ne proiicias nos, Domine, a facie tua; neque auferas misericordiam tuam a nobis: ut quos  reatus facinorum tenet obnoxios, miserationis tue clementia faciat absolutos. R\. Amen.

Per misericordiam tuam, Deus noster, etc.

Ad Canticum. Antiphona. Splendor lucis illuminat eam, et lucerna eius agnus est.


Canticum Tobie .

Luce clara fulgebis in omnibus finibus terre: * Nationes multe de longinquo uenient tibi, et habitatores a nouissimis partibus terre ad nomen Domini Dei:

Ut munera sua in manibus habentes, regi celorum offerunt cum letitia. * Et nomen Domini magnum erit in omnibus seculis seculorum.

Maledicti omnes qui spernunt te, * et omnes qui blasphemant te:

 Maledicti omnes qui oderunt te, * omnes qui dixerunt in te uerbum durum:

Maledicti omnes qui deponunt te, et omnes qui destruunt muros tuos, * et omnes qui subuertunt turres tuas, et omnes qui succendunt habitationes tuas:

Et benedicti erunt in te * omnes qui edificant te, in eternum.

Tunc gaude et letare cum filiis iustorum, * quia omnes colligentur, et benedicent Dominum in eternum.

Felices qui diligunt te, * felices qui gaudent in pace tua.

Et felices omnes homines qui contristabuntur in omnibus flagellis tuis, * quoniam gaudebunt, et uidebunt  omne gaudium tuum in secula.

Anima mea benedicet Dominum regem magnum, * quia liberauit Hierusalem,

Et edificabitur iterum domus eius, * in omnibus seculis seculorum confitebitur nomini regis celorum.

Ostia Hierusalem smaragdo et sapphiro fabricabuntur: * et lapides pretiosi omnes muri tui,

Turres Hierusalem auro edificabuntur, * et propugnacula eius auro mundo.

Platee Hierusalem canticum letitie dicunt, * et omnis uicus eius, Alleluia.

Benedictus Dominus, qui exaltat te, et benedictus in omnibus seculis seculorum: * quoniam in te benedicetur omne sanctum in eternum.

 Matutinarium. Antiphona. Emitte lucem tuam, Domine, et ueritatem tuam. u\. Ipsa me deduxerunt, et perduxerunt in monte sancto tuo. Gloria, et honor Patri, etc.

Lauda. Omnis spiritus laudet Dominum. Psalmus CXLuIII.


Lectio libri Esaie Prophete .

R\. Deo gratias.

Hec dicit Dominus: Audite me hec, domus Iacob, qui uocamini nonime Isrel, et de aquis Iuda existis, qui iuratis in nomine Domini Isrel, recordamini non in ueritate, neque in iustitia. De ciuitate enim sancta uocati sunt, et super Deum Isrel constabiliti sunt: Dominus exercituum nomen eius.  Priora ex tunc adnuntiaui, et ex ore meo 82 exierunt, et audita feci ea: repente operatus sum, et uenerunt. Scio enim quia durus es tu, et neruus ferreus ceruix tua, et frons tua erea. Predixi tibi ex tunc: et antequam uenirent indicaui tibi, ne forte diceres: Idola mea fecerunt hec, et sculptilia mea, et conflatilia mandauerunt ista. Que audistis, uide omnia: uos autem non adnuntiastis. Audita feci tibi noua ex tunc, et conseruata que nescis: nunc creata sunt, et non ex tunc: et ante diem, et non uidisti ea, ne forte dicas: Ecce cognoui ea. Neque audisti, neque cognouisti, neque ex tunc aperta est auris tua: scio enim quia preuaricans preuaricabis, et transgressorem ex uentre uocaui te. Propter nomen meum longe faciam furorem meum: et laude mea infrenabo  te, ne intereas. Ecce excoquam te, sed non quasi argentum, elegi te in camino paupertatis. Propter me faciam, ut non blasphemer: et gloriam meam alteri non dabo. R\. Amen.

Hymnus. Benignitatis fons. Supplicatio. Oremus Redemptorem mundi. Capitula. Dilectissimi fratres, qui omnia. Lauda. Alleluia. Letabitur deserta. Benedictio. Christus Dominus, qui cum Patre. Require fol. 69 et 70.



Ad Tertiam.


Prouerbiorum Salomonis .

R\. Deo gratias.

Fili, Labia sapientium disseminabunt scientiam: cor stultorum dissimile erit. uictime impiorum abominabiles Domino: uota iustorum placabilia. Abominatio  est Domino uia impii: qui sequitur iustitiam, diligitur ab eo. Doctrina mala deserenti uiam uite: qui increpationes odit, morietur. Infernus, et perditio coram Domino: quanto magis corda filiorum hominum? Non amat pestilens eum, qui se corripit: nec ad sapientes graditur. Cor sapientis exhilarat faciem: in merore animi deiicitur spiritus. Cor sapientis querit doctrinam: et os stultorum pascitur imperitia. Omnes dies pauperis, mali: secura mens quasi iuge conuiuium. Melius est parum cum timore Domini, quam thesauri magni, et insatiabiles. Melius est uocare ad olera cum caritate, quam ad uitulum saginatum cum odio. uir iracundus prouocat rixas: qui patiens est mitigat excitatas. Iter impiorum quasi sepes spinarum: uia iustorum  absque offendiculo. R\. Amen.


Lectio libri Deuteronomii .

R\. Deo gratias.

In diebus illis: Locutus est Moyses filiis Isrel dicens: Audi Isrel, Dominus Deus tuus in medio tui est, Deus magnus et terribilis: ipse consumet nationes has in conspectu tuo paulatim atque per partes. Non poteris delere eos pariter: ne forte multiplicentur contra te bestie terre. Dabitque eos Dominus Deus tuus in conspectu tuo: et interficiet illos donec penitus delebis eos. Tradet reges eorum in manus tuas, et disperdas memoriam eorum sub celo: nullus poterit resistere tibi, donec conteras eos. Sculptilia eorum igne combures: non concupisces  argentum et aurum, de quibus facta sunt, neque adsumas de his tibi quicquam, ne forte offendas, propterea qui abominatio est Domini Dei tui. Ne inferas quippiam ex idolo in domum tuam, ne fias anathema, sicut et illud est. Quasi spurcitiam detestaberis, et uelut inquinamentum ac sordes abominationis habebis, quia anathema est.

Omne mandatum, quod precipio tibi hodie, caue diligenter ut facias: ut possitis uiuere, et multiplicemini, ingressique possideatis terram, pro qua iurauit Dominus patribus tuis. Et recordaberis cuncti itineris, per quod adduxit te Dominus Deus tuus quadraginta annis per desertum, ut affligeret te, atque tentaret, et nota fierent que in tuo animo uersabantur, utrum custodires mandata illius, an non.  Afflixit te penuria: dedit tibi cibum Manna, quod ignorabas tu et patres tui: ut ostenderet tibi quod non in solo pane uiuet homo, sed in omni uerbo quod egredietur ex ore Dei. R\. Amen.


Lectio libri Esaie Prophete .

R\. Deo gratias.

Expectat Dominus ut misereatur uestri: et ideo exaltabitur parcens uobis: quia Deus iudicii Dominus: beati omnes, qui expectant eum. Populus enim Sion habitabit in Hierusalem: plorans nequaquam plorabis, miserans miserebitur tui: ad uocem clamoris tui statim ut audierit, respondebit tibi. Et dabit tibi Dominus panem arctum, et aquam breuem: et non faciet auolare a te ultra doctorem tuum: et erunt oculi tui uidentes preceptorem tuum. Et aures  tue audient uerbum post tergum monentis: Hec uia, ambulate in ea: neque ad dexteram, neque declinetis ad sinistram. Et contaminabis laminas sculptilium argenti tui, et uestimentum conflatilis auri tui, et disperges ea sicut immunditiam menstruate. Egredere, dices ei: Et dabitur pluuia semini tuo, ubicumque seminaueris in terra: et panis frugum terre erit uberrimus, et pinguis: pascentur in possessione tua in die illa agnus 83 spatiose: et tauri tui, et pulli asinorum, qui operantur terram, commistum migma comedent, sicut in area ut uentilatum est. Et erunt super omnem montem excelsum, et super omnem collem eleuatum riui currentium aquarum, in die interfectionis multorum cum ceciderit turris. Et erit lux lune sicut lux solis, et lux  solis erit septempliciter sicut lux septem dierum, in die qua alligauerit Dominus uulnus populi sui, et percussuram plage eius sanauerit. R\. Amen.


Sequentia Epistole Pauli Apostoli ad Ephesios .

R\. Deo gratias.

Fratres, Estote imitatores Dei, sicut filii karissimi: et ambulate in dilectione, sicut et Christus dilexit nos, et tradidit semetipsum pro nobis oblationem, et hostiam Deo in odorem suauitatis. Fornicatio autem, et omnis immunditia, aut auaritia nec nominetur inter uos, sicut decet sanctos: aut turpitudo, aut stultiloquium, aut scurrilitas, que ad rem non pertinet; sed magis gratiarum actio. Hoc  enim scitote intelligentes: quod omnis fornicator, aut impudicus, aut immundus, aut auarus, quod est idolorum seruitus, non habet hereditatem in regno Christi, et Dei. Nemo uos seducat inanibus uerbis: propter hoc enim uenit ira Dei in filios diffidentie. Nolite ergo effici participes eorum. Eratis autem aliquando tenebre: nunc autem lux in Domino. Ut filii lucis ambulate: fructus enim lucis est in omni bonitate, et iustitia, et ueritate: probantes quid sit beneplacitum Domino: et nolite communicare operibus infructuosis tenebrarum, magis autem et redarguite. Que enim inocculto fiunt ab ipsis, turpe est dicere. Omnia autem, que arguuuntur, a lumine manifestantur: omne autem, quod manifestatur, lumen est. Propter quod dicit: Surge qui dormis,  exurge a mortuis, et illuminabit te Christus. R\. Amen.

Antiphona 1. Magnus Dominus noster: et terribilis super omnes deos. Quia omnes dii Gentium demonia: Dominus autem celos fecit. Psalmus XCXu.

Oratio. Domine, qui es supra omnes gentes excelsus, et in celestibus habitas gloriosus; humilitatem nostram ab excelso intende placatus; ac sicut Ecclesia tua, que erat sterilitatis uitio impedita, nunc est, in te credens, uirtutum meritis plena, et filiis numerosa; ita mens nostra, ab sterilitate operum infecunda, te tribuente possit et semen uerbi suscipere, et copiosis fructibus redundare: nomenque tuum, a solis ortu usque ad occasum preclarum, cordis ambiat unanimitate diligere, et fidei  assentione laudare. R\. Amen.

Per misericordiam tuam.

Antiphona 2. Seruite Domino Deo uestro: et nolite adorare deos alienos; quia Dominus sanctus est. Exultate Deo adiutori nostro: iubilate Deo Iacob. Psalmus LXXX.

Oratio. Tibi adiutori nostro Domino exultatione fidei. Require fol. 72.

Antiphona 3. In toto corde uestro conuertimini ad Deum, et auferte deos alienos de medio uestri, et seruite Domino soli, et liberabit uos de manu inimicorum uestrorum. Audite hec omnes Gentes: auribus percipite, qui habitatis orbem. Psalmus XLuIII.

R\. Apparuit claritas Dei in nube P. Sicut in temporibus Moysi. Et manifestabitur quemadmodum  Salomon deprecatus orabat. u\. Manifestatus est Dominus, quoniam habitauit in excelso: impleuit Sion iudicio, et iustitia: et erit fides in temporibus suis. P. Sicut in temporibus. u\. Gloria, et honor, etc. P. Sicut.

Preces. Clamamus ad te, Deus, exaudi nos. P. Et a flagello ire tue libera. u\. Contritos foue, et humiliatos tuere, elisos erige, deprecantibus miserere. P. Et a flagello. u\. Deus excelse, clamorem nostrum attende, peccata dimitte, et pluuiam cito largire. P. Et a flagello. u\. Exaudi flentes, et consolare lugentes: gaudium captiuis, et patriam redde peregrinis. P. Et a flagello.

Supplicatio. Oremus Auctorem lucis Dominum nostrum  Iesum Christum, cum omni supplicatione rogemus; ut nos claritate sua propitius inlustrare dignetur. R\. Presta, eterne omnipotens Deus.

Capitula. Aperiat, quesumus, Domine os nostrum sapientia; et corde meditemur, et lingua loquamur prudentiam: et ne iumentis insipientibus comparemur, disciplinis diuine legis erudiamur: ut te solummodo  intelligentia nostra adsequens ambiat, quem eterno in gaudio cum Sanctis omnibus laudans, premia sempiterna suscipiat.

Pater noster, etc,

Ad Sextam, omnia dicantur ut in Sexta, que dicitur per totum annum. Ad Nonam, dicantur ut in secundo die preterito ieiuniorum.



85 IN FESTO APPARITIONIS DOMINI.



Ad uesperos.


Lauda. Qui fecit solem P. In splendorem diei: lunam, et stellas in luminare noctis. u\. Qui turbat mare, et resonat fluctus eius, Dominus omnipotens  nomen est ei. P. In splendorem diei.

Oratio. Domine, apud quem est fons uite, et in cuius lumine aspicimus lumen; enutri in nos tue scientie splendorem: ut sitientibus nobis uitalem impartias potum; et caligantium animarum superno lumine restituas intellectum. R\. Amen.

Per misericordiam tuam.

Sono. Ante solem permanet nomen eius, et ante lunam sedes eius: et benedicentur in eo omnes tribus terre. Alleluia. u\. Orietur in diebus eius iustitia, et abundantia pacis: donec extollatur luna. Et dominabitur a mari usque ad mare; et a fluminibus usque ad fines terre. Coram illo Aethiopes procident. Alleluia. Dominus sit semper. R\. Et cum.

 Antiphona. Rex magnus apparuit in Isrel, et uenerunt reges terre, P. Adorare eum: et obtulerunt ei munera aurum, thus, et myrrham. u\. Quoniam ecce reges terre congregati sunt, et conuenerunt in unum. P. Adorare eum: et obtulerunt. u\. Gloria, et honor Patri, etc. P. Adorare eum: et obtulerunt.

Oratio. Domine Iesu Christe, qui Magorum munera, in mysterio oblata, Deum te, regemque, hominemque declarant: ut primitias Gentium in his acceptares, plenitudinem Gentium in salutare perficiens; adesto nobis per ea, que in te diuisa, inconfusa constare ueraciter credimus: dum pro nobis et ut homo innocens pateris, et ut rex potens uincis, et ut Deus omnipotens incorruptibilis permanes;  cuius utique et Passioni myrrha, et Regno aurum, et Deitati debetur incensum. R\. Amen.

Per misericordiam.

Antiphona. Germinauerunt campi eremi germen floris Isrel; P. Quia uenit rex Dominus cum letitia in lumine maiestatis sue: ut adorent eum. u\. Letentur celi, et uxultet terra, commoueatur mare, et plenitudo eius. P. Quia uenit rex. u\. Gloria, et honor, etc. P. Quia. Dominus sit semper. R\. Et cum.

Lauda. Adorent eum omnes Angeli eius, Alleluia: P. Audiuit, et letata est Sion. Alleluia, alleluia. u\. Dominus regnauit, exultet terra: letentur insule multe. P. Audiuit, et letata est. u\. Gloria, et honor Patri, et Filio, etc. P. Audiuit, et letata est.


Hymnus.


   Inluminans Altissimum
Micantium astrorum globum.
Pax, uita, lumen, ueritas.
 Iesu, faue precantibus:

   Sed mystico baptismate
Fluenta Iordanis, retro
Conuersa quodam tempore,
Presenti sacrauit die.

   Seu stella partum uirginis
Celo micans signauerit.
Et hic adoratus die,
Presepe Magos duxerit.

   uel hydriis plenis aque
uini saporem infuderit,
Hausit minister conscius,
Quod ipse non impleuerat.

   Aquas colorari uidens
Inebriari flumina
 Mutata elementa stupent
Transire usus alteros:

   Sic quinque millibus uiris
Dum quinque panes diuidunt,
Edentium sub dentibus
In ore crescebat cibus

   Multiplicabatur magis
Dispendio panis suo,
Qui hec uidens mirabatur
Iuges meatus fontium.

   Inter manus frangentium
Panis rigatur profluus,
Intacta, que non fregerant
Fragmentis subrepunt uiri.
    Memento salutis auctor, etc.

Gloria tibi Domine, etc.

Supplicatio. Oremus Auctorem lucis Dominum nostrum Iesum Christum, cum omni supplicatione rogemus: ut nos lumine claritatis sue propitius illuminare et illustrare 86 dignetur. R\. Presta eterne omnipotens Deus.

Kyrie, eleison. R\. Christe, eleison. Kyrie, e'eison.

Capitula. Alpha et Omega initium et finis, Deus et homo, infinitus et prefinitus: in quo et principium Deitas, et ultimum sentitur Humanitas: excedens omnia; uiuificans cuncta, et continens uniuersa; miserere nobis, quia dignatus es nasci pro nobis dum in te permanes, et nobis appares: dum in te subsstis, et nobis subuenis: dum nusquam a Patre potentialiter  dees, et ad saluandos miseros clementialiter ades: dum celestia reples, et terrena non deseris; perfice in nobis, quesumus, beneficia piissimi Redemptoris, dum conseruas gloriam inestimabilis Conditoris: ut pietate, qua redemptor adsistis, indultor quoque criminum sentiaris.

Pater noster. Liberati a malo. fol. 2.

Humiliate uos benedictioni.

Dominus sit semper. R\. Et cum.

Benedictio. Benedicat uobis Alpha et Omega cognominatus Omnipotentis Dei Patris Unigenitus Filius. R\. Amen. Qui est initium et finis: ipse nos secum uicturos attollat temporibus infinitis; R\. Amen. Atque, ereptos a malis, ita illustret lumine claritatis, ut uos et glorie premiis, et donis ditet eternitatis. R\.  Amen. Per misericordiam ipsius.

Lauda. Misit me sanare contribulatos corde, Alleluia; P. Predicare captiuis redemptionem, et cecis reddere lumen. Alleluia, alleluia. u\. Redemptionem misit Dominus populo suo: mandauit in eternum testamentum suum. P. Predicare captiuis. u\. Gloria, et honor patri, etc. P. Predicare captiuis.

Oratio. Domine Deus, qui aduentum Unigeniti Filii tui Iohannem puerum precurrere uoluisti; ut missus a te uiam Christo incredulorum cordibus prepararet, sanando contribulatos corde, et cecis restituendo luminis claritatem: suffragio eius et cecitatem cordis illumina, et tribulationes cordium nostrorum in eternum gaudium muta; ut qui natiuitatem Unigeniti Filii tui gaudio christiano attollimur, in aduentu  iudiicii eius nullis penarum uinculis contristemur. R\. Amen.

Per misericordiam tuam.

Dicat Presbyter. Dominus sit semper uobiscum. R\. Et cum. In nomine Domini.



Ad Matutinum.

Antiphona. Domini est salus: et super populum tuum benedictio tua. Psalmus III.

Oratio. Tu es, Domine, salus. Quere fol. 46.

Antiphona 1. Hierusalem in te apparebit Dominus; P. Et honor eius super te uidebitur. Et ibunt reges in lumine tuo, et Gentes in splendore tuo ambulabunt. u\. Et permanebit cum sole, et ante lunam, in generatione et in seculum seculi. P. Et honor  eius. u\. Gloria, et honor, etc. P. Et honor eius.

Oratio. Fac nos, Domine, beate illius Hierusalem uisione letari, et in gremio eius perpetua iocunditate attolli, in qua tu lux eterna, radiare promittis, et cuius honor esse polliceris: Largire ergo nobis, eius desiderio carnalibus exui nugis et uestiri uirtutibus copiosis: ut eam, cui tu apparendo factus es indeficiens lumen, nos amplectamur semper meritis genitricem. R\. Amen.

Per misericordiam tuam.

Antiphona 2. Gloriosus est aspectus eius, et inter filios hominum forma eius. P. Ante eum continuerunt reges os suum. Quibus non est nuntiatum de eo, adorauerunt eum. u\. Coram illo procident  Aethiopes: et inimici eius terram lingent. P. Ante eum continuerunt. u\. Gloria, et honor Patri, etc. P. Ante eum.

Oratio. Deus, Dei Filius, cuius inter homines et forma et aspectus est gloriosus, glorificandos nos tibi adsume, et in partis dextere coronandos conlocatione statue, ut qui ora nostra in tuis laudibus aperimus, carnis sensibus non grauemur: et qui gloriosi aspectus tui solamen exquirimus, uisionis tue consolatione omnimoda potiamur. R\. Amen.

Per misericordiam tuam.

Antiphona 3. In diebus Herodis regis ecce Magi ab Oriente uenerunt Hierosolymam, P. Dicentes: Ubi est, qui natus est Rex Iudeorum? uidimus enim stellam eius in Oriente, et uenimus adorare eum.  u\. Quoniam ecce reges terre congregati sunt, et conuenerunt in unum. P. Dicentes: Ubi est. u\. Gloria, et honor Patri, etc. P. Dicentes: Ubi est.

Oratio. Rex omnium seculorum, Christe Deus altissime, qui in diebus Herodis regis de uirgine natus, Magis, querentibus te, nouo es in sidere declaratus: appareat in nobis uirtutis tue presidium ad depellendas omnes pernicies tenebrarum, quo sic Maiestatis tue 87 sidus in nobis resplendeat, ut ad te querendum nulli se nobis errorum obices interponant, quo et ad te uidendum curramus alacriter, et te uiso iocundemur instanter. R\. Amen.

Per misericordiam tuam.

R\. Hierusalem ecce apparuit in te rex regum, et  commouebuntur insule de locis suis. Omnes principes Gentium descendent de thronis suis, et afferent diadema de capite suo. P. Et offerent ei de lapidibus pretiosis aurum, thus, et myrrham. u\. Ecce reges terre congregati sunt, et conuenerunt in unum, P. Et offerent. u\. Reges Tharsis, et insule munera offerent: reges Arabum et Saba dona Deo adducent. P. Aurum. u\. Gloria, et honor Patri, etc. P. Hierusalem.

Oratio. Deus, Dei Filius, Patris ineffabilis uirtus, qui nouo sidere in Gentibus rex regum ostenderis magnus, et in ciuitate illa beata appares gloriosus: quem insule tremunt: cui principes et nationes Gentium obsequuntur, dum tibi omnia regna cedunt, tibi regum diademata substernuntur; dignare iam  gratia, nostris te ostendere sensibus pium, et in conuersationibus manifestum: ut primitias spiritus habentes, ea tibi semper per munera dedicemus, per que introire beatam illam Hierusalem placitis cordibus mereamur, ut tibi mundissimum aurum nostrorum operum deferentes, regni tui mereamur esse, participes. R\. Amen.

Per misericordiam tuam.

Antiphona. Reges Tharsis, et insule munera offerunt: reges Arabum et Saba dona adducent. P. Et adorabunt in conspectu eius omnes reges terre: omnes Gentes seruiunt illi: Quoniam ipse liberauit egenum a potente; et pauperem, cui non erat adiutor. u\. Ex usuris et iniquitate liberauit animas  eorum, et preclarum nomen eorum coram illo. P. Et adorabunt. R\. Gloria, etc. P. Et adorabunt.

Oratio. Domine Iesu Christe, cui reges et insule munera offerunt; qui inuicta uirtute liberare uenisti pauperem a potente; et ex hostis antiqui potentia fragile humanum genus eripere miseratione superna: cum nos a te prolongati, tuarumque miserationum inopes facti; illius iniquitati, subditi, uinculisque peccaminum teneremur addicti: Sic tua nos iam pietas et ab eius seuitia eruat, et restitutos tibi, tecum permansuros commendet: ut qui nos te miserante redemptos fatemur; remuneraturi te donante postmodum gloriemur. R\. Amen.

Per misericordiam.

Antiphona. Domine, qui te nutriunt, reges erunt  et regine nutrices tue. P. uultu in terra inclinato adorabunt te, et puluerem pedum tuorum lingent, et cognosceris Dominus, in quo non confundentur omnes, qui te expectant. u\. Natio, et progenies collaudabunt opera tua, et potentiam tuam pronuntiabunt. P. uultu in terra. u\. Gloria, et honor Patri, etc. P. uultu in terra.

Oratio. Domine, quem inclinato in terram plebes uultu adorant, dum tuo subiiciuntur imperio uniuersa; largire indefessam populis Christianis letitiam, et hodierne Apparitionis tue gaudia protende in Gentibus dedicanda; nobis quoque ita esto semper placabilis, ut propitius in iudicio sentiaris, quo uite nostre ex uultu tuo tam indesinens solamen existat, ut a te nostrorum nullus depereat, qui te unum et  uerum Deum expectat. R\. Amen.

Per misericordiam tuam.

Antiphona. Interrogabat Magos Herodes: Quod signum uidistis super natum regem? P. Stellam uidimus fulgentem, et uenimus adorare Deum. u\. Omnes Gentes plaudite manibus: iubilate Deo in uoce exultationis. P. Stellam uidimus. u\. Gloria, et honor Patri, etc. P. Stellam uidimus.

Oratio. Domine Iesu Christe, qui ad interrogationem Herodis ita Magorum ora preconio ueritatis tue irradias, ut te regem regum per eos nuntiatum ostendas; dum se uidisse aiunt stelle refulgentis indicium, quod mundum illuminet uniuersum; te quesumus, te precamur, ut des in Ecclesia tua uisionis tue lumen  optatum: appareas etiam in ea sidus omnibus pretiosum, quod nulla aduersarii interrogatione deterriti, sic magnalia tua predicemus ore diffuso, ut in eterne lucis radiemur usquequaque presidio. R\. Amen.

Per misericordiam.

R\. Apparuit uir in maiestate sua circumdatus fulgore, et a claritate aduentus Domini illuminabitur terra, et erit letitia, et gaudium omni populo. P. Ita, et reges, principesque uenient, et adorabunt cum. u\. Regnum eius regnum sempiternum, et usque ad antiquum dierum peruenit; et data est ei omnis potestas. P. Ita, et reges. u\. Gloria, et honor Patri, etc. P. Ita, et reges.

88 Oratio. Deus, qui breuissimum sidus uoluisti  gratia repentini uestire fulgoris; ostende, quesumus, faciem tuam populis Christianis: ut, sicut Magis errantibus tandem tramitem ueri demonstrasti itineris, ita nobis delinquentibus tribuas portum eterne salutis. R\. Amen.

Per misericordiam.

Antiphona. uiri sublimes ad te transibunt, et tui erunt: te adorabunt, teque deprecabuntur: Tantum in te est Deus, et non est preter te. P. uere tu es Deus absconditus, Deus Isrel Saluator. u\. Domine Deus uirtutum quis similis tibi? Potens es Domine, et ueritas tua in circumitu tuo. P. uere tu es Deus. u\. Gloria, et honor, etc. P. uere.

Oratio. Adorabunt te, Domine Iesu Christe, omnes uiri sublimes atque excelsi terre, quoniam ipse, ut  saluares homines, humilis nasci dignatus es in terris; in te enim uere Deus est, quia tu uerbum in carne absconditum, non mutatum, unum cum Patre possides nomen; confundantur proinde omnes, qui aduersantur tibi: dum aut sic erubescunt, ut ad te redeant: aut in te confundantur, si ad te minime conuertantur; noster ergo Saluator saluandis nobis appareas, dum nos in te credere, et ad te transire, et te toto corde diligere prestas. R\. Amen.

Per misericordiam. Et tu es Deus benedictus, et gloriosus in secula seculorum. R\. Amen.

Antiphona. Erit lumen lune sicut lumen solis, et lux solis erit septempliciter sicut lux septem dierum. P. In die qua alligauerit Dominus uulnus populi sui, et percussuram plage eius sanauerit: Ecce enim Dominus  cum letitia uenit. u\. Et timebunt Gentes nomen tuum Domine, et omnes reges terre gloriam tuam. P. In die qua. u\. Gloria, et honor, etc. P. In die qua.

Oratio. Deus, qui ligare uenturus es uulnus populi tui, percussuram plage nostre sanaturus, adesto: ut ita quicquid in nobis est uitiosum, uel lubricum, diuinitatis tue luce illumines, ut nec per noctem huius seculi luna nos concremet, nec per diem futuri examinis sol ueritatis exurendos tristificet. R\. Amen.

Per misericordiam tuam.

Antiphona. Ecce stella, quam uiderant Magi ab oriente, antecedebat eos, donec ueniret supra, ubi erat puer. P. uidentes autem Magi stellam, gauisi  sunt gaudio magno. u\. Ipsi uidentes sic admirati sunt, conturbati sunt, et commota sunt omnia uiscera eorum. P. uidentes autem. u\. Gloria, et honor, etc. P. uidentes.

Oratio. Stella illa, Domine, que natum te in terris regem Magis stupentibus nuntiauit, non sidereas in celum uias tenuit, cum nouo uirginis partu nouum sidus apparuit, sed ad demonstrandum te hominibus Christum usque ad ipsum natiuitatis tue loculum precucurrit; unde profusis precibus te imploramus, ut, qui eius indicio absque errore Magorum direxisti itinera, nostra, te apparente, sanctifices corda: ut in equitate coram te gradientes atque iustitia, peruenire mereamur ad gaudia repromissa. R\. Amen.

 Deducente nos gratia dextere tue, Domine Iesu Christe; qui cum Patre, et Spiritu Sancto uiuis, et omnia regis in secula seculorum.

Dominus sit semper. R\. Et cum.

R\. Luce clara fulgebis in omnibus finibus terre. Nationes multe de longinquo uenient tibi, et habitatores a nouissimis partibus terre in manibus habentes munera. P. Regi celorum offerunt cum letitia: et nomen Domini magnum erit in omnia secula. u\. Omnes de Saba uenient, aurum et thus deferentes, et laudem Domino annuntiantes. P. Regi celorum. u\. Gloria, et honor, etc. P. Regi celorum.

Oratio. Abundet, quesumus Domine, in diebus nostris lux claritatis tue in finibus terre: ut, quos Apparitionis tue luce irradias, abundantia pacis  usquequaque sustollas: ut, dum deputatis officiis obsequii dependimus uotum, etheree lucis luminosum capiamus effectum. R\. Amen.

Per misericordiam.

Antiphona. Signum magnum uisum est in celo: Mulier amicta erat sole, et luna sub pedibus eius, et super caput eius corona stellarum duodecim. Et festinabat, ut pareret; et peperit filium. P. Qui recturus est omnes gentes in uirga ferrea. u\. In sole posuit tabernaculum suum: et ipse tamquam sponsus procedens de thalamo suo. P. Qui recturus est. u\. Gloria, et honor, etc. P. Qui recturus est.

Oratio. Deus sanctificator diei hodierne, qui sancte huius festiuitatis nomen de mirabilibus indidisti; da Ecclesie tue, ut sicut Epiphania, id est hodierna solemnitas,  et 89 declaratio et apparitio nuncupatur: ita in populo tuo claritas Maiestatis tue fulgescat, et sanctitatis lumen appareat, ut plebs hec, in tuo nomine consecrata, hoc habeat iugiter in conuersatione, quod hec festiuitas appellatur ex nomine. R\. Amen.

Per misericordiam tuam.

Antiphona. Ecce odor filii mei sicut odor agri pleni, cui benedixit Dominus. Det tibi Deus de rore celi, et de pinguedine terre. P. Ut seruiant tibi Gentes, et adorent te tribus. u\. Pete a me, et dabo tibi Gentes hereditatem tuam, et possessionem terminos terre. P. Ut seruiant tibi Gentes, et adorent. u\. Gloria, et honor, etc. P. Ut seruiant.

Oratio. Gloriose Deus Pater et Domine, qui Unigenito  et ceterno filio tuo seruire Gentes et adorare tribus dedisti: poscimus, tua ipsi possessio simus; ut ab eius filii tui non deuiemus preceptis, ut ei nos indiuise connectes, quem ex te genitum gloriose pronuntias. R\ Amen.

Quia tecum summe Pater et cum Spiritu Sancto unus est Deus in secula seculorum.

Dominus sit. R\. Et cum.

Antiphona. Dixit auditor sermonum Domini, qui uisionem Omnipotentis intuitus est. P. uidebo eum, sed non modo: intuebor illum, sed non prope. Orietur stella ex Iacob et consurget homo de Isrel. u\. Magnus Dominus noster, et magna uirtus eius: et sapientie eius non est numerus. P. uidebo eum. u\. Gloria, et honor, etc. P. uidebo.

Oratio. Tu es, Domine, stella ueritatis oriens ex Iacob,  homoque consurgens ex Isrel: et in nouo sidere ostenderis Deus, et in presepio positus Deus et homo, unus crederis Christus; propter magnam misericordiam tuam uisionis tue nobis proroga gratiam: appareat in nobis lucis tue radiabile signum, quod expellat omnes tenebras uitiorum: ut, qui uisionis tue desiderio anhelamus, uisionis tue premio consolemur. R\. Amen.

Per misericordiam tuam.

R\. Fulget Celum, et Terra splendet a claritate Dei, quia processit de habitaculo sancto suo sanare contribulatos corde, et cecis reddere lumen. P. Gaudete hodie, uniuerse Gentes, quia in medio uestri Saluator apparuit: iam nolite pauere. u\. Illuxit enim gratia Dei Saluatoris nostri in omnibus hominibus.  P. Gaudete hodie. u\. Gloria, et honor, etc. P. Gaudete hodie.

Oratio. Fulget, Domine, Celum rutilum serenitate astrorum, Terraque ipsa refulgenti lumine serenatur, quia apparere dignatus es mundo de habitaculo sancto tuo; sana ergo cordis nostri mestitiam, quia ad hoc uenisti, ut redimas uniuersa: illudque nostris oculis lumen attribue, quo te purificati semper mereamur aspicere: ut qui Apparitionis tue gaudia letabunda nuntiamus in Gentibus, infinita tecum letitia gaudeamus. R\. Amen.

Per misericordiam tuam.

Antiphona. Ego sum Alpha, et Omega, primus, et nouissimus: principium et finis. P. Ego sum radix, et genus Dauid, stella splendida, et matutina. Sponsus,  et sponsa dicunt: ueni. Et qui sitit, ueniat: et accipiat aquam uite, gratis. u\. Deus deorum Dominus locutus est, et uocauit terram. P. Ego sum. u\. Gloria, etc. P. Ego sum Alpha, et Omega.

Oratio. Alpha, et Omega, principium, et finis, radix, et genus, filius, Dominusque Dauid, Christus Deus et homo, per quem utique est ille, ex quo esse dignatus es; esto nobis propitius, dum nos et ut Dauid Dominus regis, et ut humilis misericors redimis: ut sceptro tuo subiiciens deuotionem nostram, solus nos possideas in eternum, qui solus uictor factus es infernorum. R\. Amen.

Et permanes Deus benedictus in omnia secula seculorum. R\. Amen.

 Dominus sit. R\. Et cum.


In Laudibus.

Ad Canticum. Antiphona. Benedictus es Domine Deus Isrel, quia uisitasti nos, et fecisti redemptionem plebis tue.


Canticum Zacarie .

Et erexit cornu salutis nobis, * in domo Dauid pueri sui.

Sicut locutus est per os sanctorum, * qui a seculo sunt, prophetarum eius:

Salutem ex inimicis nostris, * et de manu omnium odio qui oderunt nos:

Ad faciendam misericordiam cum patribus nostris: * et memorari testamenti sui sancti.

 Iusiurandum, quod iurauit ad Abraham patrem nostrum, * daturum se nobis:

Ut sine timore, de manu inimicorum nostrorum * liberati, seruiamus illi;

In sanctitate et iustitia coram ipso, * omnibus diebus nostris.

Et tu puer, propheta Altissimi uocaberis: * 90 preibis enim ante faciem Domini parare uias eius:

Ad dandam scientiam salutis plebi eius, * in remissionem peccatorum eorum:

Per uiscera misericordie Dei nostri: * in quibus uisitauit nos, oriens ex alto

Illuminare his, qui in tenebris, et umbra mortis sedent: * ad dirigendos pedes nostros in uiam pacis.

Antiphona. Benedictus es Domine Deus Isrel. Gloria,  et honor, etc. P. Quia uisitauit nos.

Oratio. Deus Omnipotens, cuius continuo filii efficimur, dum tinctione salutaris aque purgamur; fac nos ita benedictionis tue percipere donum, ut merito superne ciuitatis Hierusalem filii appellemur: ut, qui Gentibus es manifestatus in sidere, credentibus appareas in salutem; et, qui nos renouasti benedictionis aqua per lauacrum, renoues in futuro per indulte gratie repromissum. R\. Amen.

Per misericordiam tuam.

Ad aliud Canticum. Antiphona. Adest lumen tuum Hierusalem, et maiestas Domini in te uidebitur.


Canticum Esaie .

Surge, illuminare Hierusalem: * quia uenit lumen tuum, et gloria Domini super te orta est.

 Quia ecce tenebre operient terram, * et caligo populos:

Super te autem orietur Dominus, * et gloria eius in te uidebitur.

Et ambulabunt Gentes in lumine tuo, * et reges in splendore ortus tui.

Leua in circumitu oculos tuos, et uide: * omnes isti congregati sunt, uenerunt tibi:

Filii tui de longe uenient, * et filie tue de latere surgent.

Tunc uidebis, et afflues, * et mirabitur et dilatabitur cor tuum,

Quando conuersa fuerit ad te multitudo maris, * fortitudo Gentium uenerit tibi.

Adest lumen tuum, Hierusalem, * et maiestas Domini  in te uidebitur.

Reiteretur Antiphona. Adest lumen tuum.

Oratio. Christe, Filius Dei, qui precessione radiantis stelle teipsum in presepio positum Magis te querentibus uoluisti ostendere; precedente nos, uel subsequente gratia tua eternum nobis sidus refulgeat, quo te quotidie inueniamus edendum, qui cibus factus es redemptorum. R\. Amen.

Per misericordiam tuam.

Ad Benedictus. Antiphona. Tibi soli Deo, honor, et gloria, uirtus, et potestas in secula seculorum.

Canticum. Benedictus es, Domine. fol. 6.

Sono. Ego sum Alpha, et Omega, principium, et finis, dicit Dominus Deus. Alleluia. u\. Alleluia. Ego sum  primus, et nouissimus: ego sum radix, et origo Dauid: ego sum stella splendida, et matutina. Alleluia.

Lauda. Laudate Dominum de Celis. Alleluia. Laudate eum in excelsis. Alleluia, alleluia. Laudate eum omnes Angeli eius: laudate eum omnes uirtutes eius. Alleluia, alleluia, alleluia. Psalmus CXLuIII.


Lectio libri Esaie Prophete .

R\. Deo gratias.

Hec dicit Dominus: Labor Aegypti, et negotiatio Aethiopie, et Sabaim uiri sublimes ad te transibunt, et tui erunt: Post te ambulabunt, uincti manicis pergent: et te adorabunt, teque deprecabuntur: Tantum in te est Deus, et non est absque te Deus. uere tu es Deus absconditus, Deus Isrel Saluator. Confusi sunt, et erubuerunt omnes: simul  abierunt in confusionem fabricatores errorum. Isrel saluatus est in Domino salute eterna: non confundamini, et non erubescetis in seculum seculi. Quia hec dicit Dominus creans celos, ipse Dominus formans terram, et faciens eam, ipse plastes eius: non in uanum creauit eam: ut habitaretur, formauit eam: ego Dominus, et non est alius. Non in abscondito locutus sum in loco terre tenebroso: non dixi semini Iacob: Frustra querite me: ego Dominus loquens iustitiam, annuntians recta. Congregamini, et uenite, et accedite simul qui saluati estis ex Gentibus: nesciebant qui leuabant sculpturas suas simul, et rogant Deum non saluantem. Annuntiate, et uenite, et consolamini simul: quis auditum fecit hoc, ex tunc predixit illud? nunquid non ego Dominus,  et non est ultra Deus absque me? Deus iustus, et saluans non est preter me. Conuertimini ad me, et salui eritis omnes fines terre. R\. Amen.


Hymnus.


   Hostis Herodes impie,
Christum uenire quid times?
Non arripit mortalia,
Qui regna dat celestia.

   Ibant Magi, quam uiderant,
Stellam, sequentes preuiam:
91 Lumen requirunt lumine:
Deum fatentur munere.

   Lauacra puri gurgitis
Celestis Agnus attigit:
Peccata, que non detulit,
 Nos abluendo sustulit.

   Nouum genus potentie:
Aque rubescunt hydrie,
uinumque iussa fundere
Mutauit unda originem.

   Quarto die iam fetidus
uitam recepit Lazarus,
Mortisque liber uinculis,
Factus superstes est sibi.

   Riuos cruoris horridi
Contacta uestis obstruit:
Fletu rigante supplicis
Arent fluenta sanguinis.

   Solutus omni corpore
 Iussus repente surgere,
Suis uicissim gressibus
Aeger uehebat lectulum.

   Tunc ille Iudas carnifex
Ausus Magistrum tradere
Pacem ferebat osculo,
Quam non gerebat pectore.

   uerax datur fallacibus:
Pium flagellat impius:
Crucique fixus innocens
Coniungitur Latronibus.

   Aromata post Sabbatum
Quedam uehebant corpori,
Quas alloquuntur Angeli,
uiuum sepulcro non tegi.

    Hymnis uenite dulcibus,
Omnes canamus subditum.
Christi triumpho tartarum,
Qui nos redemit uenditus.

   Zelum Draconis inuidi,
Et os Leonis pessimi
Calcauit Unicus Dei,
Seseque celis reddidit.

   Gloria tibi Domine,
Qui apparuisti hodie,
Cum Patre, Sancto Spiritu
In sempiterna secula.
   Amen.

Supplicatio. Oremus auctorem lucis. fol. 83. Kyrie, eleison. R\. Christe, eleison. Kyrie, eleison.

 Capitula. Gloriose, sancte, omnipotens Deus, qui uarios humani generis miseratus semper errores, propterea sine dubio etiam Magis, in tenebrosa superstitione, siue caligine constitutis, preuium sideris lumen usque ad tua sancta cunabula ministrasti: ut omnibus generaliter, in suo errore degentibus, desiderium tue agnitionis accenderes; accende nos etiam, precamur, salutifero tui amoris ardore: ut, qui te iam dono tue illuminationis agnouimus, tue quoque dilectionis ardore flagrantes, tibi adherere in perpetuum mereamur.

Pater noster. Liberati a malo. fol. 2.

Lauda. Misit me sanare. Benedictio. Benedicat uobis Alpha, et Omega. fol. 86.

 In nomine Domini.

Octaua Epiphanie, omnia dicantur ut in die fol. 85.



IN PRIMO DOMINICO POST OCTAuAM EPIPHANIAE DOMINI.



Ad uesperos.

Lauda. Eleuatio manuum mearum sacrificium. P. uespertinum. u\. Dirigatur, Domine, oratio mea in conspectu tuo sicut incensum. P. uespertinum.

Oratio. Deus, cuius nomen a solis ortu usque ad occasum laudabile est: sicut incensum in conspectu tuo nostra dirigatur oratio; tibique eleuatio manuum nostrarum, sacrificium uespertinum, impleat solemnitatem. R\. Amen.

Per misericordiam tuam.

 Sono. Alleluia. Ad uesperum demorabitur fletus: et ad matutinum letitia. Alleluia. u\. Alleluia. Conuertisti, Domine, planctum meum in gaudium mihi: conscidisti saccum meum, et precinxisti me letitia. Alleluia. Dominus sit semper uobiscum. R\. Et cum.

Antiphona. Qui est iste, cuius stelle splendiderunt in custodiis suis, et letate sunt, cum uocaret eas? reluxerunt cum letitia ei, qui fecit eas. u\. Fecit lunam in tempora: sol agnouit occasum suum. P. Et letate sunt. u\. Gloria, et honor, etc. P. Et letate sunt. Dominus sit semper uobiscum. R\. Et cum.

Lauda. Alleluia. Confitebor tibi Domine in directione cordis mei. Alleluia. P. In eo quod didici iudicia iustitie tue. Alleluia. u\. In tuis iustificationibus meditabor: non obliuiscar sermones tuos.  P. In eo quod. u\. Gloria, et honor Patri, etc. P. In eo quod.


Hymnus.


   Inuentor rutilis dux bone luminis,
Qui certis uicibus tempora diuidis,
Merso sole chaos ingruit horridum,
Lucem Christe tuis redde fidelibus.

   92 Splendent perspicuo lumine ardua,
Flammis mobilibus scilicet atria:
Absentemque diem lux agit emula,
Noctem inluminans fulgore preuio.

   Nos festis trahimus per pia gaudia
Noctem conciliis, uotaque prospera
Concentu parili, suaui sonantibus
Hymnorum modulis ora resoluimus.

    O res digna Deus, quam tibi residue
Noctis principio Grex tuus offeret:
Luce, quam tribuis, nichil pretiosius,
Luce, qua reliqua premia cernimus.

   Tu lux uera oculis, lux quoque sensibus
Intus, tu speculum, fons: lumen
Quod delibat plebs tua, suscipe,
Tinctum pacifici chrismatis unguine.

   Per Christum Genitum summe Pater tuum,
In quo uisibilis stat tibi gloria,
Qui noster Dominus, qui tuus Unicus
Spirat de patrio corde Paraclitum:

   Per quem splendor, honor, laus, sapientia,
Maiestas, bonitas, et pietas: Tu
Regnum contines Nomine triplici,
 Texens perpetuis secula seculis.
   Amen.

Supplicatio. Oremus Redemptorem. fol. 66.

Capitula. Dirigatur oratio nostra Domine, sicut incensum in conspectu tuo: ut non patiaris in nobis demorari uespertinum fletum; sed letitia tranquilla in matutinis sacrificiis tribuatur, suscipiantur orationes nostre per Angelum tuum, sicut Tobie et Sare desideria exaudire dignatus es: cura nos ab infirmitatibus nostris, et sana omnes languores nostros; ut quemadmodum credimus diem hanc oblatam, noctis aduenientis caligo diem uite retributionis inueniat per eum, qui nos docuit orare.

Pater noster. Liberati a malo. Quere fol. 2.

 Benedictio. Flammam benedictionis celorum super uos Dominus benignus infundat, et Trinitas inseparabilis a uobis nunquam recedat. R\. Amen. Bella aduersariorum uestrorum adterat, et acies eorum ignis celestis consumat. R\. Amen. Dominetur in uobis caritas indiuidua, et conseruet uos sempiterna maiestas. R\. Amen.

Per misericordiam ipsius.

Lauda. Bonitatem, et disciplinam, et scientiam doce me, Deus: Alleluia. P. Quia mandatis tuis credidi. Alleluia, alleluia, alleluia. u\. Cogitaui uias meas: et conuerti pedes meos in testimonia tua. P. Quia mandatis. u\. Gloria, et honor, etc. P. Quia mandatis.

Oratio. Domine Iesu Christe, qui credentes in te.  Require in Matutinis istius Dominici. fol. 3.

In principio Matutini dicimus per dies Dominicos, scilicet: Hymnus. Aeterne rerum Conditor.

Oratio. Aeternum te auctorem. Quere fol. 3.

Antiphona. Domine quid multiplicati sunt qui tribulant me? Tu autem, Domine, susceptor meus es. Psalmus III.

Antiphona. Laua me ab iniustitia mea: et a peccato meo munda me, Domine. Psalmus L.

Antiphona 3. In te confidit anima mea, libera me, Domine. Psalmus LuI.

Antiphona. Domine quid multiplicati sunt qui tribulant me? Tu autem, Domine, susceptor meus es. u\. Gloria, et honor Patri, et Filio, et Spiritui Sancto.

Antiphona. Laua me ab iniustitia mea: et a peccato  meo munda me, Domine. u\. Sicut erat in principio, et nunc, et semper.

Antiphona. In te confidit anima mea: libera me, Domine. P. Et in secula seculorum. Amen.

Oratio. Domine Iesu Christe, qui credentes. Quere fol. 3.

Antiphona. 1. Seruite Domino in timore: et exultate ei cum tremore. Apprehendite disciplinam. P. Nequando irascatur Dominus, et pereatis a uia iusta. u\. Quare fremuerunt Gentes, et populi meditati sunt inania? P. Nequando. u\. Gloria, et honor, etc. P. Nequando.

Oratio. Seruientes tibi, Domine, in timore, disciplina tua nos erudiendo possideat; et exultantes cum tremore iocunditas modesta sustollat; nec nos efficiamur  a uia iusta recedendo perditi; sed in te confidendo mereamur esse beati. R\. Amen.

Per misericordiam.

Antiphona 2. In tribulatione nostra, Deus, dilatasti nos. P. Miserere nobis, et exaudi orationem nostram. u\. Cum inuocarem, exaudisti me Deus iustitie mee: in tribulatione mea dilatasti mihi. Miserere mei, et exaudi orationem meam. P. Miserere nobis, et exaudi. u\. Gloria, et honor, etc. P. Miserere nobis.

Oratio. Domine, qui semper inuocantibus ades, et in tribulatione constitutis opem ferre 93 misericordie delectaris: dona, ut odientes seculi uanitatem refutantesque mendacium, Christum tuum,   nostrum esse summum eternumque premium gaudeamus. R\. Amen.

Per misericordiam.

Antiphona 3. Conuertere Domine, eripe animas nostras: saluos nos fac propter misericordiam tuam. P. Quia non est in morte qui memor sit tui. u\. Domine, ne in ira tua arguas me, neque in furore tuo corripias me. P. Quia non est. u\. Gloria, et honor, etc. P. Quia non est.

Oratio. Domine neque in ira tua nos arguas; neque in tuo nos furore corripias: sed ab asperitate uerberis unge nos clementia lenitatis: ut non perditionem pena; sed eruditionem nobis tua conferat disciplina. R\. Amen.

 Per misericordiam.

R\. Abundauerunt iniquitates nostre super numerum arene maris. P. Et nunc iuste comprimimur ad nos erigendum caput nostrum: peccauimus, Domine, peccauimus. u\. Peccauimus cum patribus nostris: iniuste egimus, iniquitates fecimus. P. Et nunc iuste. u\. Gloria, et honor, etc. P. Et nunc.


In Laudibus.

Ad Canticum. Antiphona. Date magnitudinem Domino.

Canticum. Attende Celum. Quere fol. 4.

Oratio. Descendat, Domine, ut pluuia eloquium tuum; et sicut ros, uerba tua super nos effundantur: ut, ubertim tua miseratione rigati, tibi magnitudinem demus, cuius opera bona esse cognoscimus:  omnes uie tue, iudicia; et iniquitas procul est a rectitudine tua: proinde nos, qui procliues ad malum sumus, a tua gubernatione, etiam cum tui obliuiscimur, non defraudemur: ut et si seruiliter facinore sciscitamur, lenitate paterna a te corrigi sentiamus. R\. Amen.

Per misericordiam.

Ad Benedictus. Antiphona. Benedictus es Deus, et benedictum nomen glorie tue. Benedicite Dominum omnes electi eius: sit nomen sanctum ipsius benedictum in omnia secula seculorum.

Canticum. Benedictus es Domine. Quere fol. 6.

Oratio. Domine Deus patrum nostrorum; laudabilis enim et superexaltatus in secula tu es: Recte ergo tue glorie nomen benedicetur in eternum; et  uel in magnis uel in modicis tu creator, tu opifex sapientissimus declamaris: ideo quesumus; ut qui te orando pro uniuersitatis conditione Dominum benedicimus, benedicte sanctitatis illustratione letemur. R\. Amen.

Per misericordiam.

Sono. uerba mea auribus percipe Domine. Alleluia. u\. Intellige clamorem meum rex meus, et Deus meus. Quoniam ad te orabo. Alleluia.

Lauda. Laudate Dominum de Celis: Alleluia, alleluia. Laudate eum in excelsis, alleluia, alleluia, alleluia. Psalmus CXLuIII.


Lectio libri Prouerbiorum Salomonis .

R\. Deo gratias.

 Gloria Dei celare uerbum, et gloria regum inuestigare sermonem. Celum sursum, et terra deorsum, et cor regum inscrutabile. Aufer rubiginem de argento, et egredietur uas purissimum. Aufer impietatem de uultu regis, et firmabitur iustitia thronus eius. Ne gloriosus appareas coram rege, et in loco magnatorum ne steteris. Melius est enim ut dicat tibi: Ascende huc; quam ut humilieris coram principe. Que uiderint oculi tui, ne proferas in iurgium cito: ne postea emendare non poteris, cum dehonestaueris amicum tuum. Causam tuam tracta cum amico tuo, et secretum extraneo ne reueles: ne forte insultet tibi cum audierit, et exprobrare non cesset. Mala aurea in lectis argenteis, qui loquitur uerbum in tempore suo. Inauris aurea, et margarita  fulgens, qui arguit sapientem, et aurem obedientem. Sicut frigus niuis in die messis, ita legatus fidelis ei, qui misit eum, cum requiescere facit animam illius. R\. Amen.

Hymnus. Splendor paterne glorie. Quere fol. 67.

Supplicatio. Oremus Redemptorem mundi Dominum. Quere fol. 66.

Capitula. Exultantes gaudio magno pro redditu nobis huius diei, lucem Dei Patris omnipotentis et misericordiam deprecemur, ut diem Dominice Apparitionis solemniter celebrantibus pacem tranquillam, letitiamque specialem prestare dignetur: ut a uigilia matutina usque ad noctem clementie sue fauore protecti, exultantes in Domino gaudeamus.

 94 Pater noster. Liberati a malo. fol. 2.

Lauda. Cantate Domino canticum nouum. Alleluia, alleluia. u\. Laus eius in Ecclesia sanctorum. P. Alleluia, alleluia. u\. Gloria, et honor, etc. P. Alleluia, alleluia.

Oratio. Tibi, Domine, in Ecclesia sanctorum cantamus: tibique gratiam preconamus: tribue nobis, laudes tuas promere; in quo ceternum nos credimus premium obtinere. R\. Amen.

Per misericordiam.

Exeunte uespera Lauda. Usque ad uesperum quam magnificata sunt opera tua, Domine. Dominus sit semper uobiscum. R\. Et cum.

Antiphona. Cantet tibi gloria mea, et non compungar. P. Domine Deus meus in eternum confitebor  tibi. u\. Hec facta est mihi: quia iustificationes tuas exquisiui. P. Domine Deus meus. u\. Gloria, et honor. P. Domine Deus. Dominus sit semper uobiscum. R\. Et cum.

Antiphona. Eleuatio manuum mearum sacrificium uespertinum. u\. Dirigatur oratio mea, sicut incensum in conspectu tuo. P. Eleuatio. u\. Gloria, et honor, etc. P. Eleuatio. Dominus sit semper uobiscum. R\. Et cum.

Lauda. Laudate pueri Dominum: laudate nomen Domini. Alleluia. P. Sit nomen Domini benedictum. Alleluia, alleluia. u\. A solis ortu usque ad occasum, laudabile nomen Domini. P. Sit nomen Domini. u\. Gloria, et honor, etc. P. Sit nomen.


Hymnus.


   Altissimi uerbum Patris,
Alme Iesuque uirginis
Bis nostro natus gaudio,
Carnisque Factor et caro.

   Decursa transit iam dies,
Exaudi preces supplicum;
Fouensque letus uesperi
Gloriosum lumen suscipe.

   Hoc soli ad finem tibi
Incensum sacrum damus:
Celeste ut nostris tuum
Lumen tenebris fulgeat.

   Mentemque fessam dum sopor
Noctis paratam detinet,
 Obscura cedant somnia,
Pectusque purum luceat.

   Quietem nullus corporis
Rapiat dolus lasciuie;
Sed te Deus mens sonet,
Tecum cor altum uigilet.

   uocibus simul cum cordibus
Christo, Patrique, Spiritui
Hymnum sonantes in choro
Melo canamus perpetim.
   Amen.

Supplicatio. Oremus pium et exaudibilem Dominum nostrum Iesum Christum, cum omni supplicatione rogemus; ut nobis salutem anime et corporis, et remissionem peccatorum, et pacem propitius tribuere  dignetur. R\. Presta eterne omnipotens Deus.

Capitula. Omnipotens sempiterne Deus, cuius precepto sol illustrat diem, luna clarificat noctem, uespertinis laudibus nos dignanter exaudi: ut et placidum superuenientis spatium peragere mereamur, et transacto tenebrarum cursu, matutinis nos iterum sacrificiis apta, ne ullam offensionum maculam dies representet exoriens.

Pater noster. Liberati a malo. fol. 2. Humiliate uos benedictioni. Dominus sit semper uobiscum. R\. Et cum.

Benedictio. Benedicat omnipotens Dominus presentem familiam, qui Crucis portauit iniuriam. R\. Amen. Ipse nos perducat celeste in regnum, qui pependit in ligno. R\. Amen. Ipse ad dexteram Patris  nos conlocet, qui causa nobis factus est pacis. R\. Amen.

Per misericordiam ipsius.

Lauda. Cantabiles erant mihi, Domine. P. Iustificationes tue. Alleluia, alleluia, alleluia. u\. Hec facta est mihi: quia iustificationes tuas exquisiui. P. Iustificationes. u\. Gloria, et honor, etc. P. Iustificationes.

Oratio. Concede nobis, Domine, ob amorem. Quere infra in istis Matutinis. In nomine Domini nostri.

Istis peractis, fiat Commemoratio de Deuotatione Ecclesie, et aliarum festiuitatum, quarum deuotionem habes.



FERIA SECUNDA.



Ad Matutinum.

Antiphona. Miserere mei Deus secundum magnam misericordiam tuam. Psalmus L. Reiteretur Antiphona. Miserere.

Oratio. Miserere nobis Domine secundum magnam misericordiam tuam: et unde nos erubescimus, tu indulgeas: et ea, que egisse nos penitet, tu clementer ignoscas. R\. Amen.

Per misericordiam tuam.

Antiphona 1. Beatus uir, qui non abiit in consilio impiorum, et in uia peccatorum non stetit. 95 Psalmus I. Gloria, et honor Patri, etc. Reiteretur Antiphona. Beatus uir, qui.

Oratio. Concede nobis, Domine, ob amorem beatitudinis  consilia declinare iniquitatis; cathedram itaque pestilentie procul a nobis sepone, ut pestifere doctrine tabes non adhereat conuiuentie nostre; sed uoluntatem nostram a malitie sessione tu remoue: et meditatione legis tue iugi nos tibi amore coniunge. R\. Amen.

Per misericordiam tuam.

Antiphona 2. Nunc reges intelligite: erudimini omnes qui iudicatis terram. Seruite Domino in timore. Psalmus II. Reiteretur Antiphona. Nunc reges.

Oratio. Seruientes tibi Domine in timore ob metum iudicii, exultantes cum tremore ob fiduciam spei, doce nos apprehendere disciplinam, qua, iudicantes  terram corporis nostri, ueteris hominis figulum confringamus; et exterioris terre purgamenta calcemus: ac secundum Celestis imaginem Hominis reformati, in hereditatem tuam seruitute humili, et in possessionem tuam cultu perpeti transferamur. R\. Amen.

Per misericordiam tuam.

Antiphona 3. Sacrificate sacrificium iustitie, et sperate in Domino. Psalmus Iu.

Oratio. Domine, qui semper inuocantibus ades, et in tribulatione constitutis opem ferre misericordie delectaris: dona, ut odientes seculi uanitatem, refutantesque mendacium, Christum tuum , nostrum esse summum eternumque premium gaudeamus. R\. Amen.

Per misericordiam tuam.

 R\. Ad te, Domine, leuaui animam meam. P. In te confido Deus meus, non erubescam. u\. uide humilitatem meam, et laborem meum: et dimitte mihi omnia peccata mea. P. In te confido. u\. Gloria, et honor. Reiteretur R\. Ad te Domine.


In Laudibus.

Ad Canticum. Antiphona. Benedicam enim uobis, et multiplicabo uos sicut stellas celi, dicit Dominus.


Canticum Genesis .

Egredere de terra tua, et de cognatione tua, et de domo patris tui, * et ueni in terram quam monstrauero tibi.

Faciamque te in gentem magnam, et benedicam  tibi, * et magnificabo nomen tuum, erisque benedictus.

Benedicam benedicentibus tibi, et maledicam maledicentibus tibi, * atque in te benedicentur uniuerse cognationes terre.

Leua oculos tuos, et uide a loco, * in quo nunc es, ad aquilonem et meridiem, ad orientem et occidentem.

Omnem terram, quam conspicis, * tibi dabo et semini tuo in sempiternum.

Benedicam enim uobis, * et multiplicabo uos sicut stellas celi, et uelut arenam, que est in littore maris:

Possidebit semen tuum portas inimicorum tuorum, * et benedicentur in semine tuo omnes gentes  terre.

Ego Dominus, qui eduxi te de Ur Chaldeorum, ego Deus omnipotens: * ambula coram me, et esto perfectus.

Ponamque fedus meum inter me et te, * et multiplicabo te uehementer nimis. Ego sum, et pactum meum tecum,

Erisque pater multarum gentium. * Et ponam te in gentibus, regesque ex te egredientur.

Et statuam pactum meum inter me et te, et inter semen tuum post te in generationibus suis, federe sempiterno: * ut sim Dominus Deus tuus, et semini tuo post te.

Daboque tibi et semini tuo terram peregrinationis tue, * in possessionem eternam, eroque Deus  eorum.

Matutinarium. Antiphona. Rex meus et Deus meus: ad te orabo, Domine. u\. uerba mea auribus percipe Domine, intellige clamorem meum. P. Rex meus, et Deus meus. u\. Gloria, et honor, etc. P. Rex meus.

Lauda. Laudate Dominum in sanctis eius: Alleluia, alleluia. Laudate eum in firmamento uirtutis eius. Alleluia, alleluia. Psalmus CL. P. Laudate Dominum in sanctis eius. Alleluia, alleluia. u\. Gloria, et honor Patri, et Filio, et Spiritui Sancto. P. Laudate eum in firmamento uirtutis eius. u\. Sicut erat in principio, et nunc et semper, et in secula seculorum. Amen. P. Alleluia, alleluia.


Lectio libri Prouerbiorum Salomonis .

 R\. Deo gratias.

Fili, Habe fiduciam in Domino ex toto corde tuo, et ne innitaris prudentie tue. In omnibus uiis tuis cogita illum, et ipse diriget gressus tuos. Ne sis sapiens apud 96 temetipsum: time Dominum, et recede a malo. R\. Amen.


Hymnus.


   Fulgentis auctor etheris,
Qui lune lumen noctibus,
Solem dierum cursibus
Certo fundasti tramite.

   Nox atra iam repellitur,
Mundi nitor renascitur,
Nouusque iam mentis uigor
 Dulces in altum egerit.

   Laudes sonare iam
Dies relatus ammonet,
uultuque celi blandior
Nostra serenet pectora.

   uitemus omne lubricum,
Declinet praua spiritus,
uita facta non inquinet,
Linguam culpa non implicet.

   Sed sol diem dum conficit,
Fides profunda ferueat,
Spes ad promissa prouocet,
Christo coniungat caritas.
   Deo Patri sit gloria.

Supplicatio. Oremus Redemptorem mundi Dominum  nostrum Iesum Christum, cum omni supplicatione rogemus; ut per gratiam ipsius, et per intercessionem Sancte Marie uirginis, et genitricis sue, et omnium Sanctorum suorum nobis salutem anime, et corporis, et remissionem peccatorum, et pacem propitius tribuere dignetur. R\. Presta, eterne omnipotens Deus.

Kyrie, eleison. R\. Christe, eleison. Kyrie, eleison.

Capitula. Rex noster, et Deus noster depelle a cordibus nostris erroris, et ignorantie noctem; ut renouando nos in nouum hominem, mane nostras exaudiens uoces, fac nos in bonis operibus tibi adstare diluculo; et ad contemplandum te, nobis Apparitionis tue tribue sacramentum.

Pater noster. A malo nos libera. Require fol. 10.

 Lauda. A peccatis nostris munda nos, Domine. Alleluia, alleluia, alleluia. u\. Et ab alienis parce seruo tuo. P. Alleluia, alleluia, alleluia. u\. Gloria, et honor, etc. P. Alleluia, alleluia, alleluia.

Antiphona 2. Custodi nos Domine ab omni malo. P. Alleluia, alleluia, alleluia. u\. Sub umbra alarum tuarum protege nos. P. Alleluia, alleluia, alleluia. u\. Gloria, et honor. P. Alleluia, alleluia, alleluia.

Benedictio. Benedicat omnipotens Dominus. Quere fol. 94.

Et sic finiuntur Matutini in Benedictionibus. Et statim fac Commemorationes uocationis Ecclesie, et alias quas uolueris in quibus deuotionem habueris. Postea Pater noster sub silentio; quo finito, fiat commemoratio.

 Lauda. Ad annuntiandum mane. Oratio. Mane, Domine, oratio. Quere fol. 7. Lauda de fonte. Apud te est, Domine, fons uite. Alleluia. u\. Et in lumine tuo uidebimus lumen. P. Alleluia. u\. Gloria, et honor, etc. P. Alleluia.



Ad Tertiam.


Lectio libri Prouerbiorum Salomonis .

R\. Deo gratias.

Fili, Custodi sermones meos, et precepta mea reconde tibi. Serua mandata mea, et uiues. R\. Amen.

Antiphona 1. Intellige clamorem meum, Domine. Intende uoci orationis mee. Psalm. u.

 Oratio. Deduc nos, Domine, in bonis; ac dirige in conspectu tuo uiam nostram: ut fides nostra, salutaris tui uocatione, te, qui es Rex noster, et Deus noster, et uestigio comitetur innoxio, et cursu occupet expedito. R\. Amen.

Per misericordiam.

Antiphona 2. Ne in ira tua arguas me, Domine. Psalmus uI.

Oratio. Domine, ne in ira tua nos arguas; neque in tuo nos furore corripias: sed asperitatem uerberis unge clementia lenitatis: ut non perditionem pena; sed eruditionem nobis tua conferat disciplina. R\. Amen.

Per misericordiam tuam.

Antiphona 3. Iustum adiutorium meum a Domino,  qui saluos facit rectos corde. Psalm. uII. Reiteretur Antiphona. Iustum. Dominus sit semper. R\. Et cum.

R\. Auerte faciem tuam a peccatis meis, Domine. P. Et omnes iniquitates meas dele. R\. Miserere mei Deus, secundum magnam misericordiam tuam: et secundum multitudinem miserationum tuarum. P. Et omnes iniquitates meas. u\. Gloria, et honor, etc. Reiteretur R\.

Lauda. Alleluia, alleluia, alleluia. Gaudebunt labia mea dum cantauero tibi, Deus, laudem tuam. P. Alleluia, alleluia. u\. Et ego confitebor tibi in uasis Psalmorum, Deus, 97 psallam tibi. P. Alleluia. u\. Gloria, et honor, etc. P. Alleluia, alleluia, alleluia.

Preces: Alius non est, qui rogetur, pie Domine:  u\. Alleua iugum, colla prementum inclina. P. Pie, bella reprime, pacem concede. u\. Captiuos eripe, demersos erige. P. Pie, bella. u\. Dona ueniam, presta gratiam, pie Domine. Reiteretur primus u\. Preces scilicet: Alius non est.

Capitula. Gloriose, potens, ac misericors Deus, erue nos ab insidiis inimici; et ne anima nostra rugientis leonis raptu rapido rapiatur, protectio dextere tue in nostri custodiam deputetur: nedum non est qui redimat, ille seuus occidat: aut, si non qui saluum faciat, ille subuertat. Sed tu Leo de tribu Iuda in ira tua exurge; et seueritate iudicii insidiosi hostis cateruas interime: nosque in precepto, quod mandasti, credere et permanere concede.

Pater noster. A malo nos libera. fol. 10.

 Ad Sextam, omnia dicantur ut in Sexta, que dicitur per totum annum. Ad Nonam, ut supra.



Ad uesperos.

Lauda. Tu illuminans lucernam meam, Domine. Dominus sit semper. R\. Et cum.

Antiphona. Quam admirabile est nomen tuum, Domine, in uniuersa terra. Psalmus uIII.

Lauda. In lege Domini, Alleluia, meditabitur die, ac nocte. Alleluia. P. Et fructum suum dabit in tempore suo. Alleluia, alleluia. u\. Et erit tanquam lignum, quod plantatum est secus decursus aquarum, quod fructum suum dabit in tempore suo. R\. Et fructum suum dabit. u\. Gloria, et honor, etc. P. Et fructum.


Hymnus.


   Christe saluator omnium,
Celorum sublimis Deus,
Tuam rogamus gloriam,
Dum prona uoluitur dies.

   Iam sol, urgente uespere,
Occasu suo graditur,
Mundum concludens tenebris,
Suum obseruans ordinem.

   Sic nos, excelse Domine,
Precantes tuos famulos
Labore fessos diei
Quieta nox suscipiet.

   Ut non fuscatis mentibus,
Dies abscedat luminis;
 Sed tua protecti gratia
Cernamus lucem prosperam.
   Deo Patri sit gloria.

Supplicatio. Oremus Redemptorem mundi. Quere fol. 96. Kyrie, eleison. R\. Christe, eleison. Kyrie, eleison.

Capitula. Illuminatio salusque nostra, Domine, amoue a nobis meroris, et ignorantie noctem; tribue ueritatis, et scientie lumen, ut in te nostra spes fixa permaneat; et omnis conuentus malignantium, qui nos oppugnare nititur, contabescat: Sit in petra exaltatio nostra; ut conroborati per Christum, in ipso efficiamur caritate sublimes, in quo edificamur fide credentes.

Pater noster. A malo nos libera. fol. 10.

 Benedictio. Dignare, Domine, hanc familiam tuam placido uultu respicere, quam cernis solemnia tua cum gaudio celebrare. R\. Amen. Sanctam in se habeant deuotionem, dignumque teneant in tua fide feruorem. R\. Amen. Ab omni aduersitate dextera tua eos defende, et in tua Ecclesia iugiter immaculatos perseuerare concede. R\. Amen.

Per misericordiam ipsius.

Lauda. Super Sion alleluia montem sanctum eius Alleluia P. Predicans preceptum Domini. Alleluia, alleluia, alleluia. u\. Ego autem constitutus sum rex ab eo super Sion montem sanctum eius. P. Predicans preceptum Domini. u\. Gloria, et honor, etc. P. Predicans preceptum.

Oratio. Auerte Domine inimicos nostros. Require  infra.



TERTIA FERIA.



Ad Matutinum.

Antiphona. Secundum magnam misericordiam tuam dele Domine iniquitates meas. Psalmus L.

Oratio. Secundum multitudinem miserationum tuarum dele Domine iniquitates nostras: ut quia iste nos aggrauant, ille nos erigant: Cor contritum et humiliatum ne spernas in nobis: sed per ineffabilem potentiam Trinitatis inhabitet in nobis Spiritus Sanctus; innouet spiritus rectus; confirmet spiritus principalis; atque unius testimonii sit uirtus: ut confirmatos nos per Patrem, et innouatos per Filium,  custoditos nos esse gaudeamus per Spiritum Sanctum. R\. Amen.

Per misericordiam tuam.

Antiphona 1. Letabor et exultabo in te: et 98 psallam nomini tuo Altissime. Psalmus IX.

Oratio. In toto corde nostro confitebimur nomini tuo Domine, quod inimicum nostrum retrorsum redire fecisti; dum eum potentialiter ignea catena uinxisti; et nos de portis mortis, passionis tue uictoria liberasti. Esto nunc, quesumus, custos redemptorum, qui pretium factus es peccatorum: esto refugium pauperum, defensio uiduarum, et protectio pupillorum: ut dum singulorum necessitatibus singulari fauore subueneris, singulari fide a cunctis incessabiliter collauderis. R\. Amen.

 Per misericordiam tuam.


In Laudibus.

Antiphona 2. Tibi derelictus est pauper: pupillo tu eris adiutor. Psalmus IX. Diuisio.

Oratio. Auerte Domine inimicos nostros retrorsum; ut, dum aspicis, infirmentur; atque ipse adiutor in opportunitatibus in tribulatione, opportunitatum nobis gratiam presta; et tribulationum pondus attenua: ut nec prosperitas nos reuocet ad negligentiam, nec angustia pertrahat ad ruinam: sed miseratio tua nos perducat ad ueniam. R\. Amen.

Per misericordiam tuam.

Antiphona 3. Desiderium pauperum exaudit Dominus. Psalmus IX. Diuisio.

Oratio. Desiderium tuorum Domine pauperum sic  intende propitius, ut et donorum celestium copiam nobis tribuas; et amorem pretereuntium rerum a nobis auertas: auris quoque tua nostram ita orationem intelligat, ut dum pupillo humilique iudicium feceris, paterna nobis indulgentia blandiaris; et pro humiliatione presentium gaudia retribuas eternorum. R\. Amen.

Per misericordiam tuam.

R\. Auxiliator meus es tu, Domine, ne derelinquas me. P. Et ne despicias me, Deus Saluator meus. u\. Legem mihi constitue Domine in uia tua, et dirige me in semita recta. P. Et ne despicias. u\. Gloria, et honor, etc. Reiteretur R\.

Ad Canticum. Antiphona. Deus omnipotens nomen  est ei, benedicat nobis, et crescere nos faciat in turmas populorum.


Canticum Genesis .

Ecce odor filii mei sicut odor agri pleni, * cui benedixit Dominus.

Det tibi Dominus de rore celi, et de pinguedine terre, abundantiam frumenti, uini, et olei, * et adorent te tribus:

Esto Dominus fratrum tuorum, * et incuruentur ante te filii matris tue:

Deus autem omnipotens benedicat tibi, * et crescere te faciat, atque multiplicet: ut sis in turmas populorum.

Et det tibi benedictiones Abraham, et semini tuo  post te: * ut possideas terram peregrinationis tue.

Antiphona. Deus omnipotens nomen est ei, benedicat nobis, et crescere nos faciat in turmas populorum.

Matutinarium. R\. Mane exaudies uocem meam, Domine. P. Mane adstabo tibi, et adorabo te. u\. uerba mea auribus percipe, Domine: intellige clamorem meum. P. Mane adstabo. u\. Gloria, et honor, etc. Reiteretur R\. Mane exaudies.

Lauda. In sanctis eius laudate Dominum. Alleluia, alleluia: in firmamento uirtutis eius laudate Dominum. Alleluia, alleluia. Ps. CL.

Prophetia. Fili, Habe fiduciam in Domino. Quere fol. 95.


Hymnus.


   Deus eterni luminis
Candor inenarrabilis,
uenturus diei iudex,
Qui mentis occulta uides.

   Tu regnum celorum tenes,
Et totus in uerbo tu es,
Per Filium cuncta regis
Sancto Spiritui fons es.

   Trinum nomen alta uides,
Unum per omnia potes,
Mirumque per signum Crucis
Tu rector immense lucis.

   Tu mundi constitutor es,
Tu sempiterno throno sedes
 Iudex, ex alto Humilis
uenisti pati pro nobis.

   Tu Sabaoth omnipotens,
Tu Hosanna summi culminis,
Tibi laus est mirabilis,
Tu es prima Anastasis.

   Tu fidei auditor es,
Et humiles tu respicis,
Tibi altum uides thronum,
Tibi diuinus est honor.

   Christoque, eterno Deo
Patri, cum Sancto Spiritu,
In te soluamus munera
A seculis in secula.
   Amen.

 99 Supplicatio. Oremus redemptorem mundi. Require, fol. 96.

Capitula. Auribus tuis, omnipotens Deus, percipe uerba oris nostri; et tuorum diluculo clamorem pie scrutator intellige: ac tue uoluntatis scuto ita nos premuniri concede, ut uitiosa suggestio mentis nostre non ualeat inrepere: sit quoque orandi ad te iugis ac fida deuotio, ut contemplatio tua nobis tribuatur in matutino.

Pater noster. A malo nos libera. Require fol. 10.

Lauda. Confortentur manus Domini in Sanctis eius. Alleluia. P. Et ossa eorum uelut herba germinabunt. Alleluia, alleluia. u\. Plantati in Domo Domini, in atriis domus Dei nostri. P. Et ossa eorum. R\. Gloria,  et honor, etc. P. Et ossa eorum. Dominus sit semper. R\. Et cum.

Alia Lauda. Clamor noster ad te perueniat, Deus. Alleluia, alleluia, alleluia. u\. Deus, exaudi orationem nostram. P. Clamor noster. u\. Gloria, et honor, etc. P. Alleluia, alleluia, alleluia.

Benedictio. Dignare, Domine, hanc. Quere fol. 97. Et statim fac commemorationes, quas consueuisti facere, scilicet. Ad annuntiandum mane misericordiam tuam, etc.

Oratio. Mane, Domine, oratio nostra. Quere fol. 7.

Lauda de fonte. Fons iste uite nobis es. Alleluia. P. Quia Sanctis tuis circumdatus es. Alleluia. u\. Rigans montes de superioribus tuis: de fructu operum tuorum satiabitur terra. P. Quia Sanctis tuis. u\. Gloria,  et honor, etc. P. Alleluia, alleluia.



Ad Tertiam.

Prophetia. Fili, Custodi sermones. Quere fol. 96,

Antiphona 1. Iustus Dominus et iustitiam dilexit: equitatem uidit uultus eius. Psalmus X.

Oratio. Iustus es, Domine, et iustitiam diligis, atque aspicis equitatem: dona nobis ante oculos tuos tibi placita et placitura perficere; et semper digna tue iustitie atque equitatis opera consummare. R\. Amen.

Per misericordiam.

Antiphona 2. Tu, Domine, seruabis nos: et custodies nos a generatione in progenie. Psalmus XI.

Oratio. Custodi nos, Domine, in generatione, et progenie; nec cum presenti uoluamur seculo, qui tuo iam inbesimus fundamento: sed miseriarum  nostrarum consolator exurge, et prouentu letitie merores nostros absterge. R\. Amen.

Per misericordiam.

Antiphona 3. Cantabo Domino Deo meo, qui bona tribuit mihi: Deus meus, tibi psallam. Psalmus XII.

Reiteretur Antiphona.

R\. Absconde me in tabernaculo tuo, Deus. P. In die malorum meorum libera me. u\. Exaudi, Domine, uocem meam qua clamaui ad te: miserere mei, et exaudi me. P. In die malorum. u\. Gloria, et honor, etc. Reiteretur. R\.

Dominus sit semper. R\. Et cum.

Lauda. Alleluia, alleluia. Magnus Dominus noster, et magna uirtus eius: P. Alleluia. u\. Et sapientie eius non est numerus. P. Alleluia, alleluia. u\. Gloria,  et honor, etc. P. Alleluia, alleluia.

Preces. Exaudi nos, Deus. P. Exaudi. u\. Ad te clamantes, Deus. P. Exaudi. u\. Bone Redemptor Deus. P. Exaudi. u\. Contritos corde, Deus. P. Exaudi. u\. De tuis celis, Deus. P. Exaudi.

Capitula. Respice, et exaudi nos, Domine Deus noster; et ad placandum tibi conatus nostros adiuua, quos ipse tribuisti: da finem operis, qui dedisti principium uoluntatis: da, ut possimus implere, que dedisti, ut uelimus incipere.

Pater noster. A malo nos libera. Quere fol. 10.

Ad Sextam, omnia dicantur ut in Sexta, que dicitur per totum annum. Ad Nonam, ut supra.



Ad uesperos.


Lauda. Illuminatio mea, et salus mea est Dominus. Dominus sit semper uobiscum. R\. Et cum.

Antiphona. In aduertendo Dominus captiuitatem plebis sue, letetur Iacob, et exultet Isrel. Psalmus XIII. Dominus sit semper uobiscum. u\. Et cum.

Lauda. Irascimini, et nolite peccare. Alleluia. Dicite in cordibus uestris, et in cubilibus uestris compungimini. P. Alleluia, alleluia, alleluia. u\. Sacrificate sacrificium iustitie, sperate in Domino: multi dicunt: Quis ostendit nobis bona? P. Alleluia. u\. Gloria, et honor, etc. P. Alleluia, alleluia, alleluia.


100 Hymnus.


   Christe lumen perpetuum,
Astrorum fulgor siderum
 Noctem nostram illumina,
Conserua pura pectora.

   Nullis incedat laqueis,
Nullis grauetur hostibus;
Nec maculentur corpora
Lasciuia per soporem.

   Custodi corda omnium,
Fideliumque maxima
Protectione, propria
Tua, Christe, potentia.

   Ut gratuletur anima,
uidisse lucem prosperam
Implesse uota debita,
Reddenda tibi, Trinitas.

   Deo Patri sit gloria,
 Eiusque soli Filio,
Cum Spiritu Paraclito
In sempiterna secula.
      Amen.

Supplicatio. Oremus Redemptorem. fol. 96.

Capitula. Omnipotens Deus, tuam indigni quesumus gloriam, ac petimus, ut ad sedem tue pietatis nostras preces admittas, auxilium petentibus tribuas, nostrerum omnium peccaminum maculam abstergas, flagellum remoueas, languentibus medelam apponas, inimicorum impetum frangas; pacem, securitatem, et quietem temporum largiaris, et quidquid sua illecebratione uicerat inimicus, misericordia consueta reparare digneris in melius.

Pater noster. A malo nos libera. Quere fol. 10.

 Benedictio. Dominus nos sua benedictione locupletet, et regnorum celestium faciat coheredes. R\. Amen. Det nobis presenti uite spatium, et propitius attribuat consortium electorum. R\. Amen. Atque nos ita eripiat semper a malo, ut custodiat, et conseruet clementer in bono. R\. Amen. Per misericordiam.

Lauda. Gloriabuntur in te omnes, qui diligunt nomen tuum, Domine, Alleluia. P. In eternum, et exultabunt. Alleluia. P. Et inhabitabis in eis. Alleluia, alleluia, alelluia. u\. Et letentur in te omnes, qui sperant in te. P. In eternum. u\. Gloria, et honor Patri, etc. P. Et inhabitabis.

Oratio. Notas fac, Domine, uias uite; atque imple nos delectatione dextere tue: et iugum, quod suaue  est, ipsa super nos manus tue moderatione constitue. R\. Amen. Per misericordiam tuam.

In nomine Domini.

Commemoratio, ut dictum est in secunda Feria.



QUARTA FERIA.



Ad Matutinum.

Antiphona. Dele, Domine, inquitates meas: et a peccatis meis munda me. Psalmus L.

Oratio. Miserere nobis, Domine, miserere: ut qui nostram agnoscimus miseriam, tua nos preueniat misericordia: Sit igitur uox confessionis prompta, uenia proxima; atque de tua propitiatione sit exauditio cito; ut nostra deleas uniuersa peccata; et tribuas uirtutem, per quam tua faciamus precepta. R\. Amen.

Per misericordiam tuam.

 Antiphona 1. Adimple nos letitia cum uultu tuo: delectationes in dextera tua usque in finem. Psalmus Xu.

Oratio. Notas fac nobis, Domine. Require supra.

Antiphona 2. Ego clamaui, quia exaudisti me, Deus: inclina aurem tuam mihi, et exaudi me. Psalmus XuI. usque A resistentibus dextere.

Oratio. Exaudi nos Deus clamantes ad te Domine; gressus nostros in tuis semitis perfice: ut dum legis tue angustam gradimur uiam, caritatis latitudine portam introire mereamur iustitie. R\. Amen.

Per misericordiam tuam.

Antiphona. 3. Custodi me, Domine, ut pupillam oculi. Sub umbra alarum custodi me, Domine. Psalmus XuI.

 Oratio. Custodi nos, Domine, ut pupillam oculi, ne innocentie nostre lumina carnalis concupiscentie turbo corrumpat: protege nos sub umbra alarum tuarum, ne insidiantium capiamur illecebris uoluptatum: ut qui adiuti gratia durante subsistimus, satiari nos cum apparuerit tua gloria mereamur. R\. Amen.

Per misericordiam tuam.

R\. Adiutor, et liberator noster es. P. Tu, Domine. R\. Deus in adiutorium nostrum intende: ad adiuuandum nos festina. P. Tu, Domine. u\. Gloria, et honor, etc. Reiteretur R\. Adiutor.


In Laudibus.

Ad Canticum. Antiphona. Domine, qui dixisti mihi: Reuertere 101 in terram tuam, et in locum natiuitatis  tue.


Canticum Genesis .

Deus patris nostri Abraham, et Deus patris nostri Isaac: * Domine, qui dixisti mihi: Reuertere in terram tuam, et in locum natiuitatis tue, et benefaciam tibi:

Memor sum cunctis miserationibus, * et ueritati quam explesti seruo tuo.

In baculo meo transiui Iordanem istum: * et nunc cum duabus turmis regredior.

Erue me de manu fratris mei Esau, quia ualde eum timeo: * ne forte ueniens percutiat matrem cum filiis.

Tu enim locutus es ut bene mihi facere, * et dilatares  semen meum sicut arenam, que pre multitudine numerari non potest.

Gloria, et honor Patri, etc.

Ad Matutinarium. Antiphona. Preceptum Domini lucidum, P. Illuminans oculos. u\. Timor Domini sanctus, permanet in seculum seculi. P. Illuminans oculos. u\. Gloria, et honor. P. Illuminans oculos.

Lauda. In sanctis eius laudate Dominum: Alleluia, alleluia. P. In firmamento uirtutis eius. Alleluia. Psalmus CL.

Prophetia. Fili, Habe fiduciam. fol. 95.


Hymnus.


   Deus Pater ingenite
 Et Fili unigenite,
Quos Trinitatis unitas
Sancto connectit Spiritui.

   Te frustra nullus inuocat,
Nec cassis umquam uocibus
Amator tui luminis
Ad celum uultus erigit.

   Et tu suspirantem, Deus,
uel uota supplicantium,
uel corda confitentium,
Semper benignus aspice.

   Nos lucis ortus admonet,
Grates deferre debitas;
Tibique laudes dicere,
Quod nox obscura preterit.

    Diem precamur bonum;
Ut nostros, Saluator, actus
Sinceritate perpeti
Pius benigne instruas,
   Deo Patri sit gloria, etc.

Supplicatio. Oremus Redemptorem mundi. Quere fol. 96.

Capitula. Lex tua indeficiens ac irreprehensibilis conuertat animas nostras: et testimonium tuum fidele prestet paruulis sapientiam: tue quoque iustitie corda nostra letificent, nec contristent: tuumque preceptum oculos mentium nostrarum illuminet.

Pater noster. A malo nos libera. Quere fol. 10.

Lauda. Odor Sanctorum tuorum. P. Sicut odor  Libani. Alleluia, alleluia, alleluia. u\. Plantati in domo Domini, in atriis domus Dei nostri. P. Sicut odor. u\. Gloria, et honor Patri, etc. P. Alleluia, alleluia, alleluia.

Alia Lauda. Sanctus es, Domine, et in Sanctis habitas. Alleluia. P. Et cum Sanctis tibi semper laus. Alleluia, alleluia, alleluia. u\. Quoniam magnus Dominus, et laudabilis. P. Et cum Sanctis. u\. Gloria, et honor, etc. P. Alleluia, alleluia, alleluia.

Benedictio. Dominus nos sua benedictione. Quere fol. 100.

Lauda ad fontem. Rigans montes de superioribus tuis. Alleluia. P. De fructu tuo replebitur terra. Alleluia, alleluia, alleluia. u\. Quoniam percussit petram,  et fluxerunt aque. P. De fructu. u\. Gloria, et honor, etc. P. Alleluia, alleluia, alleluia.

Hic faciat Commemorationes, ut in fol. 94.

In nomine Domini nostri Iesu Christi perficiamus cum pace. R\. Deo gratias.



Ad Tertiam.

Prophetia. Fili, Custodi sermones meos. Quere fol. 96.

Antiphona 1. uirtus mea, Domine, diligam te firmamentum meum. Psalmus XuII, usque Et retribuit mihi Dominus.

Oratio. Refugium nostrum, Domine, in tuum semper collocemus arbitrium: ut nec scopulis alidamur, nec tumentium mundanorum fluctibus; sed in cunctis aduersis, dextere tue fortitudine protegi mereamur;  disciplina tua doceamur; doctrina tua dirigamur; et incrementis spiritualibus dilatemur: Famulatum fidei tibi Domino impendamus: ut a te glorie coronam in remuneratione percipere mereamur. R\. Amen.

Per misericordiam.

Antiphona 2. Laudans inuocabo Dominum: et ab inimicis meis saluus ero. Psalmus XuII. Et retribuit, usque Deus, qui precinxit.

Oratio. Domine, firmamentum nostrum et refugium nostrum, de tentatione nos eripe: da protectionem salutis tue; et dextera tua 102 nos suscipe, et disciplina tua nos edoce, et immaculatam uiam nostram, uitamque constitue: et quia tu Sanctus in Sanctis es; nos quoque tibi collatione sanctitatis associa.  Respondeat Chorus. Amen.

Per misericordiam tuam.

Antiphona 3. Quis Deus preter Deum nostrum? aut quis Deus preter Dominum? Psalm. XuII. Reiteretur Antiphona. Quis Deus.

Dominus sit semper uobiscum. R\. Et cum.

R\. Audiam, Domine, uocem laudis tue.

P. Et enarrem uniuersa mirabilia tua. u\. Domine, dilexi decorem domus tue, et locum habitationis glorie tue. P. Et enarrem. u\. Gloria, et honor, etc. Reiteretur R\.

Lauda. Alleluia, alleluia. Saluos nos fac Domine Deus noster. Alleluia, alleluia. u\. Et congrega nos de gentibus. P. Alleluia, alleluia. u\. Gloria, et honor, etc. P. Alleluia, alleluia.

 Preces. Auerte iram tuam a nobis. P. Et miserere. u\. Adsit potentia tua, Domine. P. Et miserere. u\. Benedic hereditati tue, Domine. P. Et miserere. u\. Concede pacem Ecclesie tue. P. Et miserere. u\. Delicta dele, ueniam concede Domine. P. Et miserere. Reiteretur. Auerte Domine.

Supplicatio. Oremus Redemptorem. fol. 96. Kyrie, eleison. R\. Christe, eleison. Kyrie, eleison.

Capitula. Fortitudo nostra Domine dona nobis, dilectionem tui nominis perpetim possidere: dignare esse nostra contra aduersantes uirtus; firmamentum contra impugnantes; liberator contra captiuantes: ut tuis ex toto defensaculis circumcincti, sic aduersa mundi mens nostra non metuat, ut et blanda non  requirat: tuaque semper gratia contenta, muneribus gaudeat.

Pater noster. A malo nos libera. fol. 10.

Ad Sextam, omnia dicantur ut in Sexta, que dicitur per totum annum. Ad Nonam, ut supra.



Ad uesperos.

Lauda. uespere, mane, et meridie te laudamus Domine.

Dominus sit semper uobiscum. R\. Et cum spiritu tuo.

Antiphona 1. Domine quis habitabit in tabernaculo tuo? aut quis requiescet in monte sancto tuo? Psalmus XIu.

Dominus sit semper uobiscum. R\. Et cum spiritu tuo.

 Antiphona 2. Iustus Dominus. Alleluia. P. Iustitiam dilexit. Alleluia, alleluia. u\. Gloria, et honor, etc. P. Alleluia, alleluia.


Hymnus.


   Adesto nostris precibus,
Adesto iam propitius
O Christe! mundi gloria
Fuso lumine irrigua.

   Te uespertina oratio.
Te matutina concinit,
Tibi indefesse personet
Hymnus cum dulci carmine.
Deo Patri sit gloria, etc.

Supplicatio. Oremus Redemptorem mundi. Quere fol. 96.

 Capitula. Ad uespertinum, Domine, uenientes occasum, te Dominum postulamus eternum; ut tenebrosi operis culpas a nobis iubeas ablui: iniquitatem non meditemur in sensibus nostris, neque mentes nostre eneruentur inluse; sed cingulo castitatis constricte matutino in tempore corde et corpore puro mereamur seruire.

Pater noster. A malo nos libera. Quere fol. 10.

Benedictio. Concodat nobis Dominus premium sincerissime caritatis; ut cum omnibus semper in pace uiuamus. R\. Amen. Inimicorum omnium superemus insidias, et presentem uitam sine crimine peragamus. R\. Amen. Simus et a reatu conscientie liberi; ut nichil metuamus iudici post futuro. R\. Amen.

 Per misericordiam ipsius.

Lauda. Confitebor Domino, Alleluia. Secundum iustitiam eius. Alleluia. P. Et psallam. Alleluia. u\. Letabor et exultabo in te: et psallam nomini tuo Altissime. P. Et psallam. u\. Gloria, et honor Patri, etc. P. Et psallam. Oratio. Imple omnes petitiones nostras. Quere infra in Matutinis de feria quinta sequenti. Commemorationes ut supra in secunda feria. Quere fol. 94.



FERIA QUINTA.

Ad Matutinum. Antiphona. In nomine Domini nostri Iesu Christi lumen cum pace. R\. Deo gratias. Dominus sit semper uobiscum. R\. Et cum.

Antiphona. Iniquitates meas tu dele, Deus meus. Psalmus L.

 Oratio. Agnoscentibus nobis iniquitates nostras: et propria tibi Domino pandentes piacula, eiulantes lachrymis, pectore uerberato supplices oramus: ut auertas a nostris sceleribus faciem tuam; et deleas, que gessimus, 103 cuncta peccata: Crea itaque Deus in corde nostro, quod ames; et propitiatione solita dimitte, quod odis: ac si te crebro ad irascendum nostra iniqua exasperant uitia; tua te nobis placabilem reddat indulgentia copiosa. R\. Amen.

Per misericordiam tuam Deus noster, etc.

Antiphona 1. Delicta qui solus intelligis; a peccatis nostris munda nos, Domine. Psalmus XuIII.

Oratio. Ab occultis nostris munda nos Domine purgando conscientiam, que internis ac propriis inficitur maculis: ab alienis quoque parce seruis  tuis, ut ea indulgeas, que uel malorum exemplis addiscimus, uel prauis inlecti persuasionibus perpetramus: ut qui te proprium agnoscimus Dominum, nequaquam peccatorum sentiamus ulterius dominatum. R\. Amen.

Per misericordiam tuam.

Antiphona 2. Exaudi nos in die, qua inuocamus te, Domine Deus noster. Psalmus XIX.

Oratio. Imple Domine omnes petitiones nostras; ac mitte nobis auxilium de sancto: memor esto omnis sacrificii nostri, quod tibi non solum oblatione, sed etiam oratione atque afflictione dicamus: ut nos tibi humiles semper facias, et contritos attendas. R\. Amen.

Per misericordiam tuam.

 Antiphona 3. Cantabimus et psallemus uirtutes tuas, Domine. Psalmus XX.

Oratio. Domine, qui nos preuenire dignatus es gratia redemptionis, preueni item in benedictione dulcedinis: et qui uitam temporalem cunctis mortalibus tribuis, uitam penitus eternam nobis omnibus largiaris. R\. Amen.

Per misericordiam tuam.

R\. Adiutorium nostrum. P. In nomine Domini. u\. Laqueus contritus est, et nos liberati sumus. P. In nomine Domini. u\. Gloria, et honor Patri, etc. Reiteretur R\. Adiutorium.

Ad Canticum. Antiphona. Ne extermines plebem tuam Domine et hereditatem, quam liberasti.


Canticum Deuteronomii .

 Domine Domine rex deorum celorum, * ne extermines populum tuum,

Et hereditatem tuam, quam liberasti de terra Aegypti, * in uirtute tua magna, et brachio tuo excelso.

Commemorare Abraham, Isaac, et Iacob famulorum tuorum, * quibus iurasti per temetipsum:

Ne respicias duritiam populi huius, * et impietates et peccata eorum:

Ne dicant in cordibus suis inhabitantes terram, * unde nos eduxisti,

Dicentes: Eo quod non potuit introducere illos Deus in terram, * quam dixerat eis; et cum odisset, necare eiecit eos in eremo:

 Et hic populus tuus, et operatio tua, * quos eduxisti de terra Aegypti in uirtute tua magna, et brachio tuo extento.

Gloria, et honor Patri, etc.

Ad Matutinarium. Antiphona. In tuo Deus lumine. P. uidebimus lumen. u\. Ostende misericordiam tuam scientibus te; et iustitiam tuam iis, qui recto sunt corde. P. uidebimus lumen. u\. Gloria, et honor Patri, et Filio, etc. Reiteretur Antiphona. In tuo Deus.

Lauda. Laudate Dominum in sanctis eius, Alleluia, alleluia, alleluia: laudate eum in firmamento uirtutis eius. Alleluia. Psalm. CL.

Prophetia. Fili, Habe fiduciam. Require fol. 95.


Hymnus.


   In matutinis surgimus
 Reddentes laudes debitas.
Deo, Iesuque Domino
In unitatem glorie.

   Sanctorum choro psallimus.
Ceruices nostras flectimus,
Et genua prosternimus.
Peccata nostra pandimus

   Oremus Deum iugiter,
uincamus in bono malum
Cum fructu penitentie.
uotum perenne reddere.

   Christum rogemus, et Patrem,
Christi Patrisque Spiritum;
Ut det nobis auxilium,
Et repellat hostem inuidum.
    Deo Patri sit gloria, etc.

Supplicatio. Oremus Redemptorem mundi. Require fol. 96.

Capitula. Deus, cuius arbitrio condita sunt omnia, ueritate subsistunt manentia, celum continetur et terra; misericordiam tuam rogamus, coram oculis nostris pretende, ne a summo bono tumore deiiciamur superbie: semper humilitatis gradu ad celum mereamur conscendere: et quia tu fons es uite fluens, ex te hauriamus quod fide sitimus, 104 et in tuo lumine lumine scientie luceamus, ac iustitie fructum sempiterna in exaltatione metamus.

Pater noster. A malo nos libera. Require fol. 10.

Lauda. In Sanctis tuis, Domine, omnes dicamus:  Gloria, et honor. P. Ubi sunt reposite Sanctorum reliquie. Alleluia, alleluia, alleluia. u\. Exultabunt in gloria: et letabuntur in cubilibus suis. P. Ubi sunt reposite. u\. Gloria, et honor, etc. P. Ubi sunt reposite.

Alia Lauda. uox letitie, et salutis. Alleluia. P. In tabernaculis iustorum. Alleluia, alleluia. u\. Dextera Domini fecit uirtutem, dextera Domini exaltauit me. P. In tabernaculis. u\. Gloria, et honor Patri, etc. P. In tabernaculis.

Benedictio. Concedat nobis Dominus. Require fol. 102.

In nomine Domini.

Lauda de Fonte. Magnus est Dominus super omnes gentes. Alleluia. P. Sitienti populo demonstrauit  fontes. Alleluia, alleluia, alleluia. u\. Quoniam percussit petram, et fluxerunt aque, et torrentes inundauerunt: P. Sitienti populo. u\. Gloria, et honor, etc. P. Sitienti populo.

Prophetia. Fili, Custodi sermones meos. Require fol. 96.

Antiphona 1. Deus Deus noster respice nos: non nos derelinquas sperantes in te. Psalmus XXI usque Tu autem Domine, ne elongaberis.

Oratio. Christe, qui de patibulo ad Patrem, ut quid te dereliquerit, adclamasti; qui Cruce tua hominem peccato perditum redemisti; illumque peccati auctorem eternis arsurum ignibus tradidisti: postulamus sanctam clementiam tuam, ut nos, qui in te credimus, numquam derelinquas; nec confidentiam  nostram a tua Deitate repellas: sed per diem clamorem nostrum suscipe, et in nocte placito tibi famulatu seruire concode: semperque corda nostra in amorem tui flagrantia spirituali succende; et gratiam tuam, quam peccando amisimus, conuertendo restitue. R\. Amen.

Per misericordiam tuam.

Antiphona 2. Ad defensionem nostram Deus noster respice. Psalmus XXI.

Oratio. Respice in nos Domine Deus noster; nec auertendo faciem tuam a nobis, nos aliquatenus derelinquas: uere enim salui erimus, si uultus tui in nos aspectum conuerteris, et hilariter nostris te animabus coniunxeris: ut quia in te sperauerunt patres nostri, et salui facti sunt, nos hereditarie  fac eorum spei succedere; et parilitate horum, eternaque cum eis exultatione gaudere. R\. Amen.

Per misericordiam tuam.

Antiphona 3. In medio Ecclesie laudabo te, Domine. Psalmus XXI. Et reiteretur.

R\. Adiuua me, Domine Deus meus: P. Et saluum me fac in tua misericordia. u\. Inclina ad me aurem tuam, accelera ut eripias me. P. Et saluum me fac. u\. Gloria, et honor, etc. Reiteretur R\.

Lauda. Alleluia, alleluia, alleluia, alleluia, alleluia. P. Cantabo Domino in uita mea Alelluia, alleluia: u\. Psallam Deo meo quamdiu ero. P. Alleluia, alleluia, alleluia. u\ Gloria, et honor Patri, etc. P. Cantabo Domino.

 Preces. Domine Iesu Christe, exaudi nos Domine. u\. Bellis imminentibus eripe nos Domine. u\. Custodiis Angelicis defende nos Domine. u\. Delictorum uinculis absolue nos Domine. Reiteretur Domine Iesu Christe, exaudi nos Domine.

Kyrie, eleison. R\. Christe, eleison. Kyrie, eleison.

Capitula. Ad defensionem nostram Domine Deus noster, dignanter respice; eripe a framea animas nostras: et ne doctrina pascamur letali, nos tutamine rege; simulque de ore leonis, rapere nos cupientis, libera: et ab oblatrantis perfidia canis, peruigili contuitu, sollicita nos protege cura.

Pater noster.

Ad Sextam, omnia dicantur ut in Sexta, que dici tur per totum annum. Ad Nonam, ut supra.



Ad uesperos de Infirmis.


Lauda. Dominus illuminatio mea, et salus mea, quem timebo?

Dominus sit semper uobiscum. R\. Et cum.

Sono. Sana Domine omnes languores nostros, Alleluia. Redime de interitu uitam nostram, Alleluia, alleluia.

Dominus sit semper uobiscum. R\. Et cum.

Antiphona. Christe Domine, qui es medicus salutaris, P. Tribue languidis subsidium medicine celestis. u\. O Domine, saluos nos fac! O Domine! bene prosperare. P. Tribue languidis. u\. Gloria, et honor, etc. P. Tribue.

Dominus sit semper uobiscum. R\. Et cum.

Lauda 1. Saluos nos faciat dextera tua. Alleluia.  205 P. Exaudi nos Domine Deus noster. Alleluia, alleluia. u\. Ut confiteamur nomini sancto tuo: et gloriemur in laude tua. P. Exaudi nos. u\. Gloria, et honor, etc. P. Exaudi nos.

Alia Lauda. Saluos nos fac Domine Deus noster: Alleluia. P. Et congrega nos de nationibus. Alleluia, alleluia. u\. Ut confiteamur nomini sancto tuo: et gloriemur in laude tua. P. Et congrega. u\. Gloria, et honor, etc. P. Alleluia, alleluia.


Hymnus.


   Christe celestis medicina Patris,
uerus humane medicus salutis
Prouide plebis precibus potenter
      Pande fauorem.

   En ob infirmos tibi supplicamus,
 Quos nocens pestis ualitudo cassat;
Ut pius morbum releues iacentum,
      Quo quatiuntur.

   Qui potestate manifestus extans,
Mox Petri socrum febribus iacentem,
Reguli prolem, puerumque saluans
      Centurionis.

   Ferto languenti populo uigorem;
Efflue largam populis salutem;
Pristinis more solito reformans
      uiribus egros.

   Corporum morbos animeque sana;
uulnerum causis adhibe medelam:
Ne sine fructu cruciatus urat
      Corpora nostra.

 Omnis impulsus penitus recedat;
Omnis incursus crucians liquescat;
uiror optate foueat salutis
      Membra dolentis.

   Iam Deus nostri miserere fletus,
Pro quibus te nunc petimus mederi;
Ut tuam omnis recubans medelam
      Sentiat eger;

   Quo per illata mala dum teruntur,
Eruditorum numero decori
Compotes intrent, sociante fructu,
      Regna polorum.

   Gloriam psallat chorus, et resultet,
Gloriam dicat, canat, et reuoluat;
 Nomini Trino, Deitati soli
   Sidera clament.
   Amen.

Supplicatio. Oremus Redemptorem mundi Dominum nostrum Iesum Christum cum omni supplicatione rogemus, ut uulnera famulorum suorum omnium fidelium infirmorum propitius curare dignetur. R\. Presta eterne omnipotens Deus. Kyrie, eleison. R\. Christe, eleison. Kyrie, eleison.

Capitula. Precamur Domine, ut nos in ira tua non arguas; et furorem tuum in nos deseuire non sinas: sed placidus corrector tolle peccandi usum; ne nos arguendo durius, propellat ad nichilum. Miserere ergo infirmitati nostre: et famulorum tuorum omnium fidelium infirmorum tuam imperti medelam: et quos  cernis proprio turbari peccato, quietos deputa, misericorditer indulgendo.

Pater noster. A malo nos libera. fol. 10.

Benedictio. Omnipotens Dominus, qui fidelissimos famulos suos omnes fideles infirmos corporali corripit uulnere, ipse illos, et nos a corporis mentisque egritudinibus expiet. R\. Amen. Quique nostram in se suscepit infirmitatem, ipse nobis, et illis tribuat tolerantie sine fine mercedem. R\. Amen. Sic omnes in communi eius pietas foueat; ut nec corrupta nostra salus deseuiat, nec desperationi infirmitas illata succumbat. R\. Amen.

Per misericordiam.

Lauda. Saluos nos fac Domine Deus noster: Alleluia. R\. Ut confiteamur nomini sancto tuo. Alleluia.  P. Memento nostri, Domine, in beneplacito populi tui: uisita nos in salutari tuo. P. Ut confiteamur. u\. Gloria, et honor, etc. P. Ut confiteamur.

Oratio. Omnipotens sempiterne Deus. Quere infra.



FERIA SEXTA.



Ad Matutinum.

Antiphona. Ne proiicias nos Domine a facie tua: et Spiritum Sanctum tuum ne auferas a nobis. Psalmus L.

Oratio. Ne proiicias nos Domine a facie tua; nec auferas misericordiam tuam a nobis: ut quos reatus facinoris tenet obnoxios, miserationis tue clementia faciat absolutos. R\. Amen.

Per misericordiam tuam.

 Antiphona 1. Saluator noster salua nos in dilectione tua, P. Et indulgentia tua libera nos. u\. Ad te leuamus oculos nostros, qui habitas in celis. P. Et indulgentia. u\. Gloria, et honor, etc. P. Et indulgentia.

Oratio. Omnipotens sempiterne Deus inclina aurem tuam supplicationibus nostris, et famulis tuis omnibus fidelibus infirmis aduersa corporis ualetudine laborantibus celestis 106 gratie medicinam concede. R\. Amen.

Per misericordiam.

Antiphona 2. Ostende nobis Domine misericordiam tuam: P. Et salutare tuum da nobis. u\. Ut confiteamur nomini sancto tuo: et gloriemur in laude tua.  P. Et satutare. u\. Gloria, et honor, etc. P. Et salutare.

Oratio. Deus, qui confitentium tibi corda purificas, et accusantem conscientiam ab omni uinculo iniquitatis absoluis: da indulgentiam famulis, et celestis gratie sinceram medicinam eorum tribue corporibus. R\. Amen.

Per misericordiam.

Antiphona 3. Conuertere, Domine, et eripe animas nostras: P. Et saluos nos fac propter misericordiam tuam. Quia non est in morte, qui memor sit tui. u\. Domine, ne in furore tuo arguas nos, neque in ira tua corripias nos. P. Et saluos. u\. Gloria, et honor, etc. Et saluos nos.

Oratio. Adesto, quesumus, Domine supplicibus  nostris: et quibus austeritatem iuste correctionis infligis, propitius adhibe auxilium misericordissime consolationis. R\. Amen.

Per misericordiam.

R\. uirtus nostra, Domine, esto firmamentum infirmis. P. Esto refugium, et liberator oppressis. u\. Esto brachium nostrum in mane, et salus nostra in tempore tribulationis. P. Esto refugium. u\. Gloria, et honor, etc. Reiteretur R\.

Ego occidam, et uiuere faciam: percutiam, et ego sanabo.


Canticum Deuteronomii .

uidit enim eos fatigatos, * et defectos in obductione, et dissolutos.

 Et dixit: Ubi sunt dii tui Isrel, * in quibus confidebas in ipsis?

De quorum adipe sacrificiorum edebatis, * et bibebatis uinum libationum eorum:

Exurgant nunc, et adiuuent uos, * et fiant uobis protectores.

uidete, uidete quoniam ego sum Dominus, * et non est alius preter me:

Ego sum, qui occidam, et uiuere faciam: * percutiam, et ego sanabo.

Gloria, et honor Patri, etc.

Reiteretur Antiphona.

Matutinarium. Antiphona. Illumina, Domine, uultum tuum super nos, et miserere nobis. P. Ut cognoscamus in terra uiam tuam. u\. Deus misereatur  nostri, et benedicat nos. P. Ut cognoscamus. u\. Gloria, et honor, etc. P. Ut cognoscamus.

Lauda. Laudate Dominum omnes Gentes: Alleluia, alleluia. P. Et collaudate eum omnes populi. u\. Quoniam confirmata est super nos misericordia eius: et ueritas Domini manet in eternum. P. Et collaudate eum. u\. Gloria, et honor, etc. P. Et collaudate eum.


Lectio libri Hieremie Prophete .

R\. Deo gratias.

Hec dicit Dominus: Ecce ego uisitabo uos: et suscitabo super uos uerbum meum bonum, ut reducam uos ad locum istum. Ego enim scio cogitationes, quas cogito super uos, ait Dominus, cogitationes pacis, et non afflictionis, ut dem uobis fidem,  salutem, et patientiam. Et inuocabitis me, et timebitis: orabitis me, et ego exaudiam uos. Queretis me, et inuenietis: cum quesieritis me in toto corde uestro. Et inueniar a uobis, ait Dominus omnipotens. R\. Amen.

Hymnus. Christe celestis. Supplicatio. Oremus Redemptorem mundi. Require fol. 108.

Capitula. Respice Domine super famulos tuos omnes fideles egrotos tui nominis inuocatione gaudentes: tribue eis medicinam celestem; tutelam mentis infunde, et ab omni infirmitate, et languore eos liberare dignare.

Pater noster. A malo nos libera. Require fol. 10.

Lauda. Saluos nos fac. Benedictio. Omnipotens Dominus. Require fol. 105.

 Per Horas diei, ut in alio tempore; excepto quod ad Tertiam dicantur hec omnia, que sequuntur.

Prophetia. Fili, Custodi sermones meos. Require fol. 96.

Antiphona 1. Dominus uirtutum ipse est rex glorie. Psalmus XXIII.

Oratio. Domine fortis et potens, Domine uirtutum, ipse es rex glorie: ab omni peccato cor nostrum munda, et manus nostras innoxias serua; et animas nostras a uanitate dissocia: ut in loco sancto tuo stare, et a te Domino Deo nostro benedictionem mereamur percipere. R\. Amen.

Per misericordiam tuam.

Dominus sit semper uobiscum. R\. Et cum.

 107 Antiphona. 2. Ad te Domine leuaui animam meam, Deus meus. Psalmus XXIu.

Oratio. Ad te Domine formam anime nostre, spei adminiculo erigentes, precamur; sic eam desideriis spiritualibus imbuas, ut carnaliter conuersari desistat: ne inimici derideant promittendo terrena, sed specialis gratia pertrahat ad superna. Tu itaque Deus omnipotens id sapere concede, ut ueritati potius quam mendatio ambiat inherere; sic libeat humilitati insistere, ut per id et morbum superbie caueat, et tuorum premia bonorum cum Sanctis participare suescat. R\. Amen.

Per misericordiam tuam.

Antiphona 3. uide humilitatem meam, Domine, uide laborem meum: et dimitte peccata mea.  Psalmus XXIu.

R\. Ad adiuuandum nos festina, Domine: ad liberandum nos. P. Ne tardaueris. u\. Deus in nomine tuo saluos nos fac: et in uirtute tua libera nos. P. Ne tardaueris. u\. Gloria, et honor, etc. Reiteretur. R\.

Lauda. Alleluia, alleluia, alleluia, alleluia, alleluia, alleluia. Laus tibi, laus tibi, laus tibi, laus tibi, Iesu Christe. u\. Gloria, et honor Patri, et Filio cum Sancto Spiritu per cuncta secula. Amen. P. Alleluia, alleluia.

Preces. Non est alius. P. Nisi tu Deus. u\. Qui orari poscit. P. Nisi tu Deus. u\. Qui misereri poscit. P. Nisi. u\. Qui contritos sanet. P. Nisi. u\. Qui infirmos uisitet. P. Nisi. u\. Qui captiuos liberet P. Nisi. Reiteretur Non est alius.

 Capitula. Ad te Domine leuantes animas nostras precamur, ut eas spirituali sustollas desiderio, que carnali sepius demerguntur uoto, dona humilitatem, quam ipse uideas, et perfice fructuosum laborem, ut peccata dimittas: simplicitas et equitas nostris inhereant animis; dolus et iniustitia procul recedant a nobis.

Pater noster. A malo nos libera. fol. 10.

Ad Sextam, omnia dicantur, ut in Sexta, que dicitur per totum annum. Ad Nonam ut supra.



SABBATO SANCTAE MARIAE.

Sciendum est, quod omnibus Sabbatis per totum annum  semper facimus officium B. M. u. modo sequenti: Incipiendum est.



Ad uesperos


Lauda. uirgo Isrel, ornare tympanis tuis, P. Et egredere in choro psallentium. u\. Beata es regina, que prospicis quasi lumen. P. Et egredere in choro.

Oratio. uirgo Isrel, que utique mater uidentis intelligeris: adorna tympana tua, id est, membra Ecclesie tue; ut te habeamus patronam in seculo, quam beatam reginam credimus permanere in futuro: ut prospicientes te lumen credulitatis nostre sine dubio esse, te interpellante, fauorem beatitudinis mereamur firmissime obtinere. R\. Amen.

Per misericordiam.

Sono. Dominus Deus celi benedicat tibi, honorem regni dabit in manu tua. P. Et adorabunt coram te  filii multarum Gentium. Alleluia. u\. Audi, filia, quia exaltata es, et facies fulget in templo Dei: sol iustitie in ingressu tuo orietur. P. Alleluia.

Dominus sit semper uobiscum. R\. Et cum.

Antiphona. Benedicta tu a Deo Altissimo, pre omnibus mulieribus. P. Propter hoc non discedet laus tua ab ore hominum usque in seculum. u\. Beatam me dicent omnes generationes. Quia ancillam humilem respexit me Deus. P. Propter hoc. u\. Gloria, et honor, etc. P. Propter.

Dominus sit semper. R\. Et cum.

Lauda. Alleluia. Gaude, filia Sion: letare, et exulta in omni corde, filia Hierusalem. P. Quoniam abstulit inimicos tuos rex Isrel Dominus. Alleluia. u\. Lauda Hierusalem Dominum: et collauda Deum  tuum Sion. P. Quoniam abstulit. u\. Gloria, et honor, etc. P. Quoniam.


Hymnus.


   O decus sacrum uirginum,
Quem uirgo uehit Unicum,
Et uirgines Almificum
Sequuntur sancte Domine.

   Qui plaustrum domicilium
Faxisti iam uirgineum,
Quo cum cuneis, uirginum
Cluit caput precipuum.

   Hoc templum iam terrigenum
Numen cudit celicolum,
A quo redemptum seculum
Extat, et omnis tartarus.

    Qui sic suscepit uirginem,
Poli terreque Reginam;
Et Angelorum compotem
Fecit in arcem sublimem.

   Illic uirgo sanctissima,
Nostra defer precamina,
108 Quo tu tranasti gloria
Commemorationis inclyta.

   Per tuum Unigenitum,
Quem genuisti Dominum,
Celi petamus gremium
Diu per omne seculum. Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos gratia ipsius, et per intercessionem  Sancte Marie uirginis genitricis sue nobis salutem anime, et corporis propitius tribuere dignetur. R\. Presta eterne omnipotens Deus.

Kyrie, eleison. R\. Christe, eleison. Kyrie, eleison.

Capitula. uirgo Christi genitrix, et humani generis reparatrix, implorantium preces auribus offer diuinis: ut tuo gaudeamus munere digni, intercessu tuo peccaminum apud Deum obtinere remissionem, cuius sexus absque pudoris corruptione omnium genuit Saluatorem.

Pater noster. Liberati a malo. Quere fol. 2.

Benedictio. Dominus iehsu Christus, qui olim ex uirgine dignatus est nasci, sue nos Genitricis intercessione sanctificet. R\. Amen. Quique matrem seruauit a corruptele contagio, sinum nostri cordis emaculet a  delicto. R\. Amen. Et qui eam fecit uirginem manere post partum, celum nobis tribuat possidere post transitum. R\. Amen.

Per misericordiam ipsius Dei nostri, etc.

Lauda. Rami mei, rami honoris, et gratie. Alleluia. P. Ego quasi uitis fructificaui suauitatem odoris. Alleluia, alleluia, alleluia. u\. Ego autem, sicut oliua fructifera in domo Domini, sperabo; et in misericordia Dei mei in eternum, et in seculum seculi. P. Ego quasi uitis. u\. Gloria, et honor Patri, etc. P. Ego quasi uitis.

Oratio. Mira satis, Domine, radix Ecclesie tue, que proficit, et crescit usque ad perfectum diem, cuius rami Martyres, cuius prependicula effecti sunt  Confessores, inter quos Beatissima uirgo Maria Genitrix tua, quasi uitis uera fructificans, dum odorem gratie fidelibus propinat in seculo, eterno promeretur consolari de premio: quesumus ergo, ut suffragiis eius odore uirtutum odores criminum fugiamus. R\. Amen.

Per misericordiam tuam Deus noster.

In nomine Domini.



Ad Matutinum.

Antiphona. Labia mea, Domine, aperies: et os meum annuntiabit laudem tuam. Psalmus L.

Oratio. Exultent in te, Domine, labia nostra preconio ueritatis ad collaudandam ueram commemorationem illibate Marie genitricis: et que de terris potentialiter meruit supernis sedibus diuinitus attolli,  mereamur ob eius fauorem ab omnibus hic peccatis erui, et illic beatorum fulgentibus choris misericorditer induci. R\: Amen.

Per misericordiam tuam Deus noster.

Antiphona 1. Aue Maria, gratia plena: Dominus tecum. P. Beata tu inter mulieres, et benedictus fructus uentris tui. R\. Diffusa est gratia in labiis tuis: propterea benedixit te Deus in eternum. P. Beata tu inter mulieres. u\. Gloria, et honor Patri, etc. P. Beata tu inter mulieres.

Oratio. Gratiam plenam habere te credimus, o uirgo Christi genitrix, et humani generis reparatrix gloriosa Maria; que tanta nobis gaudia pariendo contulisti, ut fructus uentris tui, qui est Christus filius Dei a dominio in nos seuientis eriperet inimici, et  in regno eterno consortes faceret sibi metipsi: proinde te quesumus, teque rogamus; ut adsis patrona nobis, ut et merito tuo nos Filius tuus a delicto exules reddat, et post in regno suo perenniter habitaturos introducat. R\. Amen.

Per misericordiam tuam, etc.

Dominus sit semper uobiscum. R\. Et cum spiritu tuo.

Antiphona 2. Magnum miraculum iam uidimus in uirginis Conceptione; ut nec uirginitatem amitteret, nec genitricis pondera didicisset. u\. Sola meruit Deum ferre post celos; sola meruit uirgo uenire post partum. u\. Domini est terra, et plenitudo eius: orbis terrarum, et uniuersi qui habitant in eo. P. Sola meruit Deum. u\. Gloria, et honor Patri, etc.  P. Sola meruit.

Oratio. Magnum ualde miraculum uidimus in uirginis Conceptione; ut nec decore pudoris careret, nec genitricum onera sustineret: nec enim fas erat, ut illa haberet suspiria, que omnium gaudia pariebat: aut origo letitie nosceret, uim doloris: sic etenim sola meruit uirgo uenire post partum, 109 quia in ipsa uerbum est caro factum: ob hoc te precamur, Iesu bone, quod sicut Genitrici tue contulisti hoc premium, ita nobis miseris adsis concedendo remedium. R\. Amen.

Per misericordiam tuam Deus noster.

Antiphona 3. Magnificat anima mea Dominum: et exultauit spiritus meus in Deo salutari meo. P.  Quoniam respexit humilitatem ancille sue. u\. Eructauit cor meum uerbum bonum: dico ego opera mea regi. P. Quoniam respexit. u\. Gloria, et honor Patri, etc. P. Quoniam respexit.

Oratio. Quanta tibi Sanctissima uirgo Dei, et Mater, diuina pietas, magna et ampliora distribuit! ut cum esses uirgo terrigena, facta es Altissimi Mater et uernula: ut qui sanctum ipsius nomen in omni generatione, et prosapia nuntiasti, nobis infirmis succurrat detersa male rancoris suggestione: Et qui tibi affluit optimus habitator, in nobis preesse dignetur mitissimus retributor; ut per unum Deum in Trinitate perfectum, et credulitatis merita uigeant, et distributionis gaudia coalescant: Et immeriti hoc deposcimus te, regina et Mater Creatoris  omnium seculorum; ut per te fruamur paradisi florea uoluptate, que integra permansisti uirgo Deifica. R\. Amen.

Per misericordiam tuam.

R\. Placuit Deo castitas, et Immaculata uirginitas. P. Propter hoc in utero eius ingressa est sancta pietas de uerbo; et partum ostendit admirabile: Genuisse uirginem Deum et hominem. u\. Annuntiauerunt celi iustitiam Dei: et uiderunt omnes populi gloriam eius. P. Propter hoc. u\. Gloria, et honor Patri, etc. Reiteretur R\. Placuit Deo.

Oratio. O sacratissima uerbi ancilla, et mater, quam ostendit generatio uirginem, et uirginitas comprobat Genitricem; patulo pietatis sinu concurrentem ad te populum suscipe; tu profusis pietatis  tue uisceribus pascito gregem, quem suo Filius ex te progrediens mercatus est sanguine: simus tuo premuniti presidio, qui suaui seruitutis tue delectamur perfrui iugo; ut hic nos tu multiplici affectu tuearis in seculo, et post ex te Genitus regnaturos possideat in eternum. R\. Amen.

Per misericordiam tuam Deus noster.


In Laudibus.

Ad Canticum. Antiphona. Fecit mihi magna qui potens est: et sanctum nomen eius. Et misericordia eius in omni progenie et generatione.

Canticum. Magnificat anima mea Dominum. Require fol. 50.

P. Fecit mihi magna qui potens est: et sanctum nomen eius. Gloria, et honor Patri, etc. P. Et misericordia  eius in omni progenie et generatione.

Ad Benedictus. Antiphona. Filia Sion benedic Domino Deo excelso in omni benedictione et laude.

Canticum. Benedictus es Domine. Require fol. 6.

Sono. Dominus Deus celi benedicat. Quere fol. 107.

Lauda. Laudate Dominum de celis: Alleluia. Laudate eum in excelsis. Alleluia. Psalmus CXLuIII. Lectio libri Cantici Canticorum Salomonis .

R\. Deo gratias.

Hortus conclusus soror mea, hortus conclusus, fons signatus. Emissiones tue paradisus malorum punicorum cum pomorum fructibus . Una est columba mea, et perfecta mea, una est matris  sue, electa genitricis sue. uiderunt illam filie, et beatissimam predicauerunt; regine et concubine, et laudauerunt eam. Que est ista, que progreditur quasi aurora consurgens, pulchra ut luna, electa ut sol, terribilis ut castrorum acies ordinata?  Que est ista, que ascendit de deserto, delitiis affluens, innixa super dilectum suum? Pone me ut signaculum super brachium tuum, ut signaculum super cor tuum: et uera Dei permanet dilectio. R\. Amen.

Hymnus. O decus sacrum uirginum. fol. 107. Supplicatio. Oremus Redemptorem mundi. fol. 108.

Capitula. Matutinis precibus te, Domine, exoramus piissimum; ut sicut illustris gloriosissima uirgo Maria in celis est coronata, ita per meritum eius  acceptabilissimi fauoris apud te conletari mereamur in celestibus regnis.

Pater noster. Liberati a malo. Quere fol. 2.

Lauda. Rami mei. Benedictio. Dominus iehsu Christus, qui olim. Quere fol. 108.

In nomine Domini.



IN SECUNDO DOMINICO POST OCTAuAM EPIPHANIAE.



Ad uesperos.

Lauda. Die mandauit Dominus misericordiam suam, 110 et nocte declarauit. u\. Apud me oratio Deo uite mee, dicam Deo: Susceptor meus es. P. Et nocte declarauit.

Oratio. Deus, qui tuam in die mandas misericordiam, et in nocte declaras: quesumus, ut in die nos  protegas ad salutem; et in nocte defendas ad requiem. R\. Amen.

Per misericordiam tuam.

Sono. Te decet hymnus in Sion: et tibi reddetur uotum. P. In Hierusalem. Alleluia. u\. Exaudi, Domine, orationem nostram: ad te omnis caro ueniet. P. In Hierusalem. Alleluia.

Dominus sit semper uobiscum. R\. Et cum.

Antiphona. Alleluia. Deus sapiens corde, et fortis robore. Qui commouet terram de loco suo. Qui prohibet soli, et non orietur: et stellas claudit quasi sub signaculo. Qui extendit celos solus, et graditur super fluctus maris. P. Qui facit magna, et mirabilia, quorum non est numerus. u\. Magnus Dominus noster, et magna uirtus eius: et sapientie  eius non est numerus. P. Qui facit. u\. Gloria, et honor, etc. P. Qui facit.

Dominus sit semper. R\. Et cum.

Lauda. In toto corde meo exquisiui te: Alleluia. P. Ne repellas me a mandatis tuis. Alleluia, alleluia, alleluia. u\. Da mihi intellectum, et prescrutabor legem tuam: et custodiam illam in toto corde meo. P. Ne repellas me. u\. Gloria, et honor Patri, etc. P. Ne repellas me.


Hymnus.


   Christe lux mundi, salus, et potestas,
Qui diem solis radiis adimples,
Noctem et fuluam faciens corusco
      Sidere pingis.

    Certis ut totum moribus peractum
Temperes mundum uicibus recursis,
Atque resoluat omnium labores
      Sorte quietis.

   Ecce uergentem rotat hora solem
uesperis rursum remeantis ortum,
Hinc et astrorum chorus omnis alto
      Surgit Olympo.

   Nos pio cultu tibi precinentes,
uocibus sacris modulamus Hymnis,
Sensibus totis simul excitamur,
      Pangere laudes.

   Tura libamus tibi, magne rector,
Lumen et sacrum Domino exhibemus,
Feruidum guttans, madidumque summo
       uertice nectar.

   Prestet ut uotum; ferat ut medelam;
Donet ut nostris ueniam delictis;
Firmet ut sensus; placida quiete
      Mulceat artus.

   Et licet noctis subeant profunda
Horridis mundi tenebris operta;
Mens tamen nostra fidei superne
      Splendeat ortu.

   Desinant culpe, uigilet uicissim
Noster inlabens animus; nec ulla
Sensus inuoluat grauior uagantum
      Spirituum turma.

   Cor enim nostrum uigilet sopore,
Somniet Christum, Dominumque semper
 Insonet Psalmis, meditetur Hymnis
      Nocte dieque.

   Gloria summo celebret Parenti
Gloria Christo, pariterque Sancto;
Predicet Trinum pia uoce nomen
      Omne per euum.
   Amen.

Supplicatio. Oremus Redemptorem. Quere fol. 108.

Capitula. Laus tibi omnipotens Deus, quoniam iam dies tetris molitur horis: iam occasus metitur in uesperum: iam soporifera quies fessos reficit artus: iam Olympi tramitem fere curricula laxant: iam uespertina polifera uisibilia lustrat, peruigilesque mentes sobrietatis cantica psallant; ut reciproco  lucis obortu sospitates pudicitieque flagrent protinus: rursusque nos aurea crepuscula lustrent; ut, noctis expoliati uelamine, dies nos alterna reposcat.

Pater noster. Liberati a malo. Quere fol. 2.

Humiliate uos benedictioni.

Dominus sit semper. R\. Et cum.


Benedictio.

Aeternus Dominus, qui humilitate potius quam sacrificio placatur: ipse uobis peccata dimittat, et clementie sue miseratio semper subueniat. R\. Amen. uestra uota, desideriaque Christus Dominus in bono adimpleat, et salutis copiam animabus uestris concedat. R\. Amen. Qui larga miseratione peccatoribus ueniam donat, ipse uobis misericordie  sue dona attribuat. R\. Amen.

Per misericordiam ipsius Dei.

Lauda. Tu mandasti mandata tua. Alleluia. P. Custodiri nimis. Alleluia, alleluia, alleluia. u\. Utinam dirigantur uie mee, ad custodiendas iustificationes tuas. P. Custodiri nimis. u\. Gloria, et honor, etc. P. Alleluia, alleluia, alleluia.

111 Oratio. Desiderium tuorum Domine. Require infra in Matutinis istis.



Ad Matutinum.

Hymnus. Aeterne rerum Conditor. Require fol. 3.

Oratio. Aeternum te Dominum, rerumque. Require fol. 14.

Antiphona. Domine quid multiplicati sunt, qui  tribulant me? tu autem Domine susceptor meus es. Psalmus III.

Antiphona. Dele, Domine, iniquitates meas. Psalmus L.

Antiphona. In te confidit anima mea. Psalmus LuI.

Oratio. Domine Deus, apud quem confitentes medelam salutis inueniunt: dele piaculorum uulnera de cordibus hominum: et ostende super nos clementie tue clarissimum uultum; tuumque clamoribus supplicum inclina sanctum auditum: Effunde mentibus nostris tue gratie donum: et concede postulantibus remedium quesitum: ac cui ad impendendum debitum nostre seruitutis consurgimus; effunde benedictionis et salutis abundantiam super  populum tuum: ac dele misericors scelus contractum: et fac nos esse liberos a reatu facinorum: audi gemitus penitentium: largire indulgentie fructum; et clamoribus pulsantum fidelium concede singulis suffragium postulatum. R\. Amen.

Per misericordiam tuam.

Antiphona 1. Desiderium pauperum exaudiuit Dominus: preparationes cordis eorum exaudiet auris tua. Iudicare pupillo et humili. P. Ut non apponat ultra magnificare se homo super terram. u\. Exurge Domine, non preualeat homo: iudicentur gentes in conspectu tuo. P. Ut non apponat. u\. Gloria, et honor, etc. P. Ut non apponat.

Oratio. Desiderium tuorum Domine pauperum sic intende propitius, ut et donorum celestium nobis  copiam tribuas; et tumorem pretereuntium rerum a nobis auertas: Auris quoque tua nostram ita orationem intendat, ut dum pupillo humilique iudicium feceris, paterna nobis indulgentia blandiaris; et pro humiliatione presentium gaudia retribuas eternorum. R\. Amen.

Per misericordiam tuam.

Antiphona 2. Propter miserias inopum, et gemitum pauperum. P. Nunc exurgam, dicit Dominus. u\. Eloquia Domini, eloquia casta: argentum igne examinatum, terre purgatum septuplum. P. Nunc exurgam. u\. Gloria, et honor, etc. P. Nunc exurgam.

Oratio. Deus, qui superbis resistis, et linguam  magniloquam labiaque dolosa disperdis; fac nos casta eloquia tua, que uelut argentum igne probatum sunt examinata, percipere: ut, omni arrogantie tumore deiecto, expositoque corruptionis nostre contagio, gemine dignitatis splendorem sicut a te inditum in nostra conditione suscepimus, ita per te renouatum per omnia retineamus. R\. Amen.

Per misericordiam tuam.

Antiphona 3. Usquequo, Domine, obliuisceris nos in finem? quousque auertis faciem tuam a nobis? P. Respice, et exaudi nos Domine Deus noster. u\. Quamdiu ponam consilia in anima mea, dolorem in corde meo per diem? Usquequo exaltabitur inimicus meus super me? P. Respice. u\. Gloria, et honor, etc. P. Respice.

 Oratio. Respice et exaudi nos Domine Deus noster: ad placandum timidos conatus nostros adiuua: da finem operis, qui dedisti principium uoluntatis: da, ut possimus implere, qui dedisti, ut uelimus incipere. R\. Amen.

Per misericordiam tuam.

R\. Habeant, Domine, finem peccata nostra: deleatur iniquitas, et induamur iustitia sancta tua. P. Ut letetur iterum Hierusalem. u\. Tu exurgens misereberis Sion: quia uenit tempus miserendi. P. Ut letetur. u\. Gloria, et honor, etc. Reiteretur R\.


In Laudibus.

Ad Canticum. Antiphona. Deus, uera sunt opera tua, et omnes uie tue iudicia.

 Canticum. Attende celum. Require fol. 4.

Oratio. Descendat Domine, ut pluuia. Require fol. 93.

Ad Benedictus. Antiphona. Benedictum nomen glorie tue sanctum in omnia secula seculorum.

Canticum. Benedictus es Domine Deus. Require fol. 6.

Oratio. Domine Deus, qui super Cherubim sedens, laude magnificaris creature subiecte: ut dum magna condideris, incomparabiliter tu magnificentissimus estimeris: tibi ad nutum obtemperant cuncta, que te auctore subsistunt; et hoc illis est in honore, 112 quod sunt a te condita, et sunt subiecta: Proinde ita proficere presta, ut dum labia in tuis benedictionibus pandimus, benedictionem celestis  gratie impetremus. R\. Amen.

Sono. Emitte lucem tuam, Domine, et ueritatem tuam. Alleluia. u\. Iudica me Domine, et discerne causam meam de gente non sancta. Alleluia.

Lauda. Laudate Dominum de celis: Alleluia. Laudate eum in excelsis. Alleluia. Psalmus CXLuIII.


Lectio libri Ecclesiastes Salomonis .

R\. Deo gratias.

Fili, homini bono in conspectu suo dedit Deus sapientiam, et intelligentiam, et letitiam: peccatori autem dedit afflictionem, et curam superfluam, ut addat, et congreget, et tradat ei qui placuit Deo: sed hoc uanitas et cassa solicitudo mentis. Omnia tempus habent, et suis spatiis transeunt uniuersa sub sole. Tempus nascendi, et tempus moriendi.  Tempus plantandi, et tempus euellendi quod plantatum est. Tempus occidendi, et tempus sanandi. Tempus destruendi, et tempus edificandi. Tempus flendi, et tempus ridendi. Tempus plangendi, et tempus saltandi. Tempus spargendi lapides, et tempus colligendi. Tempus amplexandi, et tempus longe fieri a complexibus. Tempus acquirendi, et tempus perdendi. Tempus custodiendi, et tempus abiiciendi. Tempus scindendi, et tempus consuendi. Tempus tacendi, et tempus loquendi. Tempus dilectionis, et tempus odii. Tempus belli, et tempus pacis. Quid habet amplius homo de labore suo? uidi afflictionem, quam dedit Deus filiis hominum, ut distendantur in ea. Cuncta fecit bona in tempore  suo, et mundum tradidit disputationi eorum, ut non inueniat homo opus, quod operatus est Deus ab initio usque ad finem. Et cognoui quod non esset melius nisi letare, et facere bonum in uita sua. R\. Amen.

Hymnus. Splendor paterne glorie. Require fol. 67.

Supplicatio. Oremus Redemptorem mundi. Require fol. 66.

Capitula. Decantet tibi Ecclesia tua, Domine, nouum canticum in choro fideliter; teque crebra meditatione in tympanis concinat confidenter. Tu itaque clemens tribue, ut sic tibi beneplaceat in populis, quemadmodum gloriose iocundaris in Angelis: et quomodo te in Matutinis diuersitas redemptorum  concelebrat, sic tibi in lumine placitum famulatum sui officii representet. Da igitur populo tuo, omnipotens Deus, tibi affatim complacere: laudemque tuam plena sanctitate proferre: Sicque nos facias huius diei momenta transcurrere, ne gressus ad te properantium aduersarius suus ualeat in compede prepedire: ut quos mercatus es sanguine, saluastique per crucem, et subleuasti per fidem; resuscites in uirtute; et ad celum prouehas inenarrabili maiestate: Quique te nunc mesto lumine suspectant e terris, et gemebundis cordibus prosequuntur ab imis; dextera tua adtrahantur in supernis: et glorie amicti stolis, te in Hymno nouo glorificent perenni iocunditate cum Sanctis.

Pater noster. Liberati a malo. Quere fol. 2.

 Lauda. Cantate Domino canticum nouum: Alleluia. P. Laus eius in Ecclesia sanctorum. Alleluia, alleluia. u\. Letetur Isrel in eo, qui fecit ipsum: et filie Sion exultent super regem suum. P. Laus eius. u\. Gloria et honor, etc. P. Laus eius.

Benedictio. Aeternus Dominus. Quere fol. 110.

In nomine Domini.

Commemorationes. Quere fol. 94.

Exeunte uespera Lauda. Illumina oculos meos, Domine, ne umquam obdormiam. P. In morte. u\. Respice, et exaudi me, Domine Deus meus: ne quando dicat inimicus meus: Preualui aduersus eum. P. In morte.

Dominus sit semper uobiscum. R\. Et cum.

 Sono. Deus, in te speraui Domine, non confundar in eternum: in tua iustitia libera me. Alleluia. u\. Esto mihi in Deum protectorem, et in locum munitum, ut saluum me facias, Deus. Quia firmamentum meum, et refugium meum es tu. Alleluia.

Dominus sit semper uobiscum. R\. Et cum spiritu tuo.

Antiphona. Non est alius Deus preter me: ego fundaui terram, et hominem super eam: P. Ego firmaui celos, et omnes stellas, lucem mandaui. u\. Domine Deus uirtutum conuerte nos: et ostende faciem tuam: et salui erimus. P. Ego firmaui celos. u\. Gloria, et honor Patri, etc. P. Ego firmaui celos.

 Dominus sit semper uobiscum. R\. Et cum spiritu tuo.

Lauda. In corde meo abscondi eloquia tua: Alleluia. P. Ut non peccem tibi. Alleluia. u\. Benedictus es Domine: doce me iustificationes tuas. P. Ut non peccem. u\. Gloria, et honor Patri, etc. P. Ut non peccem.


113 Hymnus.


   O Lux beata Trinitas:
Et principalis Unitas:
Iam sol recedit igneus,
Infunde lumen cordibus.

   Iam noctis tempus aduenit:
Quietem nobis tribue,
Diluculo nos respice
 De celo clementissime.

   Tu Christe solue uincula,
Absterge nostra uitia,
Relaxa prius crimina,
Et indulge facinora.

   Oramus, ut exaudias:
Precamur, ut subuenias,
Christe Iesu omnipotens,
Tu nos a malo libera.

   Te mane laudum carmine,
Te predicamus uespere;
Te nostra supplex gloria
Per cuncta laudet secula.
Amen.

Supplicatio. Oremus Redemptorem mundi. Require  fol. 66.

Kyrie, eleison. R\. Christe, eleison. Kyrie, eleison.

Capitula. Illuminatio salusque nostra. Et Benedictio. Dignare, Domine, hanc familiam tuam. Require fol. 97.

Per misericordiam tuam.

Dominus sit semper uobiscum. R\. Et cum spiritu tuo.

Lauda. Cantabiles erant mihi, Domine, P. Iustificationes tue. Alleluia, alleluia. u\. Hec facta est mihi: quia iustificationes tuas exquisiui. P. Iustificationes tue. u\. Gloria, et honor, etc. P. Iustificationes.

Oratio. Desiderium tuorum Domine. Require retro  fol. 111. Commemorationes fol. 94.



IN TERTIO DOMINICO POST OCTAuAM EPIPHANIAE.



Sabbato ad uesperum.

Lauda. Illumina oculos meos, Domine, ne umquam obdormiam. P. In morte. u\. Respice, et exaudi me Domine Deus meus: nequando dicat inimicus meus: Preualui aduersus eum. P. In morte.

Oratio. Illumina oculos nostros Domine: ut in te fidei nostre defixo obtutu, et consilium anima nostra amoris tui dulcedine capiat, et dolorem in corde nostro timoris tui recordatione concludat. R\. Amen. Per misericordiam.

 Sono, et Antiphona, Lauda, Hymnus dicantur, ut in Exeunte de secundo Dominico preterito fol. 110.

Supplicatio. Oremus Redemptorem mundi. Quere fol. 66.

Capitula. Deus, qui uicissitudinem diei, et noctis esse iussisti, ut fatigata mundi actibus membra, spatio interueniente, requiescerent: presta nobis noctem quietam, ut ad confessionem nominis tui sine ullo peccato diluculo consurgamus: et auxilium uirtutum tuarum, tuam clementiam deprecemur, ut confirmes nos in preceptis tuis, et sapientie tue splendore semper illumines; nec ulla uitiorum caligine, mentes nostras eneruare permittas.

Pater noster. Et ne. Liberati a malo, etc. fol. 2.

Humiliate uos benedictioni.

 Dominus sit semper uobiscum. R\. Et cum.

Benedictio. Christus Dominus qui erraticam ouem humeris suis in celum reduxit, ipse uos a sordibus peccatorum expurget. R\. Amen. Qui latroni affixo peccata donauit; eumque paradiso restituit, ipse uos a cunctis peccatis emundet, et presentia sue claritatis illustret. R\. Amen. Abstergat a uobis omne scelus peccaminum, et in cetu conlocet omnium Beatorum. R\. Amen.

Per misericordiam.

Lauda. Concupiuit anima mea desiderare iudicia tua. P. In omni tempore: Alleluia, alleluia, alleluia. u\. Memento uerbi tui seruo tuo, in quo mihi spem dedisti. P. In omni tempore. u\. Gloria, et honor. P. Alleluia, alleluia, alleluia.

 Oratio. Ab occultis nostris. Require infra.



Ad Matutinum.

Hymnus. Aeterne rerum Conditor. Require fol. 3.

Oratio. Te omnipotentem Dominum, omniumque rerum Dominatorem: te humani generis Redemptorem, cuncta ubique diffusa confitetur Ecclesia, firmissime supra petram fundata: in qua te precantes exaudis, et flentium culpas abluis, luctumque merentium in gaudium uertis: sic gallo canente spem tribuis cunctis: sic ualetudine peccatorum detemptos, facis fiducialiter conualescere egros: proinde rogamus, ut respectu pietatis tue, errantes a fide placatus corrigas, ac cunctis tuis supplicibus indulgentiam culparum concedas: et ut uox nostra te  primum, semperque excelsum personet matutinis officiis, te uerum Deum predicando, et laudando, peruigilet. R\. Amen.

Per misericordiam.

114 Antiphona. Multi dicunt anime mee: non est salus ipsi in Deo eius. Psalmus III.

Antiphona. Laua me ab iniustitia mea Deus meus: et a peccato meo munda cor meum. Psalmus L.

Antiphona. Exaltare super celos Deus: et super omnem terram gloria tua. Psalmus LuI.

Oratio. Clementissime Domine, qui es animarum, etc. Quere fol. 14.

Antiphona 1. Delicta nostra tu solus intelligis: a peccatis nostris munda nos Domine. P. Et ab alienis parce seruis tuis, Domine. u\. Celi enarrant gloriam  Dei, et opera manuum eius annuntiat firmamentum. P. Et ab alienis. u\. Gloria, et honor Patri, etc. P. Et ab alienis.

Oratio. Ab occultis nostris munda nos Domine purgando conscientiam, quam internis ac propriis inficimus maculis: ab alienis quoque parce seruis tuis, ut ea indulgeas, que uel malorum exemplis addiscimus, uel prauis inlecti persuasionibus perpetramus: ut qui te proprium agnoscimus Dominum, peccatorum nequaquam sentiamus ulterius dominatum. R\. Amen.

Per misericordiam.

Dominus sit. R\. Et cum.

Antiphona 2. Mitte nobis Domine auxilium de sancto: P. Et de Sion tuere nos Domine. u\. Exaudiat  te Dominus in die tribulationis: protegat te nomen Dei Iacob. P. Et de Sion. u\. Gloria, et honor Patri. P. Et de Sion.

Oratio. Imple Domine omnes petitiones nostras ac mitte nobis auxilium de sancto: memor esto omnis sacrificii nostri, quod tibi non solum oblatione, sed etiam oratione, atque afflictione dicamus: ut nos tibi humiles semper facias, et contritos adtendas. R\. Amen.

Per misericordiam.

Antiphona 3. Desiderium anime nostre dona nobis Domine. P. Preueni nos in benedictione dulcedinis. u\. uitam petiit: et dedisti ei in longitudine dierum in eternum, et in seculum seculi. P. Preueni nos. u\. Gloria, et honor Patri, etc. P. Preueni  nos in.

Oratio. Domine, qui nos preuenire dignatus es gratia redemptionis, preueni item in benedictione dulcedinis: et qui uitam temporalem cunctis mortalibus tribuis, uitam petentibus eternam nobis omnibus largiaris. R\. Amen.

Per misericordiam

u\. Bonus est Dominus sustinentibus eum: anime que inquirit eum. Bonum est confidere et sperare in salutare Domini. Bonum est uiro, P. Cum tulerit iugum graue a iuuentute sua. u\. Beatus uir, qui confidet in Domino, et erit Dominus fiducia eius. P. Cum tulerit. u\. Gloria, etc. Reiteretur R\.


In Laudibus.

 Ad Canticum. Antiphona. Deus fidelis, in quo non est iniquitas: iustus et sanctus Dominus Deus.

Canticum. Attende Celum. fol. 4.

Oratio. Deus fidelis, in quo nulla est iniquitas: tu iustus et sanctus, et Dominus: qui et si nostris operibus prouide irritaris; non tamen, ut peccauimus, uindictam exerces; nec condigna retributione preuaricantes corripis: admones terrore; et adloqueris pietate: ut et iustitiam teneas, et misericordiam non omittas: Porta ergo nos alis tuis, ut pupillos; et protege ac filios tuos: quo nos, et in fortitudinem terre deducas; et plenitudine uirtutum ac frugum enutrias. R\. Amen.

Per misericordiam.

 Ad Benedictus. Antiphona. Supra thronum regni in firmamento celi, benedictus Dominus.

Canticum. Benedictus es Domine Deus. fol. 6.

Oratio. Domine Deus patrum nostrorum. fol. 93.

Sono. Deus Deus meus ad te de luce uigilo. P. Sitiuit anima mea. Alleluia, alleluia. u\. In matutinis meditabor in te: quia fuisti adiutor meus, Domine. Et in uelamento alarum tuarum sperabo. P. Alleluia, alleluia.

Lauda. Laudate Dominum de Celis: Alleluia, alleluia. Psalmus CXLuIII.


Lectio libri Ecclesiastes Salomonis .

R\. Deo gratias.

Fili, sunt iusti ac sapientes, et opera eorum in  manu Dei: et tamen nescit homo, utrum amore an odio dignus sit: sed omnia in futurum reseruantur incerta, eo quod uniuersa eque eueniant iusto et impio, bono et malo, mundo et immundo, immolanti uictimas, et sacrificia contemnenti: sicut bonus, sic et peccator: ut periurus, ita et ille, qui uerum dixerat. Hoc est pessimum inter omnia, que fiunt sub sole, quia eadem cunctis eueniunt: unde et corda filiorum hominum implentur malitia et contemptu in uita sua, et post hec ad inferos deducentur. Nemo est qui semper uiuat, et qui huius rei habeat 115 fiduciam: melius est canis uiuens leone mortuo. uiuentes enim sciunt se morituros. Mortui uero nichil nouerunt amplius, nec habent ultra mercedem: quia obliuioni tradita est memoria eorum.  Amor quoque, et odium, et inuidia simul perierunt, nec habent partem in hoc seculo, et in opere quod sub sole geritur. uade ergo et comede in letitia panem tuum, et bibe cum gaudio uinum tuum: quia Deo placent opera tua. R\. Amen.

Hymnus. Splendor paterne. fol. 67.

Supplicatio. Oremus Redemptorem mundi. Quere fol. 66.

Capitula. Quantam tibi, Domine, creatura tua offerat laudem? numquid humanis laudibus aliquid proficis, aut eges quidpiam, ut terrenorum laudibus delecteris? qui tam laudabilis laudabiliter conlaudaris in sanctis; tantisque acclamaris preconiis legis? Sed ideo partem laudis delectaris accipere, quia plenam laudationem etiam laudatoribus nosti conferre. Da  ergo Domine dignum in nobis, quod digne conlauderis a nobis: Te potentatus celestis militie indesinenter conlaudet: et magnitudinem tuam confessionis magnitudo concelebret: Te in tubis preconia iubilent Prophetarum, et psalmorum cantica cithare depromat dulcedo: Te in tympanis personet perfectio sanctitatis: Teque uirginum uasa sacra circumdent in thronis: Te omnium corda crebra meditatione permulceant: et in specialibus organis dulci fragore perstridant. Ut cuncta creatura tua, in cymbalis labiorum fide tinniens, iugi motu clamitet: teque omnis spiritus debita laudatione persultet: et in te omnis creatura redempta, beatitudine perfecta tripudiet.

 Pater noster. Et ne nos. Liberati a malo, etc. Quere fol. 2.

Dominus sit semper. R\. Et cum.

Lauda. Cantate Domino canticum nouum: Alleluia, alleluia. u\. Laus eius in Ecclesia sanctorum. Alleluia.

Benedictio. Christus Dominus, qui erraticam ouem. Quere fol. 113.

In nomine Domini, etc.

Commemorationes dicantur, ut in fol. 94. Item in exeunte uespera, omnia dicantur, ut in exeunte uepera de primo Dominico post Octauam Epiphanie, fol. 94. exceptis Epistola, et Benedictione, que sequuntur.

Kyrie, eleison. Christe, eleison. Kyrie, eleison.

 Capitula. Omnipotens Deus tuam indigni.

Benedictio. Dominus nos sua benedictione. fol. 100. Omnia alia ut supra fol. 94.



IN QUARTO DOMINICO POST OCTAuAM EPIPHANIAE.



Sabbato ad uesperum.

Lauda. In noctibus extollite manus uestras in sancta, P. Et benedicite Dominum. u\. Qui statis in domo Domini, in atriis domus Dei nostri. P. Et benedicite.

Oratio. In noctibus manus nostras ad te extollimus Domine, ut nos in Ecclesia tua fixos statuas; ac dum mundialibus imprimimur sarcinis, nostra laudare te actione concedas. R\. Amen. Per misericordiam.

 Sono. Refugium meum: Deus meus sperabo in eum. Quoniam ipse P. Liberauit me de muscipula uenantium, et a uerbo aspero. Alleluia. u\. Qui habitat in adiutorium Altissimi, in protectione Dei celi commorabitur. Dicit Deo: Susceptor meus es tu Deus meus. P. Liberauit.

Dominus sit. R\. Et cum

Antiphona. Ecce clamat custos: ueni mane, et nocte. P. Si queritis, querite. Conuertimini, uenite. u\. uenite, exultemus in Domino: iubilemus Deo salutari nostro. P. Si queritis. u\. Gloria, etc. P. Si queritis.

Dominus sit. R\. Et cum.

Lauda. Adhesit pauimento anima mea, Domine: P. uiuifica me secundum uerbum tuum. Alleluia,  alleluia, alleluia. u\. uias meas annuntiaui, et exaudisti me: doce me iustificationes tuas. P. uiuifica me. u\. Gloria, etc. P. uiuifica me.

Hymnus. Inuentor rutilis dux boni. fol. 91. Supplicatio. Oremus Redemptorem. Quere fol. 66.

Capitula. Deus auctor luminis, conditor claritatis, qui submouisti omnia opera tenebrarum; ut in nobis lucis tue plenitudo regnaret: respice, quesumus, super hoc lumen accensum, et hanc gratiam benedictionis, a nobis omnibus exoratus, infunde: ut sicut hec flamma ad altaris tui obsequium constituta uincit tenebras, ac repellit: ita illuminatio tua a sensibus nostris superet omnem fomitem uitiorum.

Pater noster. Liberati a malo. fol. 2.

 Humiliate uos benedictioni.

Dominus sit. R\. Et cum.

Benedictio. Christus Dominus nos custodiat propitius, et benedicat placatus. R\. Amen. 116 Clementia sua nos protegat, et a cunctis malis incessanter defendat. R\. Amen. Eius uos gaudeatis munere digni, qui peccatorum ueniam concedit benignus. R\. Amen.

Per misericordiam.

Lauda. Tu mandasti mandata tua. Alleluia P. Custodire nimis. Alleluia, alleluia. u\. Concupiuit anima mea desiderare iustificationes tuas, in omni tempore. P. Custodire nimis. u\. Gloria, et honor Patri, et Filio, etc. P. Custodire.

Oratio. Deus uirtus, et refugium. Require in Matutinis  sequentibus.



Ad Matutinum.

Hymnus. Aeterne rerum Conditor. Quere fol. 3.

Oratio. Deus, qui prouida maiestate, creature totius gubernationem impendis, et diurnis curis quietem nocturnam opponis: tu ne mens prolixitate tenebrarum exestuet, gallo nos consolaris canente, ut dum preco diei sonat, diurni operis meditatio reuiuiscat: respice nos iugiter clementi intuitu, et instiga, ne profunde noctis rore persuasi, diei obliuiscamur perennis; sed labentes in tenebris erige, et uidendo nos corrige: ut cum Petro resipiscamus errata, et paribus lachrymis crimina defleamus commissa. R\. Amen.

Per misericordiam.

 Dominus sit. R\. Et cum.

Antiphona. Gloria mea, et exaltans caput meum. Psalmus III.

Antiphona. Tibi soli peccaui, miserere mei Deus. Psalmus L.

Antiphona. Mitte de Celo, et libera me Domine: da obprobrium conculcantes me. Psalmus LuI.

Oratio. Omnipotens Domine, cui in celestibus rite offertur summa ab Angelis gloria; tribue, ut in te sit gloriatio nostra; perueniatque ad te humilis confessio populorum: et de quibus te, peccando offendimus, ad fructum indulgentie te propitio redeamus: ut miserando errata ignoscas, et ad promerendum te inclyta uirtute subuenias. R\. Amen.

Per misericordiam.

 Antiphona 1. Deus nostrum refugium, et uirtus. P. Adiutor in tribulationibus, que inuenerunt nos nimis. u\. Propterea non timebimus dum conturbabitur terra, et transferentur montes in cor maris. P. Adiutor. u\. Gloria, et honor. P. Adiutor.

Oratio. Deus, uirtus, et refugium nostrum, esto nobis adiutor in tribulationibus; ut in nullo nostra metuat conscientia, cum te iudicante, conturbata fuerit terra: fluminis tui impetus, tanquam in Sanctis tuis habitans, letificat ciuitatem: atque in ea sumat ex uultu tuo adiutorium, cum Sancti Spiritus te largiente perceperit donum. R\. Amen.

Per misericordiam tuam.

Antiphona 2. Conuerte nos Deus Saluator noster:  et auerte iram tuam a nobis. P. Ne in eternum irascaris nobis. u\. Deus tu conuertens uiuificabis nos: et plebs tua letabitur in te. P. Ne in eternum. u\. Gloria, et honor. P. Ne in eternum.

Oratio. Conuerte nos Deus salutaris noster; et auerte iram tuam a nobis: ac super populum tuum presta pacem, quam loqueris; ut plebs tua letetur in te; ac salutare tuum custodia salutis intelligens, uel misericordiam tuam temporum prosperitate cognoscat, uel benignitatem tuam fructuum fecunditate suscipiat. R\. Amen.

Per misericordiam tuam.

Antiphona 3. Deus Deus noster, respice. P. Nos sperantes in te, non nos derelinquas. u\. Ad te clamauerunt, et salui facti sunt: in te sperauerunt, et  non sunt confusi. P. Nos sperantes. u\. Gloria, et honor. P. Nos sperantes.

Oratio. Respice in nos Domine Deus noster; ne auertendo faciem tuam a nobis, nos aliquatenus derelinquas: uere enim salui erimus, si uultus tui in nos aspectum conuerteris, et hilariter nostris te animabus coniunxeris: ut quia in te sperauerunt patres nostri, et salui facti sunt, nos hereditarie fac eorum spei succedere; et parilitate horum, eterna cum eis exultatione gaudere. R\. Amen.

Per misericordiam tuam, etc.

R\. Domine, ne despicias cor contritum, et humiliatum ne spernas. P. Intende Domine, placare nobis: fac Domine, noli tardare. u\. Conuertere Domine aliquantulum: et delectare super seruos tuos.  P. Intende Domine. u\. Gloria, et honor. Reiteretur R\.


In Laudibus.

Ad Canticum. Antiphona. Deus scientiarum Dominus est; ipse mortificat, et uiuificat, ducit ad inferos et reducit.

117 Canticum. Confirmatum est cor meum. Quere fol. 55.

P. Deus scientiarum Dominus est: ipse mortificat, et uiuificat, ducit ad inferos et reducit.

Oratio. Domine Deus scientiarum ac sapientie immense: tu preparas adinuentiones tuas, ut infirmes arcus potentium; et infirmos ardore succingas: dum in se fidentes deiicis; et in te sperantes attollis: dum plenos attenuas panibus; et esurientes sufficientia reples: qui scientia tumentes excludis; et  humiliter sapientes nec magniloquio fidere, nec superbe de tuis muneribus gloriari iubes: sed ita esse studiosos doctrina, ut tibi demus gloriam: nobis autem reseruemus obedientiam. R\. Amen.

Per misericordiam tuam Deus noster.

Ad Benedictus. Antiphona. Noctes, et dies, lux, et tenebre Dominum Deum nostrum benedicite.

Canticum. Benedictus es Domine Deus Patrum nostrorum. fol. 6. Oratio. Domine Deus, qui super, Quere fol. 111.

Sono. Alleluia. In matutinis meditabor in te Domine: quia factus es adiutor meus. Alleluia, alleluia. u\. Deus Deus meus, ad te de luce consurgo Sitit te anima mea.

 Lauda. Laudate Dominum de Celis: Alleluia: laudate eum in excelsis. Alleluia, alleluia. Psalmus CXLuIII.


Lectio libri Sapientie Salomonis .

R\. Deo gratias.

Reges populi, diligite iustitiam, ut in perpetuum regnetis: quid est autem sapientia, et quemadmodum facta sit, referam: et non abscondam a uobis sacramentum Dei, sed ab initio natiuitatis inuestigabo, et ponam in luce scientiam illius, et non preteribo ueritatem: neque cum inuidia tabescente iterabo: quoniam talis homo non erit particeps sapientie. Multitudo autem sapientium sanitas est orbis terrarum: et rex sapiens populi stabilimentum est. Ergo accipite disciplinam per sermones meos,  et proderit uobis.  Sum quidem et ego mortalis homo, similis omnibus, et ex genere terreno illius, qui prius factus est, et in uentre matris figuratus sum caro, nouem mensium tempore coagulatus in sanguine, et semine hominis, et delectamento homini conueniente. Et ego natus accepi communem erem, et similiter in factam decidi terram, primam uocem similem omnibus emisi plorans. In uolumentis nutritus sum, et in cunis uagiens. Nemo enim ex regibus aliud habuit natiuitatis initium. Unus ergo omnibus est introitus ad uitam, et similis exitus. Propter hoc optaui, et datus est mihi sensus: et inuocaui, et uenit in me spiritus sapientie. R\. Amen.

Hymnus. Splendor paterne glorie. fol. 67.

 Supplicatio. Oremus Redemptorem mundi. Quere fol. 66.

Capitula. Emitte Domine lucem tuam et ueritatem tuam in reditu dierum, et in corda credentium; in ordine temporum, et in deuotione populorum; in munere gratie, et in ministerio creature: ut lux tua aperiat aspectum, et ueritas intellectum: ut lux tua illuminet, et ueritas informet: ut lux tua discutiat tenebras, et ueritas errorem: ac per utriusque rei efficientiam, nec interior homo noster uacillet lubrico fluctuandi; nec exterior sordeat contagione peccati; sed sint opera in nos lucis, atque opera ueritatis: Ut lux tua procuret in tempore, et ueritas confirmet in munere.

Pater noster. Liberati a malo. fol. 2.

 Lauda. Cantate Domino canticum nouum: Alleluia, alleluia. R\. Laus eius in Ecclesia sanctorum. Alleluia.

Oratio. Tibi Domine in Ecclesia Sanctorum cantamus; tibique gratiam preconamus: tribue nobis, laudes tuas promere; in quo ceternum nos credimus premium obtinere. R\. Amen.

Per misericordiam.

In nomine Domini, etc.

Commemorationes dicantur, ut in fol. 94. Item in exeunte uespera, omnia dicantur, ut in exeunte uespera de primo Dominico post Octauam Epiphanie fol. 94. excepto, quod dicantur Capitula, et Benedictio subsequentes.

 Kyrie, eleison. R\. Christe, eleison. Kyrie, eleison.

Capitula. uespertinis precibus te Dominum deprecamur perpetuum; ut mala facinora nostra omittas, criminibus parcas, flammam male concupiscentie benignus extinguas: et illum ignem Spiritus tui Sancti, in nobis accendas, quo tua possimus mandata seruare. Mortem effuga, uitam dona, uirtutem insinua, et clemens uitia reseca: orationes suscipe, et miserationes concede; 118 ut noctis huius caliginem superemus: et peruenientes ad diem in lumine ambulemus, ne a uia ueritatis erremus. In te quesumus piissime Pater surgamus, et tuo Sancto Spiritu animemur; atque in Christo filio tuo, eternis splendoribus fulgeamus.

 Pater noster. Et ne nos. Liberati a malo, etc. fol. 2.

Humiliate uos benedictioni.

Dominus sit. R\. Et cum spiritu tuo.

Benedictio. Ad Dominum ascendat orationum uestrarum fusa petitio. R\. Amen. Quicquid ab eo poscitis, Clementissimus Pastor adtribuat. R\. Amen. Regat mentes uestras consilio salutaris, et animas uestras in tentationem non patiatur induci. R\. Amen.

Per misericordiam.

Lauda dicatur ut in Exeunte de primo Dominico. post Octauam Epiphanie; et similiter Oratio fol. 94.



IN QUINTO DOMINICO POST OCTAuAM EPIPHANIAE.



Sabbato ad uesperum.

Lauda. Ad uesperum demorabitur fletus; P. Et ad Matutinum letitia. u\. Conuertisti planctum meum in gaudium mihi: conscidisti saccum meum, et precinxisti me letitia. P. Et ad Matutinum letitia.

Oratio. Sana nos, Domine, dum clamamus ad te: et ut fletus nostros uespertinos in gaudium uertas, matutina letitia nobis, te opitulante, citius occurrat. R\. Amen.

Per misericordiam.

Sono. Intrate portas Domini in confessione: atria eius in hymnis confessionum. Alleluia. u\. Laudate nomen eius, quoniam suaue est: in eternum misericordia  eius, et usque in seculum seculi ueritas eius. Alleluia.

Dominus sit semper. R\. Et cum.

Antiphona. Benedicam te Domine Deus meus: P. Et laudabo nomen tuum quia tu es, qui facis mirabilia. u\. Exaltabo te Domine Deus meus, et rex meus: et benedicam nomen tuum in eternum, et in seculum seculi. P. Et laudabo. u\. Gloria, et honor. P. Et laudabo.

Dominus sit semper. R\. Et cum.

Lauda. Alleluia. Bonitatem, et disciplinam, et scientiam doce me, Deus: Alleluia. P. Quia mandatis tuis credidi. Alleluia, alleluia, alleluia. u\ Bonitatem fecisti cum seruo tuo Domine, secundum  uerbum tuum. P. Quia mandatis. u\. Gloria, et honor, etc. P. Quia mandatis.

Hymnus. Christe lux mundi. Quere fol. 110. Supplicatio. Oremus. Quere fol. 66.

Capitula. Deus omnipotens, qui sine exceptione hore alicuius, ac temporis spem nobis inuocandi te, tribuis: conuenientes nunc nos ad uespertina solemnia, et agentes diuini munus Officii, propitius exaudire digneris, et presta: ut huius diei acti, nullius peccaminis rei, nullius criminis teneamur obnoxii, et siquid illud est, quod fragilitatis nostre error admisit, tue miserationis clementia tergatur.

Pater noster. Et ne nos. Liberati a malo. fol. 2.

Humiliate uos benedictioni.

Dominus sit. R\. Et cum, etc.

 Benedictio. Repleat uos Dominus donis spiritualibus, et participes faciat regni celorum. R\. Amen. Carnem uestram mortificet fine uitiorum, et animas uiuificet inchoatione uirtutum. R\. Amen. Atque ita uos plenitudine gratie sue locupletet, ut in uestris semper delectetur cordibus habitare. R\. Amen.

Per.

Lauda. Bonum mihi est Alleluia. P. Lex oris tui. Alleluia, alleluia, alleluia. u\. Bonitatem, et disciplinam et scientiam doce me: quia mandatis tuis credidi. P. Lex oris tui. u\. Gloria, et honor, etc. P. Lex oris tui.

Oratio. Fiat misericordia tua Domine super nos. In eodem fol. Commemorationes, ut supra fol. 94.



Ad Matutinum.


Hymnus. Aeterne rerum Conditor. Require fol. 3.

Oratio. Deus, quem totius Opificem operis laudando, concelebrat condita magnitudo, cuiusque potentiam intelligibilis creatura miratur: tibi supplices honorem deferimus, te cordis uocibus inuocamus; ut qui nos ad Matutinum Officium, gallo preconante, exuscitas, placita tibi nostri famulatus uota efficias, ut tuo fulti presidio, quod delinquendo sorduimus abluas; et iugiter prece iustificationis tue gratiam nobis impertias. R\. Amen.

Per misericordiam tuam Deus noster, etc.

Antiphona. Salus tua Domine super populum tuum; et benedictio. Psalmus III.

Antiphona. Dele Domine iniquitates meas. Psalmus  L.

Antiphona. Clamabo ad Deum altissimum: Deum conditorem omnium, qui benefecit mihi. Psalmus LuI.

119 Oratio. Domine Deus, cui ad impendendum debitum nostre seruitutis consurgimus; effunde benedictionis et salutis abundantiam super populum tuum: dele misericors scelus contractum; et fac nos esse liberos a reatu facinorum: Audi gemitus penitentium; et largire indulgentie fructum: et clamoribus pulsatus fidelium, concede singulis remedium postulatum. R\. Amen.

Per misericordiam tuam Deus, etc.

Antiphona 1. Auertisti Domine faciem tuam a nobis,  et facti sumus turbati. Ad te Domine clamamus. et te Deum nostrum deprecamur. P. Ut exaudias nos, et miserearis nobis. u\. Ad te leuamus oculos nostros, qui habitas in celis. P. Ut exaudias nos. u\. Gloria, et honor Patri. P. Ut exaudias nos.

Oratio. Exaltamus te Domine, magnificantes nomen tuum; ut non auertas faciem tuam a nobis; et ne conturbes nos in ira tua; quia ad te Deum nostrum clamamus, et te deprecamur, ut nos exaudias, et ut nostri miserearis: conuerte cor nostrum ad te in bonitate; ut laudemus nomen tuum; et enarremus instanter mirabilia tua. R\. Amen.

Per misericordiam tuam, etc.

Antiphona. Ecce oculi Domini super timentes eum; et in eos, qui sperant in misericordia eius. P. Ut  eripiat a morte animas eorum. u\. Anima autem nostra patiens est Domino, quoniam adiutor, et protector noster. P. Ut eripiat. u\. Gloria, et honor Patri, et Filio. P. Ut eripiat a morte.

Oratio. Fiat misericordia tua Domine super nos: ut qui singillatim corda hominum fingis; specialius ea sanctifices: et quia sunt oculi tui super eos, qui te metuunt; timoris tui da nobis plenitudinem: ut agnitionis tue nobis conferas largitatem. R\. Amen.

Per misericordiam.

Antiphona 3. Iuxta est Dominus his, qui tribulato sunt corde: et humiles saluabit. P. Nec derelinquet omnes, qui sperant in eum. u\. Multe tribulationes iustorum: et de his omnibus liberabit eos Dominus. P. Nec derelinquet. u\. Gloria. P. Nec derelinquet.

 Oratio. Inquirentes te, Domine, dignanter exaudi; atque ut in te gaudeat anima nostra propitius indultor imperti: et qui iuxta es his, qui tribulato sunt corde, aurem tuam ad contritionem nostri spiritus pande: et ad pacem tuam, que exuberat omnem sensum, corpora nostra et corda conuerte. R\. Amen.

Per misericordiam tuam.

R\. Domine, omnis conscientia nostra rea est ante: P. Sed tu Deus potens es mundare nos a peccatis nostris; quia delicta nostra a te non sunt abscondita. u\. Peccauimus cum Patribus nostris, iniuste egimus, iniquitates fecimus. P. Sed tu Deus. u\. Gloria, et honor. Reiteretur R\.


In Laudibus.

 Ad Canticum. Antiphona. Dominus humilem facit, et exaltat. Suscitat a terra inopem, et a stercore erigit pauperem: et sedere facit eum cum potentibus populi.

Canticum. Confirmatum est cor meum. Quere fol. 55. Oratio. Domine Deus scientiarum. Quere fol. 117.

Ad Benedictus. Antiphona. Maria et flumina benedicite Dominum: Benedicite fontes Dominum.

Canticum. Benedictus es Domine Deus Patrum nostrorum. Require fol. 6. In primo Dominico de Aduentu. Oratio. Domine Deus Patrum. Quere fol. 93.

Sono. Exitus matutini et uespere delectaberis, Deus. Alleluia, alleluia. u\. uisitasti terram: multiplicasti locupletare eam, Deus. Alleluia, alleluia.

 Lauda. Laudate Dominum de Celis: Alleluia. Laudate eum in excelsis, Alleluia. Psalmus CXLuIII.


Lectio libri Ecclesiastici Salomonis .

R\. Deo gratias.

Fili, omnis sapientia a Domino Deo est, et cum illo fuit semper, et est ante euum. Arenam maris, et pluuie guttas, et dies seculi quis dinumerabit? Altitudinem celi, et latitudinem terre, et profundum abyssi quis mensus est? Sapientiam Dei omnia precedentem quis inuestigauit? Prior omnium creata est sapientia, et intellectus prudentie ab euo. Fons sapientie uerbum Dei in excelsis, et ingressus illius mandata eterna. Radix sapientie cui reuelata est et manifestata est? Et multiplicationem ingressus illius quis intellexit? Unus est Altissimus Creator omnipotens,  Rex potens, et metuendus nimis, sedens super thronum, et Dominus Deus. Ipse creauit illum Spiritu Sancto. R\. Amen.

120 Hymnus. Splendor paterne, etc. Quere fol. 67. Supplicatio. Oremus Redemptorem mundi. fol. 66.

Capitula. Dies Dominicus, fratres karissimi, a nobis pia deuotione colendus est: illuxit dies Resurrectionis, et pacis: dies uere lucis, et uite: in qua Christus credentium uita resurrexit a mortuis, uberes Deo gratias, laudesque referamus; ut diem Dominice Resurrectionis solemniter celebrantibus, pacem tranquillam, letitiam specialem nobis dignetur offerre; ut a uigilia matutina usque ad noctem, misericordie sue fauore protecti, Redemptoris nostri munere gaudeamus.

 Pater noster. Et ne nos. A malo nos libera, etc. Quere fol. 10.

Lauda. Cantate Domino canticum nouum: Alleluia, alleluia. u\. Laus eius in Ecclesia Sanctorum. Alleluia.

Oratio. Tibi Domine in Ecclesia. Require fol. 117. Commemorationes ut supra fol. 94.

Item exeunte uespera omnia dicantur, ut in primo Dominico, ut supra fol. 94, excepto quod dicantur Capitula, et Benedictio subsequentes.

Kyrie, eleison. R\. Christe eleison. Kyrie, eleison.

Capitula. Iam nos, Domine, nocturne caligini propinquatos, nichil uerius, nec eligere plus est melius, nisi tibi omnipotens ueniam petere delictorum, quem  nostrum cognoscimus factorem te, Domine: adesto Domine, in orationibus populi tui, et largiter omnium peccata dimitte: non memores, initio peccasse hominem, cum tibi in diuinitate similem nostrum conspicis Redemptorem: tu nosti quantum nobis insidiet inimicus: quesumus, ut nullum de nobis inueniat, quem lucretur, quibus tua gloriosa Trinitas adoranda assidue in Catholica Ecclesia predicatur.

Pater noster. Et ne nos. Liberati a malo, etc. fol. 2.

Benedictio. Omnipotens Dominus, in quo est pietatis immensitas, omni uos benedictione repleat, et propitius a malo defendat. R\. Amen. Omnibus peccatis uestris Dominus clementer ignoscat, et sibi uos in eternum placituros efficiat. R\. Amen. Atque  ipsius sitis protectione securi, cuius estis gratie dignatione redempti. R\. Amen.

Per misericordiam, etc.



IN SEXTO DOMINICO POST OCTAuAM EPIPHANIAE.



Sabbato ad uesperum.

In nomine Domini nostri Iesu Christi, lumen cum pace. R\. Deo gratias.

Lauda. Apud te est Domine fons uite: et in lumine tuo. P. uidebimus lumen. u\. Filii hominum, in protectione alarum tuarum sperabunt. Inebriabuntur ab uberibus domus tue: et torrente uoluptatis tue potum dabis eis. P. uidebimus lumen.

Oratio. Domine, apud quem est fons uite, et in cuius lumine aspicimus lumen; enutri in nos tue  scientie splendorem: ut sitientibus nobis uitalem impertias potum; et caligantium animarum superno lumini restituas intellectum. R\. Amen.

Per misericordiam tuam.

Dominus sit. R\. Et cum.

Sono. Tenebre non obscurabuntur a te. P. Et nox sicut dies illuminabitur: Alleluia. u\. Imperfectum meum uiderunt oculi tui, et in libro tuo omnes scribentur: dies formabuntur. Alleluia. P. Et nox sicut.

Dominus sit semper uobiscum. R\. Et cum.

Antiphona. Benedicite Dominum in omnibus operibus suis. Date nomini eius magnificentiam. P. Et confitemini in uoce laudis, et in canticis labiorum. u\. Laudate pueri Dominum: laudate nomen Domini.  P. Et confitemini. u\. Gloria, et honor. P. Et confitemini.

Dominus sit semper. R\. Et cum spiritu.

Lauda. ueniant mihi miserationes tue, ut uiuam: Alleluia. P. Quia lex tua meditatio mea est. Alleluia, alleluia. u\. Fiat nunc misericordia tua ut consoletur me, secundum eloquium tuum cum seruo tuo. P. Quia lex. u\. Gloria, et honor. P. Quia lex.

Hymnus. O lux beata Trinitas. Require fol. 113. Supplicatio. Oremus Redemptorem. Quere fol. 66.

Capitula. Defensio nostra, Domine, et illuminatio copiosa, illumina cordis nostri obscura, que sordis facinus, et crassum Chaos obnubilat: illumina arcana pectoris, ut contemplare possimus clementiam Redemptoris: suscipe uota fidelium, et penitentie  dona remedium: suscipe sacrificium uespertinum cum officio laudis, et restitue 121 beneficium matutinum cum dono eternitatis, ac presta: ut, qui te hic Omnipotentem credimus, in Resurrectione omnium, bona tua copiosius hauriamus.

Pater noster. Et ne. Liberati a malo. fol. 2.

Benedictio. Benedicat uobis omnipotens Dominus, qui uos dignatus est plasmare de nichilo. R\. Amen. Ipse sanet languores uestros, qui solus est omnium Dominus et Redemptor. R\. Amen. Atque ipsi Domino nostro sit semper cura de uobis, in quo est plenitudo uestre salutis. R\. Amen. Per misericordiam.

Lauda. Secundum misericordiam tuam, Domine, uiuifica me. P. Ut custodiam testimonia oris tui. Alleluia,  alleluia. u\. In eternum Domine, permanet uerbum tuum in celo. P. Ut custodiam. u\. Gloria. P. Ut.

Oratio. Ostende nobis Domine misericordiam tuam. Quere infra. Commemorationes, ut supra fol. 94.



Ad Matutinum.

Hymnus. Aeterne rerum. Quere fol. 3.

Oratio. Deus, qui omnem mundum complexum tenebris, splendoris tui radio illuminas, presentemque diem Apparitionis tue miraculo in usibus nostris exuscitas: presta eterne Deus, ut a nostris lapsibus resurgentes, discusso infidelitatis sopore, peruigili cura in laudibus tuis toto excitemur affectu: ut exuti operibus tenebrarum, sequamur te uerum principem lucis, ut sicut nocturne caliginis densitatem, claritas  diei infusa dispergit, ita egrotis medicine opus infundas, anxiis consolationem concedas; errantibus uiam salutis ostendas; penitentibus donum indulgentie tribuas; querentibusque, mitis clara luce appareas; ut, splendore tue glorie in nobis refulgente, cuncta tua Ecclesia spe, fide, et caritate resplendeat. R\. Amen. Per misericordiam tuam Deus noster, etc.

Antiphona. Tu autem Domine susceptor meus, et gloria mea, et exaltans caput meum. Psalmus III.

Antiphona. Secundum magnam misericordiam tuam, dele Domine iniquitates meas. Psalmus L.

Antiphona. Mitte de celo, et libera me Domine: da in obprobrium conculcantes me. Psalmus LuI.

 Oratio. Susceptor noster Domine exalta caput nostrum in gloria, et locupleta nos in tua misericordia: laua intima cordis nostri ab iniustitia; et a peccati inquinamentis purifica: mitte de celo, et erue nos a conculcantis obprobrio: ut alacres ad hoc tuum recurramus altarium; et matutinum sacrificium tibi offeramus in templo. R\. Amen.

Per misericordiam tuam, Deus noster, qui es benedictus, etc.

Dominus sit semper. R\. Et cum spiritu tuo.

Antiphona 1. In te sperauerunt patres nostri Domine: P. Sperauerunt, et liberasti eos. u\. Ad te clamauerunt, et salui facti sunt: in te sperauerunt, et non sunt confusi. P. Sperauerunt. u\. Gloria, et honor. P. Sperauerunt.

 Oratio. Respice in nos Domine Deus noster; ne auertendo faciem tuam a nobis, nos aliquatenus derelinquas: uere enim salui erimus, si uultus tui in nos aspectum conuerteris, et hilariter nostris te animabus coniunxeris: ut quia in te sperauerunt patres nostri, et salui facti sunt, nos hereditarie fac eorum spei succedere; et parilitate horum, eterna cum eis exultatione gaudere. R\. Amen.

Per misericordiam tuam, Deus noster, etc.

Antiphona 2. Misericordia tua Domine subsequatur nos. P. Omnibus diebus uite nostre. u\. Ostende nobis Domine misericordiam tuam: et salutare tuum da nobis. P. Omnibus diebus uite nostre. u\. Gloria, et honor Patri, et Filio. P. Omnibus diebus uite nostre.

 Oratio. Ostende nobis Domino misericordiam, teque populum prestolantem reple letitia: quo et plebis tue iniquitatem remittas, et peccata nostra ab ira mitigatus, operias. R\. Amen.

Per misericordiam tuam, Deus, etc.

Antiphona 3. Reuertatur impius a uia sua mala; et iniquus cesset delinquere. P. Et ueniam ad uos in iocunditate, dicit Dominus. u\. Nolite sperare in iniquitate, et rapinas nolite concupiscere: diuitie si affluant, nolite cor apponere. P. Et ueniam ad uos. u\. Gloria, et honor Patri. P. Et ueniam ad uos.

Oratio. Effundentibus nobis coram te corda in oratione, tu Domine, qui spes omnium es, exaudi et miserere; tibique nos seruituros subde; et subditis peccato propitia benignitate occurre: fac nos iniquitatis  rapina 122 carere; et diuitiarum tuarum ornamenta conquirere: atque te concupiscere, te nosse, teque omni uite nostre tempore Deum mereamur habere. P. Amen.

Per misericordiam.

P. Domine inique egimus: omnis etas ream habet conscientiam: peccauimus tibi Domine. P. Conuertere ad misericordiam. u\. Peccauimus: impie gessimus, et recessimus, et declinauimus a mandatis tuis. P. Conuertere. u\. Gloria, et honor. Reiteretur P.


In Laudibus.

Ad Canticum. Antiphona. Non infernus confitebitur tibi Deus, nec mors laudabit te. uiuens uiuens confitebitur  tibi; et notam faciet misericordiam tuam.


Canticum Ezechie .

Ego dixi: In dimidio dierum meorum * uadam ad portas inferi.

Quesiui residuum annorum meorum: * dixi: Non uidebo Dominum Deum in terra uiuentium.

Non aspiciam hominem ultra, * et habitatorem quietis.

Generatio mea ablata est a me, conuoluta est, * quasi tabernaculum pastorum.

Precisa est uelut a texente telam uita mea: dum adhuc ordirer, succidit me: * de mane usque ad uesperum finies me.

Sperabam usque ad mane, * sicut leo sic contriuit omnia ossa mea:

 De mane usque ad uesperum finies me: * sicut pullus hirundinis sic clamabam, meditabar ut columba.

Attenuati sunt oculi mei, * suspicientes in excelso.

Domine uim patior, responde pro me. * Quid dicam, aut quid respondebit mihi, cum ipse fecerim?

Recogitabo omnes annos meos * in amaritudine anime mee.

Domine si sic uiuitur, et in talibus est uita spiritus mei, * corripies me, et uiuificabis me.

Ecce in pace amaritudo mea amarissima: * tu autem eripuisti animam meam ut non perirem, et proiecisti post tergum tuum omnia peccata mea.

Quia non infernus confitebitur tibi, neque mors laudabit te: * non expectabunt qui descendunt in lacum, ueritatem tuam.

 uiuens uiuens confitebitur tibi, sicut et ego hodie: * pater filiis notam faciet ueritatem tuam.

Domine saluos nos fac, * et psalmos nostros cantabimus cunctis diebus uite nostre in domo Domini.

u\. Gloria, et honor.

P. Non infernus confitebitur tibi, nec mors P. Laudabit te. uiuens uiuens confitebitur tibi; et notam faciet misericordiam tuam.

Oratio. Eripe Domine animas nostras, ut non pereamus in interitu: nostrorum omnium facinora peccatorum pone post tergum tuum; ut non deiiciamur perditi in infernum; sed a te uiuificati, hic fateamur, et ueritatem tuam expectantes, psalmos nostros in domum tuam iugiter decantemus. R\. Amen.

Per misericordiam.

 Ad Benedictus. Antiphona. Filii hominum benedicite Dominum Isrel; et omnes sacerdotes serui Dei, benedicite Dominum.

Canticum. Benedictus es Domine Deus. fol. 6.

Sono. Deus misereatur nobis, P. Benedicat nos, Alleluia. u\. Illuminet Dominus uultum suum super nos, P. Et benedicat.

Lauda. Laudate Dominum de Celis. Alleluia, alleluia. Psalmus CXLuIII.


Lectio libri Ecclesiastici Salomonis .

R\. Deo gratias.

Fili, cogitatum habe in preceptis Dei, et in mandatis illius maxime assiduus esto: et ipse dabit tibi cor; concupiscentia sapientie dabitur tibi. Noli facere  mala, et non te apprehendent. Discede ab iniquo, et deficient mala abs te. Non semines mala in sulcis iustitie, et non metes ea in septuplum. Noli querere ab homine ducatum, neque a rege cathedram honoris. Non te iustifices ante Deum, quoniam agnitor cordis ipse est: et penes regem noli uelle uideri sapiens. Noli querere fieri iudex, nisi ualeas uirtute inrumpere iniquitates: ne forte extimescas faciem potentis, et pones scandalum in agilitate tua. Non pecces in multitudine ciuitatis, neque mittas te in populo, neque diliges duplicia peccata: nec enim immunis eris in uno. Noli esse pusillanimis in anima tua: exorare, et facere eleemosynam ne despicias. Ne dicas: In multitudine munerum meorum respiciet Deus, et offerente me, Altissimus suscipiet munera  mea. Non irrideas hominem in amaritudine anime sue: est enim qui humiliat et exaltat, circumspector Deus. R\. Amen.

Hymnus. Splendor paterne. fol. 67. 123 Supplicatio. Oremus Redemptorem. Quere fol. 66.

Kyrie, eleison. R\. Christe, eleison. Kyrie, eleison.

Capitula. Iam fulget oriens, iam properat dies, iam fugatis tenebris, aurora rubescit in luce purissima: celum, et sol refulgens, radios suos infert mundo: cuncta properant, cuncta festinant, optant Dominum habere propitium, quem suum auctorem semper agnoscunt, pariter et defensorem.

Pater noster. Et ne nos. Liberati a malo, etc.

Lauda. Cantate Domino canticum nouum: Alleluia,  alleluia. u\. Laus eius in Ecclesia sanctorum. Alleluia.

Oratio. Tibi Domine in Ecclesia sanctorum cantamus; tibique gratiam preconamus: tribue nobis, laudes tuas promere; in quo ceternum nos credimus premium obtinere. R\. Amen.

Per.

In nomine.

Commemorationes dicuntur ut fol. 94.

Item in exeunte uespera omnia dicantur, ut in exeunte de primo Dominico fol. 94. exceptis Capitula, et Benedictione, que dicantur, ut subsequentur.

Kyrie, eleison. R\. Christe, eleison. Kyrie, eleison.

Capitula. Ad uespertinum Domine.

Benedictio. Concedat nobis Dominus. fol. 102.



IN SEPTIMO DOMINICO POST OCTAuAM EPIPHANIAE.



Sabbato ad uesperum.

Lauda. Die mandauit Dominus. Oratio. Deus qui tuam. Quere fol. 110.

Sono. Alleluia. Ad uesperum demorabitur fletus; et ad matutinum letitia. Alleluia. u\. Alleluia. Conuertisti, Domine, planctum meum in gaudium mihi: conscidisti saccum meum, et precinxisti me letitia, Alleluia.

Dominus sit semper uobiscum R\. Et cum spiritu tuo.

Antiphona. Tuum Domine regnum: tu es super omnes principes. P. In manu tua fortitudo, et potentia: in manu tua uirtus, et imperium. u\. Domine  Deus uirtutum conuerte nos: et ostende faciem tuam: et salui erimus. P. In manu tua. u\. Gloria, et honor Patri. P. In manu tua fortitudo

Dominus sit. R\. Et cum.

Lauda. Fundasti terram, et permanet: Alleluia. P. Ordinatione tua perseuerat dies: Alleluia, alleluia, alleluia. u\. In eternum Domine permanet uerbum tuum in Celo. P. Ordinatione. u\. Gloria. P. Ordinatione.

Hymnus. Inuentor rutilis. fol. 91. Supplicatio. Oremus Redemptorem. fol. 66.

Capitula. Si quantam ab originis reatu nostrorum penam meremur consequi delictorum: olim humanum genus ad terram procliuum peruenisset;  nisi nos pretio sanguinis sui a tali uinculo resolutos, tibi Domino reformasset: nunc uero, quid tibi populus tuus pro tantis beneficiis proclamet in laudibus? qualia tibi disponat exhiberi munera, que ab illis minime fuerint largita? Sed nunc Domine, te exposcimus, ut hoc uespertinum, quod tibi lumen incendit, sit oculis tuis acceptum, sit placidum, sit uelut ille ignis inextinguibilis, qui populum tuum in columna ignis nocte precessit in eremo: sit uelut ille, qui Eliam rapuit ab hoc mundo, igneoque curru celitus prouexit: quem Eliseus propriis cernendo oculis aspexit: et dum patrem relinquere noluit, currus Isrel, et auriga eius, uiuida uoce clamauit: quem Moyses uidere promeruit, et cum Domino se locutum, populo nunciauit.

 Pater noster. Liberati a malo. Quere fol. 2.

Benedictio. Deuotionem uestram Dominus dignanter intendat, et remedia uobis opportuna restituat. R\. Amen. Tranquillam uobis conferat uitam, et bonis omnibus abundare uos faciat. R\. Amen. Talique uos subsidio pietatis regat in seculo, ut beatitudinis merito sustollat in celum. R\. Amen.

Per misericordiam.

Lauda. Quomodo dilexi regem tuam Domine? Alleluia. P. Tota die meditatio mea est. Alleluia, alleluia. u\. Quam dulcia faucibus meis eloquia tua, super mel ori meo! P. Tota die. u\. Gloria, et honor. P. Tota die.

Oratio. Clamantes ad te Domine. Require fol. 124.

Commemorationes, ut in uesperis de primo Dominico  de Aduentu Domini.



Ad Matutinum.

Hymnus. Aeterne rerum Conditor. Require fol. 3.

Oratio. Domine Deus, Pater omnipotens, inspirator. Quere fol. 26.

Antiphona. Gloria mea Deus meus, et exaltans caput meum. Psalmus III.

Antiphona. Tibi soli peccaui; miserere mei Deus. Psalmus L.

124 Antiphona. Miserere mei Deus, miserere mei: quoniam in te confidit anima mea. Psalmus LuI.

Oratio. Ad te Domine clamorem nostre uocis emittimus; tibique, ut nos de monte sancto tuo exaudias, supplicamus: et quia tu nosti subiectionis  nostre infirmam uirtutem, nos dextera tua corrobora: dele mala nocentia; et ad sequendum te corda excita nostra: nam quia saluari per se non confidit humana fragilitas; eripiat animas nostras emissa de celo misericordia tua. R\. Amen.

Per misericordiam tuam Deus noster, etc.

Antiphona 1. Benedic Domine hereditatem tuam: P. Et rege eam, et extolle usque in seculum. u\. Quia tu Domine suauis, ac mitis es, et multum misericors inuocantibus te. P. Et rege eam. u\. Gloria, et honor. P. Et rege eam.

Oratio. Clamantes ad te Domine, precamur: ut in consolatione nostra non sileas; nec nos secundum desideria cordis nostri relinquendo, simul cum  peccatoribus tradas; salua plebem tuam, quam tu ipse creasti: et benedic hereditatem tuam, quam pretioso sanguine redemisti. R\. Amen.

Per misericordiam tuam.

Antiphona 2. Da uirtutem Domine, populo tuo: P. Et benedic in pace plebem tuam: u\. Et rege eam, et extolle usque in seculum. P. Et benedic. u\. Gloria, et honor. P. Et benedic.

Oratio. Da Domine uirtutem populo tuo contra aduersitatum omnium mala; plebemque tuam pacis conlatione locupleta: ut pro abundantia quietis, omnes in templo tuo tibi gloriam concinant; laudemque pariter et honorem, malis uite huius obliti, tue semper deferant maiestati. R\. Amen.

Per misericordiam tuam Deus noster.

 Antiphona 3. Esto nobis Domine in Deum protectorem. P. Et in locum munitum, ut saluos nos facias. u\. Quam magna multitudo dulcedinis tue Domine, quam abscondisti timentibus te! et perfecisti sperantibus in te, in conspectu filiorum hominum. P. Et in locum. u\. Gloria, et honor Patri. P. Et in locum munitum.

Oratio. Esto Domine in Deum protectorem; ne incolis obsidentibus, nostrarum integritas mentium feriatur: pro loco autem munito tuum habere mereamur auxilium: Nam te nobis obumbrante, nulla uirtute ualebit inrumpere: nec recessus tentationum penetrabit nostros, si tu intra extraque adfueris, et firmamentum refugiumque nostrum tuam dexteram dederis. R\. Amen.

 Per misericordiam tuam.

R\. Domine uirtutum, cum tranquillitate iudicas peccatores, et cum reuerentia corrigis errantes. P. Tu das peccanti locum penitentie: tu dona tempus, et moram, per quod possimus mundari a malitia. u\. Et Domine Deus uirtutum, suauis, ac mitis es, patiens, et cum misericordia disponis nos. P. Tu das peccanti. u\. Gloria, et honor, etc. Reiteretur R\.


In Laudibus.

Ad Canticum. Antiphona. De nocte uigilat spiritus meus ad te Deus: quia lux precepta tua sunt super terram. P. Iustitiam discite.

Canticum. De nocte uigilat. Require fol. 64.

Oratio. De nocte uigilantem ad te spiritum nostrum,  luce Deus decora preceptorum tuorum illustra: et in tempestate requirentium uigil, ut lux adesto meridiana: Nulle nos tenebre te sequentes impediant; nec iniustitie amor nostra a te uestigia retrahat: sed ualeamus iustitiam discere, te auctorem iustitie proficienti postulamus auiditate: ac dum uisu perpeti amplecti concupiscimus, tue quoque sapientie amplexibus perenniter hereamus. R\. Amen.

Per misericordiam.



Ad Benedictus.

Antiphona. Sacerdotes serui Dei excelsi, Dominum nostrum benedicite.

Canticum. Benedictus es Domine Deus patrum  nostrorum. Quere in primo Dominico de Aduentu Domini fol. 6. Oratio. Domine Deus patrum. fol. 93.

Sono. Illuminans tu mirabilis. Alleluia. P. A montibus eternis. Alleluia. u\. Cogitatio hominis confitebitur, Deus: et reliquie cogitationis diem festum agent tibi. P. A montibus.

Lauda. Laudate Dominum de celis: Alleluia. Laudate eum in excelsis. Alleluia, alleluia. Psalmus CXLuIII.


Lectio libri Sapientie Ecclesiastici Salomonis .

R\. Deo gratias.

Fili, sine consilio nichil facias, et post factum non peniteberis. In uiam ruine 125 non eas, et non offendes in lapide: nec reddas te uie laboriose,  nec ponas anime tue scandalum: et a uiis tuis caue, et a domesticis tuis attende. In omni opere crede ex fide anime tue: est enim conseruatio mandatorum. Qui credit Deo, et eius attendit mandatis: et qui confidunt in illo, non minorabuntur. Timenti Dominum non occurrunt mala, sed in tentatione Deus illum conseruat, et liberat a malo. R\. Amen.

Hymnus. Splendor paterne. fol. 67. Supplicatio. Oremus Redemptorem mundi. fol. 66.

Capitula. Quam magnificata sunt opera tua Domine! omnia in sapientia fecisti: ecce iam tetre noctis sidereo splendore caligo respergitur, et incipientis diei aureum luminis decus ingreditur: ecce iam noctis peracto cursu, lux de candido celi fastigio  promicat, et toto orbe terrarum, claritatis tue splendore, et fulgore coruscat: ecce iam post gallorum concentum, passerum garrule uoces diuerso modulationis resonant cantu, diuersaque uolucrum genera, remigio alarum aures ad astra petunt: unde largam tue pietatis, Pater omnipotens, indefesse poscimus clementiam, ut hunc diem nos sine peccato transire permittas: ut sicuti omnibus omnipotentie tue claritatem dispensas, ita parue scintille tue diuinitatis cordibus nostris fulgorem immittas.

Pater noster. Et ne nos. Liberati a malo, etc. Quere fol. 2.

Dominus sit semper uobiscum. R\. Et cum spiritu tuo.

Lauda. Cantate Domino canticum nouum: Alleluia,  alleluia. u\. Laus eius in Ecclesia sanctorum. Alleluia.

Oratio. Tibi Domine in Ecclesia sanctorum. fol. 117. Commemorationes ut in fol. 94.

Item exeunte uespera, omnia dicantur ut in exeunte uespera de primo Dominico post Epiphaniam fol. 94, exceptis Capitula, et Benedictione, que sequuntur.

Capitula. Deus, qui illuminasti primum tenebras, et fundasti ex instabili creatura substantiam uisibilem; aspice nos uultu mitissimo, et nostras preces pro sacrificio accipe uespertino, ut nullis in hac nocte terrorum uitiis capiamur; sed presta nobis cor castum, et animum ab omnibus criminibus alienum, ut nullum in nobis inimicus nocendi inueniat locum.

 Pater noster. Liberati a malo. fol. 2.

Benedictio. Ostede Domine, misericordiam tuam super hos famulos tuos, et sancto Angelo tuo excubante, custodi. R\. Amen. ueniat in his Domine, assidua letitia; et gaudium sempiternum. R\. Amen. Perseueret in eis celeste signaculum, quod in illis conferre dignatus es per Spiritum Sanctum. R\. Amen.

Per misericordiam.

Lauda. Cantabiles mihi erant. Quere fol. 94. Oratio. Clamantes ad te Domine. Quere fol. 124.



IN OCTAuO DOMINICO POST OCTAuAM EPIPHANIAE.



Sabbato ad uesperum.

Lauda. Illumina oculos meos. Oratio. Illumina  oculos nostros, Domine. Require fol. 113.

Sono. Te decet hymnus Deus in Sion: et tibi reddetur uotum. P. In Hieruusalem. Alleluia u\. Exaudi Deus orationem nostram: ad te omnis caro ueniet. P. In.

Dominus sit. R\. Et cum.

Antiphona. Dominus sapientia fundauit terram, stabiliuit celos prudentia. P. Sapientia illius eruperunt abyssi, et nubes rore concrescunt. u\. Fecit lunam in tempore: sol agnouit occasum suum. P. Sapientia illius. u\. Gloria, et honor Patri. P. Sapientia.

Dominus sit semper uobiscum.---Et cum spiritu tuo.

Lauda. Ab omni uia mala prohibe pedes meos  Domine: P. Ut custodiam mandata tua. Alleluia, alleluia, alleluia. u\. A preceptis tuis intellexi: propterea odio habui omnem uiam iniquitatis. P. Ut custodiam. u\. Gloria, et honor. P. Ut custodiam.

Hymnus. Christe lux mundi. Quere fol. 110. Supplicatio. Oremus Redemptorem. Quere fol. 66.

Capitula. Illumina nos, Domine, requiescentes in hac nocte; ut manibus nostris coram te exhibeamus precibus crucem, ut non timeamus tentatorem ambulantem in tenebris, habentes nobiscum reuelationem gentium et gloriam plebis tue Isrel: tunc enim recedit inimicus, si tu dignatus fueris esse propitius: tunc a furoris sui gladio conuertetur, si ad nos tua misericordia reuertatur. Noli nos Domine abdicare faucibus luporum, nec dentibus damnare  leonum; sed in congregatione Sanctorum tuorum, tuas portas mereamur 126 intrare in confessione spiritualium gaudiorum.

Pater noster. Liberati a malo.

Humiliate uos benedictioni.

Dominus sit semper uobiscum. R\. Et cum spiritu tuo.

Benedictio. Clementissimus Dominus, in cuius manu est uniuersa prosperitas, benedictionis semper et pacis uobis tribuat incrementum. R\. Amen. In bonis actibus sitis semper unanimes, atque participes; ut a mandatis Domini nullatenus deuietis. R\. Amen. Omnibus peccatis uestris Dominus clementer ignoscat, et perducat uos propitius ad gloriam sempiternam. R\. Amen. Per misericordiam ipsius, etc.

 Lauda. uoluntaria oris mei comproba Domine: Alleluia. P. tua doce me. Alleluia. u\. Lucerna pedibus meis uerbum tuum Domine, et lumen semitis meis. P. Et iudicia. u\. Gloria, et honor Patri, etc. P. Et iudicia.

Oratio. Ad te, Domine, oculos nostros. Quere in sequenti Matutino.



Ad Matutinum.

Hymnus. Aeterne rerum Conditor. Quere fol. 3.

Oratio. Post gallorum canorum concentus, noctisque quietem exclusam, tibi, Domine, matura nox parturit diem, et galli concrepantibus alis, ore preconio matutinum iubilant hymnum: tibi, Domine, aues celi laudes emittunt: tuo iussu discussis tenebris,  sol radios infert mundo: tua sunt ista miracula omnipotens Pater: nos tantummodo uota portamus, offerentes sancto nomini tuo hec sacrificia matutina: ut a peccatis preteritis absoluti, de presenti tribulatione mereamur absolui. R\. Amen.

Per misericordiam tuam Deus noster, etc.

Antiphona 1. Domini est salus: et super populum tuum benedictio tua. Psalmus III.

Antiphona. Incerta et occulta sapientie tue manifestasti mihi. Psalmus L.

Antiphona. In umbra alarum tuarum speramus Deus, dum transit iniquitas. Psalmus LuI.

Oratio. uerbum ante secula ineffabiliter. Quere fol. 33.

Antiphona 1. Exaudi de celo Domine. P. Et dimitte  peccata seruis tuis, et populo tuo. u\. Quia tu Domine, suauis, ac mitis es; et multum misericors inuocantibus te. P. Et dimitte peccata. u\. Gloria, et honor. P. Et dimitte peccata seruis tuis.

Oratio. Ad te, Domine, oculos nostros erigimus; quem in celestibus habitare, et terre machinam uirtute continere fatemur: Miserere igitur nostri Domine, miserere; et peccatis nostris, pro quibus te metuimus, parce: ut contemptum nostrum pietate clementi respicias; et a delicti obprobrio dextera nos tue uirtutis eripias. R\. Amen.

Per misericordiam.

Antiphona 2. Deus, ut liberes nos, uenias. P. Ut auxilieris nobis festina. u\. Qui regis Isrel, intende: qui deducis uelut ouem Ioseph. Qui sedes  super Cherubim appare. P. Ut auxilie is. u\. Gloria, et. P. Ut auxilieris.

Oratio. Qui regis Isrel, intende per misericordiam tuam Domine: qui deducis uelut ouem Ioseph, pastoris gubernacula, et protectoris impende remedia: conuerte nos; et ostende faciem tuam, et salui erimus; dum excelsus humilia respicis, et orantium preces propitiatus exaudis. R\. Amen.

Per misericordiam tuam Deus noster, etc.

Antiphona 3. Domine Deus noster. P. Exaudi nos: propitius esto, et salua nos. u\. Cito nos preueniat misericordia tua, Domine: quia pauperes facti sumus nimis. P. Exaudi nos. u\. Gloria, et honor. P. Exaudi.

 Oratio. Propitius esto peccatis nostris Domine; et propter honorem nominis tui perfecta nos recrea libertate: ne, dum nostro peccatorum elogio adterimur, in obprobrio gentium redigamur. Ergo ut nos seueritate non punias pene, causam nobis scelerum ablue: atque in conspectu tuo gemitus compeditorum intreat; ut de occulto tuo in manifesto nostro gratia indulta precedat. R\. Amen.

Per misericordiam.

R\. Deus, qui das locum penitentie, tu dona ueniam peccatis nostris: Quis enim dicet tibi: Quid fecisti? Aut quis stabit contra iudicium tuum? Non est enim alius Deus preter te. P. Cui est cura de omnibus. u\. Miserere, Deus, omnium, quoniam omnia potes, et dissimulas peccata hominum propter  penitentiam. P. Cui est cura. u\. Gloria, et honor. Reiteretur R\.

Aliud Responsorium. Dominus omnipotens audiuit uocem Publicani, et peccatoris. P. uerus Deus misericors indulgentiam tribuit 127 fideli confitenti. u\. Publicanus stans a longe, et non audebat oculos suos leuare ad celos: sed percutiebat pectus suum, dicens: Propitius esto mihi peccatori. P. uerus Deus. u\. Gloria, et honor, etc. Reiteretur Responsorium.


In Laudibus.

Ad Canticum. Antiphona. Lux precepta tua sunt, Domine, super terram. Iustitiam discite habitatores terre.

Canticum. De nocte uigilat. Quere fol. 64.

Oratio. De nocte uigilantem. Quere fol. 124.

 Ad Benedictus. Antiphona. Benedictus es Deus, et benedictum nomen glorie tue. Benedicite Dominum omnes electi eius: sit nomen sanctum ipsius benedictum in omnia secula seculorum.

Canticum. Benedictus es Domine Deus patrum. Quere fol. 6. Oratio. Domine Deus, qui super Cherubim. Quere fol. 111.

Sono. Alleluia. Auditam fac mihi mane potentiam tuam, Domine: quia te confido. P. Ostende mihi. Alleluia. u\. Alleluia. Memor fui dierum antiquorum tuorum, Domine, et in opus manuum tuarum meditabor. P. Ostende mihi.

Lauda. Laudate Dominum de celis: Alleluia, alleluia. Laudate eum in excelsis. Alleluia, alleluia. Psalmus CXLuIII.


 Lectio libri Ecclesiastici Salomonis .

R\. Deo gratias.

Fili, qui timet Dominum, nichil trepidabit: quoniam ipse est spes eius. Timenti Dominum beata est anima. Ad quem respiciet, que est fortitudo eius? Oculi Domini super timentes eum, protector potentie, firmamentum uirtutis, tegimen ardoris, et umbraculum meridiani, et precatio offensionis, et adiutorium casus, exaltans animam, et illuminans oculos, dans sanitatem, et uitam, et benedictionem. Immolantis ex iniquo oblatio maculata, et non sunt beneplacite subsannationes iniustorum. Dominus solus sustinentibus es in uia ueritatis, et iustitia. Dona iniquorum non probat Altissimus, nec oblationes  iniquorum: nec in multitudine sacrificiorum propitiatur peccatis. Qui offert sacrificium ex substantia pauperum, quasi qui uictimat filium in conspectu patris sui. Qui aufert in sudore panem, quasi qui occidit proximum suum. Qui effundit sanguinem, et qui fraudem facit mercenariis, fratres sunt. Unus edificans, alius destruens: quid prodest illis nisi labor? Unus orans, et alius maledicens: cuius uocem exaudiet Deus? Qui baptizatur a mortuo, et illerum tangit illum, quid proficit lauatio illius? sic qui ieiunat in peccatis suis; et iterum eadem faciens, quid prosit, humiliando se? orationem illius quis exaudiet?  Qui conseruat legem, multiplicat orationem. Sacrificium salutare est attendere mandatis, et discedere ab omni iniquitate. Et deprecatio  pro peccatis, discedere ab iniustitia. Non appatebis uacuus ante conspectum Domini. Hec enim propter mandatum Domini figunt. Oblatio iusti impinguat altare, et odor suauitatis est in conspectu Altissimi. R\. Amen.

Egmnus. Splendor paterne. fol. 67.

Supplicatio. Oremus Redemptorem mundi. Quere fol. 57.

Capitula. In matutinis temporibus inuocatus, adesto Lucifer uerus; et qui celos tuos in splendore respergis, pectora nostra, et corda letifica: ut fidei illuminatione animati, te semper ducem, et principem luminis adoremus.

Pater noster. Liberati a malo. fol. 2.

Lauda. Cantate Domino canticum nouum: Alleluia,  alleluia. u\. Laus eius in Ecclesia sanctorum. Alleluia.

Oratio. Tibi Domine. fol. 117. Commemorationes id supra fol. 94.

Item exeunte uespera, omnia dicantur, ut in primo Exeunte de primo Dominico post Octauam Epiphanie fol. 94, exceptis Epistola, et Benedictione, que sequuntur.

Kyrie, eleison. R\. Christe, eleison. Kyrie, eleison.

Capitula. Deus cuius nunquam fulgor extinguitur, nunquam claritas terminatur, quesumus te, ut dum dies quotidiana, noctis successione finitur, tuum lumen sensibus nostris semper oriatur, et interior homo noster uisitationis tue fulgore uegetetur: ut nullis peccatorum tenebris obruamur.

 Pater noster. Liberati. fol. 2.

Benedictio. Preces uestras Dominus, cui supplicatis, exandiat, et omnia uobis piacula, solita miseratione dimittat. R\. Amen. Benedictionis sue super uos Dominus dona transmittat, et misericordiarum largitor imbres 128 benignus infundat. R\. Amen. Ipsi in hac uita locum per bona opera uestris in cordibus preparetis: ut iustificati in eternum cum Christo regnetis. R\. Amen.

Per misericordiam.



IN DOMINICO ANTE DIEM CINERUM.



Sabbato ad uesperos.

Lauda. In noctibus extollite manus uestras in sancta, P. Et benedicite Dominum. u\. Qui statis in domo Domini, in atriis domus Dei nostri. P. Et  benedicite.

Dominus sit. R\. Et.

Sono. Intrate portas Domini in confessione, atria eius. P. In Hymnis confessionum. Alleluia. u\. Laudate nomen eius: quoniam suaue est, in eternum misericordia eius, et usque in seculum seculi ueritas eius. Alleluia. P. In.

Dominus sit. Et cum.

Antiphona. Ecce clamat custos: uenit mane. P. Et nox. Queritis, querite: conuertimini: uenite. u\. Laudate pueri Dominum: laudate nomen Domini. P. Et nox. u\. Gloria. P. Et nox.

Dominus sit. R\. Et cum.

Lauda. Ne memor fueris Deus iniquitates nostras  antiquas, Alleluia, alleluia, cito nos preueniat misericordia tua, Domine. P. Iniquitates. u\. Gloria, et honor. P. Iniquitates.

Hymnus. Inuentor rutilis. Quere fol. 92. Supplicatio. Oremus. Redemptorem. fol. 66. Capitula. Defensio nostra, et Benedictio. Benedicat uobis. Lauda. Secundum misericordiam. fol. 121.



Ad Matutinum.

Hymnus. Aeterne rerum. Oratio. Aeternum te, fol. 3.

Antiphona. Salus tua Domine: super populum tuum benedictio tua. Psalmus III.

Antiphona. Dele, Domine, iniquitates meas, et miserere mei. Psalmus L.

Antiphona. Clamo ad Deum altissimum; ad Dominum  qui benefecit mihi. Psalmus LuI.

Antiphona 1. Conuerte nos Deus salutaris noster: et auerte iram tuam a nohis. P. Ne in eternum irascaris nobis? u\. Deus tu conuertens uiuificabis nos: et plebs tua letabitur in te. P. Ne in eternum. u\. Gloria, et honor. P. Ne in.

Oratio. Conuerte nos Deus salutaris noster; et auerte iram tuam a nobis: ac super populum tuum pacem presta, quam loqueris; ut plebs tua letetur in te; ac salutare tuum custodia salutis intelligens, uel misericordiam tuam prosperitate cognoscat, uel benignitatem tuam fructu fecunditatis suscipiat. R\. Amen.

Per misericordiam tuam.

Antiphona 2. Miserator, et misericors Dominus:  longanimis et multum misericors. P. Non in finem irascetur: neque in eternum indignabitur. u\. Non secundum peccata nostra facias nobis: neque secundum iniquitates nostras retribuas nobis. P. Non in finem irascetur. u\. Gloria, et honor Patri. P. Non in finem.

Oratio. Miserator Domine, et misericors non irascaris nobis in finem; sed quantum distat Oriens ab Occasu iniquitatem omnem a nobis elonga, et iuxta altitudinem celi a terra tuam in nobis misericordiam dilata. R\. Amen.

Per misericordiam.

Antiphona 3. Miserere, Deus, omnium, quoniam omnia potes, P. Et dissimulas peccata hominum propter penitentiam. u\. Ad te leuamus oculos nostros,  qui habitas in celis. P. Et dissimulas. u\. Gloria, et honor. P. Et dissimulas.

Oratio. Deus, misericordiarum Domine, cuius potestatis hoc est uelle, quod proficere: largam in nobis tuam bonitatem ostende, et ab altitudine uie pessime, nostra uestigia amoue: et artus sanos per semitas ad te uenire concede. R\. Amen.

Per misericordiam tuam Deus noster.

R\. In te confidunt omnes anime dicentes: Cito Deus miserebitur nobis, quia Dominus locutus est dicens: Gaudebo super unum penitentem, P. Quam super nonaginta nouem iustos non indigentes penitentia. u\. Gaudium erit in celo coram Angelis Dei super uno peccatore penitentiam agente, P.  Quam super nonaginta. u\. Gloria, et honor. Reiteretur R\.


In Laudibus.

Ad Canticum. Antiphona. Tu Domine propter peccatores misericors uocatus es: si enim nostri misertus fueris, misericors uocaberis.


Canticum Esdre .

Domine, qui habitas in eternum, * cuius oculi elati et superiora in era:

Cuius est thronus inestimabilis, * et gloria incomprehensibilis:

Cui adstat omnis exercitus Angelorum cum tremore, * quorum obseruatio in uento et igni conuertentur.

 Cuius uerbum firmum, et dicta perseuerantia. * 129 Cuius dispositio fortis, et iussio terribilis:

Cuius aspectus arefacit abyssos, * et indignatio tabescit montes, et ueritas testificatur:

Exaudi Domine orationem serui tui, * auribus percipe precem figmenti tui.

Intende in uerba mea, dum enim uiuo, loquar: * et dum sapio, respondebo:

Nec respicias Domine populi tui delicta; * ipsi qui tibi seruiunt in ueritate.

Neque attendas impie agentium studia, * sed qui tua testamenta cum doloribus custodierunt.

Neque cogites perdere qui in conspectu tuo false conuersati sunt, * sed memento qui ex uoluntate nomen tuum cum timore cognouerunt.

 Neque uolueris perdere, qui pecudum mores habuerunt: * sed respicias super eos, qui legem splendide docuerunt.

Neque indigneris eis qui bestiis peius sunt iudicati: * sed diligas eos qui semper in tua gloria confiderunt.

Quoniam nos, et patres nostri talibus moribus egimus: * tu autem propter nos peccatores misericors uocatus es.

Si enim desideraueris, ut nostri miserearis, * tunc misericors uocaberis:

Nobis enim non habentibus opera iustitie. Iustis autem, quibus sunt opera multa reposita, * apud te Domine ex propriis operibus percipient mercedem suam.

 Quid est nomo, ut ei indigneris: * aut genus corruptibile, ut ita exacerberis de ipso.

In ueritate enim, nemo de genitis est, qui non impie gessit; * aut de confitentibus, qui tibi non deliquit.

In hoc enim annuntiabitur bonitas tua, et iustitia tua Domine, * cum misertus fueris his qui non habent substantiam operum bonorum.

Ad Benedictus. Antiphona. Filii hominum benedicite Dominum Isrel; et omnes Sacerdotes serui Dei benedicite Dominum.

Canticum. Benedictus es Domine Deus patrum nostrorum. Quere fol. 6.

Sono. Deus misereatur nobis, et benedicat nos:  Alleluia. u\. Illuminet Dominus uultum suum super nos. P. Et benedicat nos. Alleluia.

Lauda. Laudate Dominum de celis: Alleluia, alleluia. Laudate eum in excelsis. Alleluia, alleluia. Psalmus CXLuIII.


Lectio libri Sapientie Ecclesiastici Salomonis .

R\. Deo gratias.

Metuentes Dominum sustinent misericordiam eius: et non deflectatis ab illo ne cadatis. Qui timetis Dominum, credite illum: et non euacuabitur merces uestra. Qui timetis Dominum, sperate in illum, et in oblectatione ueniet uobis misericordia. Qui timetis Dominum, diligite illum, et illuminabuntur corda uestra. Respicite filii nationum hominum: et scitote, quis sperauit in Domino, et confusus est: permansit in mandatis  eius, et derelictus est? et quis inuocauit eum, et despexit illum? Quoniam pius et misericors Deus, et dimittit in tempore tribulationis peccata: omnibus exquirentibus se in ueritate. ue duplici corde, et labiis sceleratis, et peccatori terram ingredienti duabus uiis. ue dissolutis corde, qui non credent Deo: ideo non proteguntur ab eo. ue, qui perdiderunt sustinentiam, et qui dereliquerunt uias rectas, et diuerterunt in uias prauas. Et quid facietis, cum aspicere ceperit Dominus? Qui timent Dominum, non erunt incredibiles uerbo eius: et qui diligunt illum. conseruabunt uiam illius. Qui timent Dominum, inquirent que beneplacita sunt illi: et qui diligunt eum, replebuntur lege ipsius. Qui timent Dominum, parabunt corda sua, et in conspectu illius sanctificabunt  animas suas. R\. Amen.

Hymnus. Splendor paterne. fol. 67. Supplicatio. Oremus Redemptorem mundi. fol. 66. Capitula. Deus auctor luminis. Quere f. 115.

Lauda. Irascimini, et nolite peccare: Alleluia. Dicite in cordibus uestris. P. Et in cubilibus uestris compungimini. Alleluia, alleluia. u\. Sacrificate sacrificium iustitie, et sperate in Domino. Multi dicunt: Quis ostendit nobis bona? P. Et in cubilibus. u\. Gloria. P. Et in.

Oratio. Tibi, Domine, in. Quere fol. 117. Commemorationes, ut supra fol. 94.



FERIA QUARTA. IN CAPITE IEIUNII.



Ad Matutinum.

Antiphona. Tu autem Domine susceptor meus es,  gloria mea, et exaltans caput meum. Psalmus III.

Oratio. Quamuis Domine plurima malignantium multitudo abneget, salutem nostram esse in te Domino Deo nostro: nobis tamen 130 ob hoc robur spei multum augetur, quia tu susceptor noster esse dignatus es: Obstruatur itaque os loquentium iniqua; cum sperantes in te misericordia circumdat assidua. R\. Amen.

Per misericordiam.

Antiphona 1. uenite ado emus, et prosternamus ante Deum: et ploremus coram Domino, qui fecit nos. u\. Preoccupemus faciem Dei in confessione, et in psalmis iubilemus ei. Psalmus XCIu.

Oratio. Preoccupantes faciem tuam, Domine, in  confessione, et in psalmis tibi debita modulatione iubilantes, adoramus ac procidimus ante te, ploratu interno et gemitu deprecantes: ut quia tu fecisti nos, et tu es Deus noster; nos populum tuum pius Dominus protegas, et oues pascue tue pastor solicitus attendas: tribuasque his gratiam, pro quibus animam posuisti. R\. Amen.

Per misericordiam tuam.

Antiphona. 2. Misericors, et miserator, et iustus Dominus. u\. Benignus uir, qui miseretur. Psalmus CII.

Oratio. Misericors Domine et iuste, fac nos semper esse misericordes; et commoditati alterne tota adesse facilitate: nec ab auditu malo nos, dum iudicaueris, terreas; sed tuam ad dexteram glorificandos  statuas. R\. Amen.

Per misericordiam tuam.

Antiphona 3. Querite Dominum, et confortamini: querite faciem eius semper. Psalmus CIu.

Oratio. Querentibus te, Domine, tribue fortitudinem; et querendi te iugiter infunde sanctum amorem: ut qui tuam desiderant cernere faciem, perniciosam mundi non appetant uoluptatem: eosque seculi blandimenta non detineant usquequaque captiuos; ut lux uultus tui clarificet iam beatos. R\. Amen.

Per misericordiam tuam, etc.

R\. Propitiare, Domine, populo tuo, quia peccauit tibi; et omnes iniquitates eorum ne memineris; sed  fac cum eis misericordiam. P. Et exaudi illos, pro quibus inuocauerunt te Domine. u\. Conuertere, Domine, aliquantulum, et delectare super seruos tuos. P. Et exaudi illos. u\. Gloria, et. Reiteretur R\.


In Laudibus.

Antiphona. Auerte faciem tuam a peccatis meis: et omnes iniquitates meas dele. Psalmus L.

Oratio. Auerte faciem tuam a peccatis nostris Domine; et omnes iniquitates nostras dele: remoue ab oculis tuis malarum nostrarum facinus uoluptatum; nostreque confessioni clementer tuum adpone auditum: Miserere, quesumus, rogantibus nobis, qui propitius respicis in aduersis, et qui desperatis cor penitens tribuis ad confessionem glorie tue. Sed quia Publicanus a longe stans et percutiens pectus  suum, sola confessione purgatus est; similiter et nos peccatores exaudi: ut sicut illi meritos petitionis sue fructus donasti; ita et nobis supplicantibus indignis seruis tuis ueniam digneris impendere peccatis. R\. Amen.

Per misericordiam.

Ad Canticum. Antiphona. Ne extermines populum tuum, Domine; et hereditatem tuam, quam liberasti.

Canticum. Domine, Domine, rex deorum celorum. Quere fol. 103.

Matutinarium. Antiphona. Deus misereatur nostri, et benedicat nobis: P. Illuminet uultum suum super nos. u\. Ut cognoscamus in terra uiam tuam: in  omnibus gentibus; salutare tuum. P. Illuminet. u\. Gloria, et honor, etc. P. Illuminet.

Lauda. In sanctis eius laudate Dominum. Alleluia, alleluia. In firmamento uirtutis eius laudate Dominum. Alleluia, alleluia. Psalmus CL.


Lectio libri Sapientie Salomonis .

R\. Deo gratias.

Deus, qui das locum penitentie, tu dona ueniam peccatis nostris. Quis enim dicet tibi: Quid fecisti? aut quis stabit contra iudicium tuum? aut quis in conspectu tuo ueniet uindex iniquorum hominum? aut quis tibi imputabit, si nationes perierunt, quas fecisti? Nec enim alius est Deus quam tu, cui cura est de omnibus, ut ostendas quoniam non iniuste iudicasti. Neque rex neque tyrannus in conspectu tuo inquirent  de his quos perdidisti. Cum sis ergo iustus, iuste omnia disponis: ipsum quoque puniri qui debet, condemnas, et exterum estimas a tua uirtute. uirtus enim tua iustitie initium est: ob hoc quod noster Dominus es, omnibus te parcere facis. uirtutem enim ostendis, qui non credideris esse in uirtute consummatus; sed hos, qui sciunt, audaciam traducis. Tu autem Dominator Domine uirtutis, 131 cum tranquillitate iudicas peccatores, et cum magna reuerentia disponis nos: subest enim tibi, cum uelles, posse. Docuisti enim populum tuum per talia opera, quoniam oportet iustum esse humanum, et bona spe fecisti filios tuos: quoniam das locum in peccatis penitentie. Si enim inimicos seruorum tuorum, et debitos morti, cum tanta cruciasti attentione,  et liberasti dans tempus, et locum, per quem possunt mundari a malitia; cum quanta diligentia iudicasti filios tuos, quorum parentibus iuramenta et conuentionem suarum dedisti promissionum? Cum ergo nobis disciplinam das, inimicos nostros multipliciter flagellas, ut bonitatem tuam cogitemus, iudicantes: et cum de nobis iudicatur, speremus misericordiam. R\. Amen.

Hymnus. Benignitatis fons Deus, etc. Supplicatio. Oremus Redemptorem. Quere fol. 69.

Capitula. Erubescimus, Domine, te patrem uocibus appellare, qui filiorum amissimus dignitatem: sed quia paterno affectu nos saluas, cum de propriis delictis nos iudicas; adeo, et si indigni filii,  paterne tamen precem fundimus pietati, petentes, ut in hoc nostre afflictionis tempore, nostrum iubeas peccatum dimittere: quo, et si meritis nequimus, saltim affectu cordis, te patrem inuocemus, atque dicamus:

Pater noster. Et ne nos. A malo nos libera, etc. Quere fol. 10.

Humiliate uos benedictioni.

Dominus sit semper. R\. Et cum.

Lauda. Irascimini, et nolite peccare: Alleluia. Dicite in cordibus uestris, Alleluia. P. Et in cubilibus uestris compungimini. Alleluia, alleluia, alleluia. u\. Sacrificate sacrificium iustitie, sperate in Domino. Multi dicunt: Quis ostendit nobis bona? P. Et in.

Benedictio. Omnipotens Deus, qui ob indictum hoc  ieiunium nostra pandimus crimina, ab omni nos delicto immunes efficiat. R\. Amen. Suscipiens uestre abstinentie precem nunquam uos patiatur a suo diuidi corpore. R\. Amen. Ut sicut admonitio eius uos preuenit, qua diuine animaduersionis euasistis sententiam: ita miseratio subsequatur, qua perducamini ad coronam. R\. Amen.

Per.

Commemorationes dicantur ut in fol. 94.



Ad Tertiam.

Prophetia. Fili, custodi sermones. fol. 96.


Lectio libri Exodi .

R\. Deo gratias.

In illis diebus: uocauit Dominus Moysem de monte, et ait: Hec dices domui Iacob, et adnuntiabis  filiis Isrel: uos ipsi audistis, que fecerim Aegyptiis, quomodo portauerim uos super alas aquilarum, et assumpserim mihi. Si ergo audieritis uocem meam, et custodieritis pactum meum, eritis mihi in peculium de cunctis populis: meus est enim orbis terre. Et uos eritis mihi regnum sacerdotale, et gens sancta: hec sunt uerba que loqueris ad filios Isrel. uenit Moyses: et uocauit maiores natu populi, et posuit omnes hos sermones quos mandauerat Dominus. Responditque uniuersus populus simul: Cuncta que locutus est Dominus, faciemus. Cumque retulisset Moyses uerba populi ad Dominum, ait ei Dominus: Iam nunc ueniam ad te in caliginem nubis, ut audiat me populus loquentem, et credat tibi in perpetuum. Nuntiauit ergo Moyses uerba populi ad  Dominum. Qui dixit ei: uade ad populum, et sanctifica illos hodie, et cras lauent uestimenta sua, et sint parati in diem tertium: die autem tertio descendet Dominus coram omni plebe super montem Sinai. Constituesque terminum populi per circuitum, dicens: Cauete ne ascendatis in montem, nec tangatis fines illius: omnis qui tetigerit montem, morte morietur. Manus non tanget eum, sed lapidibus opprimetur uia, ut confodiatur iaculis: siue iumentum fuerit, siue homo, non uiuet: cumque ceperit clangere buccina, tunc ascendunt in montem. Descenditque Moyses de monte ad populum, et sanctificauit eum. Qui cum lauassent uestimenta sua, ait ad eos: Estote parati in diem tertium, nec appropinquetis  uxoribus uestris. Iam aduenerat dies tertius, et mane inclaruerat: et ceperunt audiri tonitrua, ac micare fulgura, et nubes densissima operire montem, clangorque buccine uehementius perstrepebat: timuitque populus qui erat in castris. Cumque eduxisset eos Moyses in occursum Dei de loco castrorum, steterunt ad radicem montis. Totus autem mons Sinai fumabat: eo quod descendisset Dominus super eum in igne, et ascendit fumus ex eo quasi de fornace: eratque mons terribilis. Et sonitus buccine paulatim crescebat in maius, et prolixius tendebatur: Moyses loquebatur, et Dominus respondebat ei. Descenditque Dominus super montem Sinai in ipso montis uertice, 132 et uocauit Moysen in cacumen eius. Quo cum ascendisset, dixit ad eum: Descende,  et contestare populum: ne forte uelint transcendere terminos ad uidendum Dominum, et pereat ex eis plurima multitudo. Sacerdotes quoque qui accedunt ad Dominum, sanctificentur, ne percutiat eos. Dixitque Moyses ad Dominum: Non poterit uulgus ascendere in montem Sinai: tu enim testificatus iurasti, dicens: Pone terminos circa montem, et sanctifica illum. Cui ait Dominus: uade, descende: ascendensque tu etiam, et Aaron tecum: Sacerdotes quoque, et populus ne transeant terminos, nec ascendant ad Dominum, ne forte interficiat illos. Descendit Moyses ad populum, et omnia narrauit eis. Locutusque est Dominus cunctos sermones hos: Ego sum Dominus Deus tuus, qui eduxi te de terra Aegypti, de domo seruitutis. Non habebis deo alieno: coram  me. Non facies tibi sculptile, neque omnem similitudinem que est in celo desuper, et que in terra deorsum, nec eorum que sunt in aquis sub terra. Non adorabis ea, neque coles: ego sum Dominus Deus tuus fortis, zelotes, uisitans iniquitatem patrum in filios, in tertiam et quartam generationem eorum qui oderunt me: et faciens misericordiam in millia his qui diligunt me, et custodiunt precepta mea. Non assumas nomen Domini Dei tui in uanum: nec enim habebit insontem Dominus eum qui assumpserit nomen Domini Dei sui frustra. Honora patrem tuum et matrem tuam, ut sis longeuus super terram, quoniam Dominus Deus tuus dabit tibi. Non occides. Non mechaberis. Non facies furtum.  Non loqueris contra proximum tuum falsum testimonium. Non concupisces domum proximi tui: nec desiderabis uxorem eius, non seruum, non ancillam, non bouem, non asinum, nec omnia que illius sunt. Cunctus autem populus audiebat uoces, et lampadas, et sonitum buccine, montemque fumantem: et perterriti ac pauore concussi, steterunt procul, dicentes Moysi: Loquere tu nobis, et audiamus: non loquatur nobis Dominus, ne forte moriamur. Et ait Moyses ad populum Nolite timere: ut enim probaret uos uenit Deus, et ut terror illius esset in uobis, et non peccaretis. R\. Amen.


Lectio libri Esaie Prophete. .

R\. Deo gratias.

Hec dicit Dominus: Clama, ne cesses, quasi tuba  exalta uocem tuam, et annuntia populo meo scelera eorum, et domui Iuda peccata eorum. Me enim de die in diem querunt, et scire uias meas uolunt: quasi gens, que iustitiam fecerit, et iudicium Dei sui non derelinquerit: rogant me iudicia iustitie: appropinquare Deo uolunt. Quare ieiunauimus, et non aspexisti: humiliauimus animas nostras, et nescisti? Ecce in die ieiunii uestri inuenitur uoluptas, et omnes debitores uestros repetitis. Ecce ad lites, et contentiones ieiunatis, et percutitis pugno impie. Nolite ieiunare sicut usque ad hanc diem, ut audiatur in excelso clamor uester. Numquid tale est ieiunium quod elegi, per diem affligere hominem animam suam? numquid contorquere quasi circulum caput suum, et saccum et cinerem sternere? numquid istud  uocabis ieiunium, et diem acceptabilem Domino? Nonne hoc est magis ieiunium, quod elegi? dissolue colligationes impietatis, solue fasciculos deprimentes; dimitte eos, qui confracti sunt, liberos, et omne onus disrumpe. Frange esurienti panem tuum, et egenos uagosque induc in domum tuam: cum uideris nudum, operi eum, et carnem tuam ne despexeris. Tunc erumpet quasi mane lumen tuum, et sanitas tua citius orietur, et anteibit faciem tuam iustitia tua, et gloria Domini colliget te. Tunc inuocabis, et Dominus exaudiet: clamabis, et dices: Ecce adsum: si abstuleris de medio tui catenam, et desieris digitum extendere, et loqui quod non prodest. Cum effuderis esurienti animam tuam, et animam afflictam repleueris, orietur in tenebris lux tua, et tenebre  tue erunt sicut meridies. Et requiem dabit tibi Dominus semper, et implebit splendoribus animam tuam, et ossa uestra liberabit, et eris quasi hortus inriguus, et sicut fons aquarum, cui non deficiunt aque R\. Amen.


Sequentia Epistole Pauli Apostoli ad Colossenses .

R\. Deo gratias.

Fratres: Sicut accepistis Christum Iesum, in ipso ambulate, radicati, et superedificati in ipso, et confirmati fide, sicut et didicistis, abundantes in gratiarum actione. uide e ne quis uos decipiat per philosophiam, et inanem fallaciam, secundum traditionem hominum, secundum elementa mundi, et non secundum Christum: quia in ipso habitat  omnis plenitudo diuinitatis corporaliter. Et estis in illo repleti, qui est caput omnis principatus et potestatis: in quo et 133 circumcisi estis circumcisione non manu facta in expoliationem corporis carnis, in circumcisionem Christi: et sepulti ei in baptismo, in quo et resurrexistis per fidem operationis Dei, qui suscitauit illum a mortuis. Et qui cum mortui essetis in delictis, et preputio carnis uestre, conuiuificauit uos cum illo, donans uobis omnia delicta. R\. Amen.

Antiphona 1. Seruite Domino in timore: et exaltate ei cum tremore. Apprehendite disciplinam, nequando irascatur Dominus, et pereatis de uia iusta. u\. Quare fremuerunt gentes, et populi meditati sunt inania.  Psalmus II.

Oratio. Disciplina tua, Domine, nos tibi et sancto timori coniungat, et ad exultationem tuam timore nos attrahat: ac ne a uia iusta recedamus, nos contine: et ut in te fidere possimus, beatos esse concede. R\. Amen. Per misericordiam tuam Deus, etc.

Antiphona 2. In tribulatione nostra Deus, dilatasti nos. Miserere nobis, et exaudi orationem nostram. u\. Cum inuocarem te, exaudisti me Deus iustitie mee: in tribulatione mea dilatasti mihi. Miserere mei, et exaudi orationem meam. Psalmus Iu.

Oratio. Dum te, omnipotens Deus, nostre delinquentie reddunt aduersum, tua inspiratione, quesumus, nostra te inuocatio propitium, et confessio faciat esse placatum: ut, te miserante, nec tribulatio  secularis nostram mentem deiiciat, nec persuasio nociua possideat, nec infidelitas tenebrosa concludat: sed uultus tui super nos signato lumine fulgeamus; semperque in eodem splendore stabilitate uere fidei gradiamur. R\. Amen.

Per misericordiam tuam, Deus, etc.

Antiphona 3. Conuertere Domine, et eripe animas nostras: saluos nos fac propter misericordiam tuam. Quia non est in morte, qui memor sit tui. u\. Domine, ne in ira tua arguas me, neque in furore tuo corripias me. Psalmus uI.

R\. Exurge Domine miserere nobis, quia uenit tempus miserendi. Timebunt Gentes nomen tuum, et omnes reges terre gloriam tuam. P. Respice in orationes pauperum: et ne spernas preces eorum. u\.  Posuisti iniquitates nostras in conspectu: omnes dies nostri defecerunt: et nos in ira tua defecimus. Domine refugium esto nobis a diebus malis. P. Respice in orationes pauperum. u\. Gloria, et honor Patri, etc. P. Respice in orationes pauperum.

Preces. Indulgentiam postulamus, Christe, exaudi. P. Placare, et miserere. u\. Iesu unigenite Dei Patris Filius, qui es immense bonitatis, Domine. P. Placare, et miserere. u\. Cuncti de gemitibus exorantes poscimus; cunctique simul deprecantes quesumus. P. Placare, et miserere. u\. Tua iam clementia mala nostra superet: tuo iam sereno uultu in nos respice. P. Placare, et miserere. u\. Remissionem omnium peccatorum, quesumus: indulge  clemens mala, que commisimus. P. Placare, et miserere.

Capitula. Miserere nobis, Domine, miserere; ne nobis peccatorum infirmitas afferat mortem: Sana nos Domine, ut anima turbata per culpam, sit tranquilla per gratiam: infunde medicinam egrotis, ueniam prestando delictis. R\. Amen.

Pater noster. Et ne nos.



Ad Sextam. Lectio libri Ezechielis Prophete .

R\. Deo gratias.

Hec dicit Dominus: Conuertimini, et agite penitentiam ab omnibus iniquitatibus uestris: et non erit uobis in ruinam iniquitas. Proiicite a uobis omnes preuaricationes uestras, in quibus preuaricati estis, et facite uobis cor nouum, et spiritum rectum:  et quare moriemini domus Isrel? Quia nolo mortem morientis, dicit Dominus, reuertimini, et uiuete.  Et factus est sermo Domini ad me, dicens: Fili hominis loquere senioribus Isrel, et dices ad eos: Hec dicit Dominus: Numquid ad interrogandum me uos uenistis? uiuo ego, dicit Dominus, quia non respondebo uobis. Si iudicas eos, si iudicas fili hominis, abominationes patrum eorum ostende eis. In iustitia mea ambulate, et iudicia mea custodite, et facite ea: ut sit signum inter me, et uos, et sciatur, quia ego sum Dominus Deus uester. R\. Amen.

Antiphona 1. Desiderium pauperum exaudiuit Dominus: preparationem cordis eorum exaudiet auris tua. Iudicare pupillo et humili, P. Ut non apponat  ultra magnificare se homo super terram. u\. Exurge Domine Deus meus, et exaltetur manus tua: ne obliuiscaris pauperem in finem. P. Ut non apponat. u\. Gloria, et honor. P. Ut non apponat ultra. Psalmus IX.

134 Oratio. Desiderium tuorum Domine pauperum sic intende propitius, ut et donorum celestium nobis copiam tribuas; et tu amorem pretereuntium rerum a nobis auertas: Auris quoque tua nostram ita orationem intendat, ut dum pupillo humilique iudicium feceris, paterna nobis indulgentia blandiaris; et pro humiliatione presentium gaudia retribuas eternorum. R\. Amen. Per misericordiam tuam Deus, etc.

Antiphona 2. Propter miserias inopum, et gemitum pauperum. P. Nunc exurgam dicit Dominus. u\. Eloquia  Domini, eloquia casta: argentum igne examinatum terre, purgatum septuptum. P. Nunc exurgam. u\. Gloria, et honor Patri, etc. P. Nunc exurgam. Psalmus XI.

Oratio. Deus, qui superbis resistis, et linguam magniloquam labiaque dolosa disperdis; fac nos casta eloquia tua, que uelut argentum igne probatum sunt examinata, percipere: ut omni arrogantie tumore deiecto, expositoque conditionis nostre contagio, genimine dignitatis splendorem, sanctitate inditum, in nostra conditione suscipiamus; itaque per te renouatum per omnia retineamus. R\. Amen.

Per misericordiam tuam, Deus, etc.

Antiphona 3. Usquequo Domine obliuisceris nos in finem? quousque auertis faciem tuam a nobis? P.  Respice, et exaudi nos Domine Deus noster. u\. Quamdiu ponam consilia in anima mea, dolorem in corde meo per diem? Usquequo exaltabitur inimicus meus super me? P. Respice, et exaudi nos. u\. Gloria, et honor, etc. P. Respice. Psalmus XII.

R\. Gemitus populi tui, Deus Domine, exaudi, et angustias quas patimur, uide. P. Et uelociter miserere. u\. Tu Domine pater noster, redemptor noster, a seculo nomen tuum. Quare errare fecisti nos de uiis tuis: indurasti cor nostrum ne timeremus te? conuertere, Domine, super seruos tuos, tribus heredita is tue. P. Et uelociter. u\. Gloria, et honor Patri, etc. Reiteretur R\.

Preces. Exaudi nos, Domine, exaudi. P. Et miseratus,  dona nobis ueniam. u\. Altissime factor celi, et terre, peccatum nostrum dimitte. P. Et miseratus. u\. uide Domine plebis tue lamenta: effunde pluuiam largam. P. Et miseratus. u\. Dimitte, que gementes fatemur; et presta, que postulamus. P. Et miseratus. u\. Succurre iam penitentibus Christe; ac preces omnium munda. P. Et miseratus.

Capitula. Respice, et exaudi nos, fol. 99.

Prophetia. Fili, Habe fiduciam in Domino. fol. 95.


Lectio libri Exodi .

R\. Deo gratias.

In illis diebus. Locutus est Dominus ad Moysen dicens: Ecce ego mittam Angelum meum, qui precedat te, et custodiat in uia, et introducat ad locum  quem preparaui tibi. Obserua eum, et audi uocem eius; nec contemnendum eum putes: quia non dimittet cum peccaueris, et est nomen meum in illo. Quod si audieris uocem eius, et feceris omnia que loquor, inimicus ero inimicis tuis, et affligam affligentes te. Precedetque te Angelus meus, et introducet ad Amorrheum, et Cetheum, et Pherezeum, Chananeumque, et Iebuseum, quos ego contriuero. Non adorabis deos eorum, nec coles eos: non facies opera eorum, sed destrues eos, et confringes statuas eorum. Seruietisque Domino Deo uestro, ut benedicat panibus tuis et aquis, et auferam infirmitatem de medio tui. Non erit infecunda, nec sterilis terra tua: numerum dierum tuorum implebo. Terrorem meum mittam in precursum tuum, et occidam omnem populum,  ad quem ingredieris: cunctorumque inimicorum tuorum terga uertam, antequam intreas. Non eiiciam eos a facie tua anno uno: ne terra in solitudine redigatur, et crescant contra te bestie. Paulatim expellam eos de conspectu tuo, donec augearis, et possideas terram, quam Dominus Deus tuus daturus est tibi. R\. Amen.


Lectio libri Ieremie prophete .

R\. Deo gratias.

Hec dicit Dominus: Deserta erit omnis terra, sed tamen consummationem non faciam. Lugebit terra, et merebunt celi desuper: eo quod locutus sum, cogitaui, et non penituit me, nec auersus sum ab eo. A uoce equitis et mittentis sagittam, fugit omnis ciuitas: ingressa sunt ardua, et ascenderunt  rupes: uniuerse urbes derelicte sunt, et non habitat in eis homo. Tu autem uastata quid facies? cum uestieris te coccino, cum ornata fueris annulo aureo, et pinxeris stibio oculos tuos, frustra componeris: contempserunt te amatores tui, animam tuam querunt. uocem enim quasi parturientis audiui, 135 angustias ut puerpere: uox filie Sion inter morientis, expandentisque manus suas: ue mihi, quia defecit anima mea propter interfectos . Circuite uias Hierusalem, et aspicite, et considerate, et querite in plateis eius, an inueniatis uirum facientem iudicium, et querentem fidem: et propitius ero ei. R\. Amen.


 Sequentia Epistole beati Pauli Apostoli ad Colossenses .

R\. Deo gratias.

Fratres, cum Christus apparuerit, uita uestra; tunc et uos apparebitis cum ipso in gloria. Mortificate ergo membra uestra, que sunt super terram; fornicationem, immunditiam, libidinem, concupiscentiam, et auaritiam, que est simulacrorum seruitus: propter quod uenit ira Dei super filios incredulitatis: in quibus et uos ambulastis aliquando, cum uiueretis in illis. Nunc autem deponite et uos omnia, iram, indignationem, malitiam, blasphemiam, turpem sermonem de ore nolite emittere. Nolite mentiri inuicem, expoliantes uos ueterem hominem cum actibus suis, et induentes nouum, eum, qui renouatur in agnitionem, secundum imaginem eius, qui creauit eum: ubi  non est Gentilis et Iudeus, masculus et femina, circumcisio et preputium, Barbarus et Scytha, seruus et liber. R\. Amen

Antiphona 1. Delicta nostra, Domine, tu solus intelligis: a peccatis nostris munda nos. P. Et ab alienis parce seruis tuis, Domine. u\. Celi enarrant gloriam Dei, et opera manuum eius annuntiat firmamentum. P. Et ab alienis. u\. Gloria, et honor Patri, etc. P. Et ab alienis. Psalmus XuIII.

Oratio. Ab occultis nostris munda nos. Quere fol. LXuIII.

Antiphona 2. Mitte nobis auxilium de sancto: P. Et de Sion tuere nos, Domine. u\. Exaudiat te Dominus in die tribulationis: protegat te nomen Dei Iacob. P. Et de Sion. u\. Gloria, et honor. P. Et de  Sion. Psalmus. XIX.

Oratio. Imple Domine petitiones nostras; ac mitte nobis auxilium de sancto: memor esto omnis sacrificii nostri, quod tibi non solum oblatione, atque afflictione dicamus: ut nos tibi humiles semper facias et contritos attendas. R\. Amen.

Per misericordiam.

Antiphona 3. Desiderium anime nostre dona nobis, Domine: P. Preueni nos in benedictione dulcedinis. u\. Domine in uirtute tua letabitur rex: et super salutare tuum exultabit uehementer. P. Preueni nos. u\. Gloria, et honor Patri, etc. P. Preueni nos. Psalmus XX.

Preces. Miserere, et parce, clementissime Domine, populo tuo, P. Quia peccauimus tibi. u\. Prostrati  lachrymas producimus, pandentes tibi occulta, que admisimus: a te Deus exposcimus. P. Quia peccauimus. u\. Orationes Sacerdotum accipe: et qui ueniam postulant, affluenter tribue; ac tue plebi miserere, Domine. P. Quia peccauimus tibi. u\. Furorem tuum adduxisti super nos, nostra delicta dira turbauerunt nos: et absque ulla spe defecimus. P. Quia peccauimus tibi. u\. Remissionem peccatorum tribue: et largitatem dona nobis pluuie: te inuocamus, tu adesto. P. Quia peccauimus tibi.

Kyrie, eleison. R\. Christe, eleison. Kyrie, eleison.

Capitula. uirtus immensa, Domine, tibi subdatur anima, et caro nostra: tibique sincerissime deseruiat uita nostra: desiderium anime, quo ad te perueniat, supple: et labiorum deprecationem, ne nullis formis  ille aduersarius subripiat, suscipe: occultum hostem deuince uirtute tua, nosque preueni in benedictione, et per uiam uite perduc ad gaudia sempiterna.

Pater noster. Et ne. A malo nos libera, etc. fol. 10.

Humiliate uos benedictioni.

Dominus sit semper uobiscum. R\. Et cum spiritu tuo.


Sermo beatissimi Patris nostri Isidori Episcopi ad Carnes tollendas.

Fratres caris imi: Rogo uos, et admoneo uos, ut in isto legitimo, ac sacratissimo die, exceptis Dominicis diebus, nullus prandere presumat, nisi forte ille, quem ieiunare infirmitas non permittit: quia aliis diebus ieiunare, aut remedium, aut premium est: in Quadragesima non ieiunare, peccatum est;  alio tempore qui ieiunat, accipit indulgentiam: in Quadragesima, qui potest, et non ieiunat, sentiet penam. Et ipse tamen, qui ieiunare preualet, sed rectius sibi soli, aut siue alius infirmus cum ipso sibi in domo sua preparet, quod accipiat. Et illos, qui ieiunare preualent, ad prandium non inuitent: quia si hoc fecerint, non solum Deus, sed etiam homines possunt illos intelligere, non pro infirmitate non posse, sed pro gula ieiunare non ualere. Sufficiat illi quod ipse ieiunare non preualet. Et magis cum gemitu, et suspirio, et animi dolore adlucet, 136 pro eo quod, aliis ieiunantibus, ille abstinere non potest. Et quod opus est, unicuique infirmo secrete, aut sibi soli, aut cum alio similiter infirmo faciat preparari: quia non ei oportet aliquem sanum,  ut roget ad prandium, ne sibi augeat etiam de alterius gula peccatum. Pro eo tamen quod non potest ieiunare, amplius debet erogare pauperibus: ut peccata, que non potest ieiunando curare, possit eleemosynas dando, redimere. Bonum est ieiunare, fratres, sed melius est eleemosynas dare. Si aliquis utrumque potest, duo sunt bona: si uero non potest, melius est eleemosyna. Si possibilitas non est ieiunandi, eleemosyna sufficit sine ieiunando; ieiunium uero sine eleemosyna omnino non sufficit. Ergo si aliquis non potest ieiunare, eleemosynam faciat. Eleemosyna sine ieiunio bona est. Si ergo preualet ieiunium cum eleemosyna, duplex bonum est; ieiunium uero sine eleemosyna nullum bonum est, nisi forte si ita sit aliquis pauper, ut non habeat omnino quid tribuat. His  uero, qui non habuerint, unde tribuant, sufficit uoluntas bona, secundum illud, quod scriptum est: Gloria in excelsis Deo, et in terra pax hominibus bone uoluntatis. Sed quis erit, qui se possit excusare, cum etiam pro calice aque frigide mercedem se Dominus esse promiserit? et quare frigide dixit? ne forte se possit aliquis pauper de lignorum penuria excusare; aut certe dicere se uasculum, ubi aquam calefaceret, non habere. Denique et per beatum Prophetam, fratres karissimi, Dominus ita hortatur, et admonet eleemosynam fieri, ut prope nullus pauper sit, qui se ualeat excusare, sic enim ait: Hoc est ieiunium, quod elegi, dicit Dominus: Frange esurienti panem tuum. Non dicit, ut integrum daret, ne  forte pauper ille alium non haberet: sed frange, inquit: hoc est dicere: Etiam si tanta sit tibi paupertas, ut non habeas nisi unum panem; ex ipso tamen frange, et pauperi tribue: et egenum, ac sine tecto induc in domum tuam. Si aliquis ita pauper est, ut non habeat cibum, uel in uno angulo domus sue preparet peregrino lectulum; quid nos dicturi sumus fratres? qualem excusationem habere poterimus, qui amplas et spatiosas domos habentes, uix aliquando dignamur accipere peregrinum? ignorantibus, imo non credentibus, quod in omni peregrino Christus excipitur, sicut et ipse dixit: Hospes fui et non suscepistis me: et, quandiu non fecistis uni de minimis iis, nec mihi fecistis. Laboriosum, et fastidiosum nobis est, in pauperibus excipere Christum  in patriam nostram! Timeo, ne nobis ille dicat: Ite, et non nos recipiat in beatitudine sua. Contemnimus illum in mundo: timeo, ne nos contemnat in celo, secundum quod ipse dixit: Esuriui, et non dedistis mihi manducare; et, quandiu non fecistis uni de minimis iis, nec mihi fecistis; et quod post sequitur. Fratres, auertat hoc Deus a nobis; hoc enim postea addit dicens: Discedite a me, maledicti: ite in ignem eternum. Ego in hanc sententiam neminem iudico: Unusquisque attendat sententiam suam; nec tamen arguo et reprehendo: quia forte aliquoties uenit per negligentiam, ut uestimenta, que debuerunt accipere pauperes, deformentur a tineis; et timeo, ne ipsi panni ad testimonium proferantur in die iudicii, secundum quod Iacobus dicit: Agite nunc diuites, plorate  ululantes in miseriis, que aduenient uobis. Diuitie uestre putrefacte sunt. Et omnia sicut dixit, fratres karissimi, qui per Apostolum suum comminatur Christus, licet non nimium terreant; non tamen de Dei misericordia desperandum est. Aut ego, et mei si negligenter, cum Dei adiutorio cum possumus, nos emendare uolumus; eleemosynas, quas hucusque parcius fecimus, largius erogemus; et que pro peccatis preteritis, cum dolore, et gemitu, et spe repausationis Dominica misericordia docemur. Ergo sicut supra suggessimus, fratres karissimi, ieiunia nostra eleemosynarum pinguedo commendet. Quia tale est ieiunium sine eleemosyna, qualis sine oleo est lucerna. Nam si lucerna, que sine oleo accenditur, fumare potest, lucere non potest: ita ieiunium  sine eleemosyna carnem quidem cruciat; sed caritas lumine animam non illustrat. Interim uel quod ad presens agitur, fratres, sic ieiunemus, ut prandia nostra pauperibus erogemus, ut quod pransuri eramus, non in nostris sacculis, sed in uisceribus pauperum reponamus; quia manus pauperis gazophylacium Christi est: quidquid accipit, ne inter pereat, in Celo reponit: quia quamuis, quod pauper accipit consumatur; merces tamen boni operis in Celo reconditur. Nam si prandia nostra exquisitis saporibus, et multiplicatis ferculis expendere studemus ad cenam: sicut corpori nostro delitie non solum non subtrahuntur, sed etiam duplicantur: ac si corpori uestro 137 nichil minuitur; sic anime nichil augetur. Hoc, fratres, timens magis quam de uobis  aliquid sinistrum credens, admoneo. Scio enim ex uobis plures, Deo propitio, et peregrinos assidue accipere, et pauperibus frequenter dare. Et ideo quod suggero, ad hoc proficiat. Qui uero non facit, aut forte tardius faciebat, tam sanctam sibi, et omnino placitam operationem in consuetudinem trahat. Et licet credam quod, Deo inspirante, semper superuenientibus festiuitatibus, castitatem, et caritatem ante plures dies, etiam cum propriis uxoribus custodiat Charitas uestra; tamen  caritatem contemplationis commoneo; ut per totam Quadragesimam, et usque ad finem Pasche castitatem, et caritatem, Deo auxiliante, seruetis, ut in illa sacrosancta solemnitate,  paschali, caritatis lucerna uestiri, eleemosynis dealbari, orationibus, uigiliis, et ieiuniis, uel aliquibus celestibus et spiritalibus margaritis ornari possitis, non solum cum amicis sed etiam cum inimicis; ut pacifici libera, et secura conscientia ad altare Domini accedentes, corpus, ac sanguinem eius, non ad iudicium, sed ad remedium possitis accipere. Sed cum de eleemosynis loquimur, non conturbetur angusta paupertas. Omnia enim complere quisquam poterit, cum fecit, quod potuit: quia uoluntas perfecta faciendi, reputatur pro opere facti. Sed hoc ille implet, qui hominem pauperem, quasi se ipsum considerare uoluerit, et sic pauperi tribuat, quomodo si ipse in tali necessitate esset, se fieri cupiebat: et qui fecerit sic, et noui, et ueteris Testamenti precepta  compleuit, implens illud euangelium: Omnia quecumque uultis, ut faciant uobis homines, et uos facite illis similiter. Etenim lex, et Propheta sic impletur ad gloriam, ad quam uere et perfecte caritatis legem, pius uobis Dominus sua protectione perducat. Amen. Prestante Domino nostro Iesu Christo, cui est honor, et imperium sine fine in secula seculorum. R\. Amen.

In nomine Domini nostri Iesu Christi lumen cum pace. R\. Deo gratias.

Dominus sit semper. R\. Et cum, etc.



IN PRIMO DOMINICO QUADRAGESIMAE



Ad uesperos.

Lauda. Qui fecit luminaria magna solus: P. Quoniam in seculum misericordia eius. u\. Solem in potestatem  diei: Lunam, et stellas in potestatem noctis. P. Quoniam in.

Dominus sit semper. R\. Et cum.

Sono. Auerte Domine faciem tuam a peccatis meis: et omnes iniquitates meas dele. Alleluia. u\. Miserere mei Deus, secundum magnam misericordiam tuam: et secundum multitudinem miserationum tuarum, dele iniquitates meas. Usquequaque laua me ab iniustitia mea: et a peccato meo munda me. Alleluia. u\. Iniquitatem meam ego cognosco, Domine: et peccatum meum contra me est semper. Tibi soli peccaui: et malum coram te feci. Cor mundum crea in me Deus: et spiritum rectum innoua in uisceribus meis. Alleluia.

Dominus sit. R\. Et cum.

 Antiphona. Si dixerimus quia peccatum non habemus, nos ipsos seducimus, et ueritas in nobis non est. Si uero confiteamur delicta nostra: P. Fidelis est, et iustus, ut remittat nobis peccata, et emundet nos ab omni iniquitate. u\. uenite, adoremus, et procidamus ante Deum: ploremus coram Domino, qui fecit nos. P. Fidelis. u\. Gloria, et.

Dominus sit. R\. Et cum.

Lauda. Dirigam uias tuas, Alleluia. P. In iocunditate exeas, et cum letitia discedas. Montes, et colles exultabunt expectantes te cum gloria Alleluia, alleluia, alleluia. u\. Non accedet ad te malum: et flagellum non appropinquabit tabernaculo tuo. P. In iocunditate. u\. Gloria, et honor Patri, etc.


Hymnus.


   Alleluia piis edite laudibus,
Ciues etherei, psallite unanimiter
      Alleluia perenne.

   Hinc uos perpetui luminis accole
Ad summum resonate hymniferis choris
      Alleluia perenne.

   uos Urbs eximia suscipiet Dei,
Que letis resonans cantibus, excitat
      Alleluia perenne.

   Felici reditu gaudia sumite,
Reddentes Domino glorificum melos,
      Alleluia perenne.

   Almum sideree iam Patrie decus
uictores capite, quo canere possitis
       Alleluia perenne.

   Illic Regis honor uocibus inclytis
Iocundum reboat carmine perpetim
      Alleluia perenne.

   Hoc fessis requies, hoc cibus, hoc potus
Oblectans reduces, haustibus affluens
      Alleluia perenne.

   Te suauisonis conditor affatim
138 Rerum carminibus, laudeque pangimus
      Alleluia perenne.

   Te Christe celebrat gloria uocibus
Nostris omnipotens, ac tibi dicimus:
      Alleluia perenne.
      Alleluia perenne.
    Amen.

Supplicatio. Oremus Redemptorem mundi Dominum nostrum Iesum Christum cum omni supplicatione rogemus; ut nos gratia ipsius, et per intercessionem Sancte Marie uirginis, et genitricis sue ut sancto tempore Quadragesime nobis remissionem peccatorum, et pacem nobis donare dignetur.

Capitula. Alleluia in celo, et in terra: in celo perpetuatur, et in terra cantatur. Ibi sonat iugiter: hic fideliter. Illic perenniter, hic suauiter. Illic feliciter, hic concorditer. Illic ineffabiliter: hic instanter. Illic sine syllabis: hic modulis. Illic ab Angelis: hic a Populis. Quam Christo Domino nascente in laude et confessione nimis eius, non solum in celo,  sed et in terra Celicole cecinerunt: dum gloriam in excelsis Deo, et pacem in terra bone uoluntatis hominibus nuntiauerunt. Quesumus ergo, Domine, ut quorum ministeria nitimur imitari laudando, eorum mereamur consortium beate uite uiuendo.

Pater noster. Liberati a malo. fol. 2.

Benedictio. Alleluia, que ineffabiliter concinnitur in Celis, efficatius declaretur in laudibus uestris. R\. Amen. Et que illic sine intermissione decantatur ab Angelis, hic per momenta affectius concinnatur a Populis uniuersis. R\. Amen: Ut hec ipsa, que laus dicitur Dei, in eaque nunc laude initiari populos facit, eterne uos adscribat socios mansioni. R\. Amen.

Lauda. Ibis, Alleluia. Prosperum iter habebis, Alleluia. P. Et iterum cum gaudio reuertaris ad nos.  Alleluia. u\. In manibus enim suis portabunt te: ne unquam offendas ad lapidem pedem tuum. P. Et iterum. u\. Gloria, et honor, Psalmus XC.

Kyrie, eleison. R\. Christe, eleison. Kyrie, eleison.

Pater noster.

Preces. Domine misericordiarum obliuiscere peccata nostra. In principio creasti celum, et terram, P. Obliuiscere peccata, u\. Qui fecisti hominem ad imaginem, et similitudinem tuam, P. Obliuiscere. u\. In omnibus gentibus ex Abraham multiplicasti populos, P. Obliuiscere.

Oratio. Exaudi orationem nostram Domine; gemitusque nostros auribus percipe: nos enim iniquitates nostras agnoscimus; et delicta nostra coram te pandimus: tibi Deus peccauimus; tibique confitentes  ueniam exposcimus. Et quia recessimus a mandatis tuis; et legi tue minime paruimus; conuertere Domine super seruos tuos, quos redemisti sanguine tuo. Indulge, quesumus, nobis; et peccatis nostris ueniam tribue: tueque pietatis misericordiam in nobis largiri dignare. R\. Amen.



Ad Matutinum.

Hymnus. Aeterne rerum Conditor. fol. 2.

Oratio. Omnipotens, eterne, et misericors Deus, qui temporum das tempora; qui singulis temporibus das gratiam, quam administrent: tu ueniens prolixitatem tenebrarum exestuas, et gallo nos consolaris canente: ut dum preco diei sonat, diurni operis meditatio reuiuiscat: respice ergo nos iugiter, et instiga, ne profunde noctis errore persuasi, obliuiscamur  perennis; sed labentes in tenebris erige, et uiuendo nos corrige: ut cum Petro resipiscamus errata, et paribus lachrymis crimina defleamus commissa. R\. Amen.

Per misericordiam.

Antiphona. Salus tua Domine super populum tuum, et benedictio tua. Psalmus III.

Alia Antiphona. Dele Domine iniquitates meas. Psalmus L.

Antiphona. Clamabo ad Dominum: Deum altissimum qui benefecit mihi. Psalmus LuI.

Oratio. Discute a nobis Unigenite ingeniti Patris somnum corporis; et clemens placitus nostris parce piaculis: ut modo redemptorum copia piis frequentet uigiliis, tuisque digna habeatur obtutibus sacris:  et quod nunc serit ignobilis carnis fragilitas; diuinitatis tue dono surgat in gloria: Tu igitur Domine cunctis in te confidentibus iuuamen largius impende; et ad supernam patriam alarum tuarum obumbratione nos attrahe. R\. Amen.

Per misericordiam tuam.

Antiphona 1. Filii hominum: simul in unum diues et pauper. P. Inclinemus Deo corda nostra, ut non timeamus in die mala. u\. Audite hec omnes gentes: auribus percipite, 139 qui habitatis orbem. P. Inclinemus. u\. Gloria, et honor Patri. P. Inclinemus.

Oratio. Audiant te, Domine, omnes gentes; et diues simul ac pauper aurem tibi cordis accommodent: neque timeamus in die mala; neque fidei honore  relicto iumentis insipientibus comparemur: ut te solum intelligentia nostra adsequens ambiat, quem eterno in gaudio cum Sanctis omnibus laudans, premia sempiterna suscipiat. R\. Amen.

Per misericordiam.

Antiphona 2. Sperate in Deum omne consilium populorum. P. Effundite coram illo corda uestra: quoniam ipse adiutor noster est. u\. Nolite sperare in iniquitate, et rapinas nolite concupiscere: diuitie si fluant, nolite corda apponere. P. Effundite coram. u\. Gloria, et honor Patri. P. Effundite coram.

Oratio. Effundentibus nobis coram te corda nostra in oratione, tu, Domine, qui spes omnium es, exaudi, et miserere; tibique nos seruituros, subde; et subditis peccato propitia benignitate occurre: fac nos  iniquitatis rapina carere; et diuitiarum tuarum ornamenta conquirere: atque te nosse, uel concupiscere, neque omnibus diebus, uiteque nostre et tempore Deum mereamur habere. R\. Amen.

Per misericordiam tuam.

Antiphona 3. Conuerte nos Deus salutaris noster: P. Et auerte iram tuam a nobis: ac super populum tuum pacem. Ne in eternum irascaris nobis. u\. Deus tu conuertens uiuificabis nos: et plebs tua letabitur in te. P. Et auerte iram. u\. Gloria, et. P. Et auerte.

Oratio. Conuerte nos, Deus salutaris noster; et auerte iram tuam a nobis: ac super populum tuum pacem presta, quam loqueris; ut plebs tua letetur in te; ac salutare tuum custodia salutis intelligens,  uel misericordiam tuam temporum prosperitate cognoscat, uel benignitate tua fructum fecunditatis suscipiat. R\. Amen.

Per misericordiam.

R\. Ecce uenient dies Domini magni eleemosyne et ieiunii: estote parati benefacere oppressis, uiduis, et orphanis. P. Ut recipiatis mercedem in nouissimis temporibus, dicit Dominus. u\. Quiescite agere peruerse, discite benefacere: querite iudicium, subuenite oppresso. P. Ut recipiatis. u\. Gloria, et honor Patri, et Filio. P. Ut recipiatis.

Oratio. Deus, qui eleemosynam nos facere precipis, ut quod gurges humane prolapsionis pedorum squalore sordificat, hoc uelut porrectum operiat; fac nos dignas nobis ipsis primum eleemosynas erogare;  et sic indigentibus compatientes existere, ut primum uite nostre parcamus, piamque nobis bonorum operum substantiam ministremus, dum mores nostros a male actis corrigimus: et sic de bono conscientie digniores effecti, proximorum corda, et instructione illustremus doctrine, et inopiam reficiamus subsidio gratie. R\. Amen.

Per misericordiam.


In Laudibus.

Ad Canticum. Antiphona. In mente habete dies seculi, intelligite annos nationis nationum: interroga patrem tuum, dicet tibi; seniores tuos, et annuntiabunt tibi.

Canticum. Attende Celum. fol. 4.

 Oratio. Montes, cantate nobis, et terra audiat; sicut Moysi famulo tuo in confessione mirabilium, et preceptorum tuorum: descendat super nos, Domine, gratia misericordie Domini nostri Iesu Christi filii tui, sicut ros super terram, et sicut imber super gramen, et sicut nix supra fenum: que nos insensibili arte, impietatis emundet illic, ubi peccatorum nostrorum numerositas nulla possit satisfactione pensari. Tu autem Domine, qui es cecorum lumen, errantium uia, resurrectio mortuorum, respectu clementie tue, conscientie nostre tenebras inlumina; peccantes ad penitentiam reuoca; penitentibus ueniam, promptamque in te semper miserationem largire. R\. Amen.

Per misericordiam.

 Ad Benedictus. Antiphona. Filii hominum benedicite Dominum Isrel: et omnes Sacerdotes serui Dei benedicite Dominum.

Canticum. Benedictus es Domine Deus patrum. fol. 6.

Sono. Ne obliuiscaris Deus uocem deprecantium te, Alleluia. u\. Memento congregationis tue, quam creasti ab initio uirgam hereditatis tue.

Lauda. Alleluia. Laudate Dominum de Celis: Alleluia. Laudate eum in excelsis. Alleluia. Psalmus CXLuIII.


140 Lectio libri Prouerbiorum Salomonis .

R\. Deo gratias.

Filii hominum conuertimini ad correptionem meam,  et proferam uobis Spiritum meum, et ostendam uerba mea. Quia uocaui, et renuistis: extendi manum meam, et non fuit qui aspiceret. Despexistis omne consilium meum, et increpationes meas neglexistis. Ego quoque in interitu uestro ridebo, et subsannabo, cum uobis quod timebatis, aduenerit. Cum irruerit repen ina calamitas, et interitus quasi tempestas ingruerit: quando uenerit super uos tribulatio, et angustia: Tunc inuocabunt me, et non exaudiam: mane consurgent, et non inuenient me eo quod exosam habuerunt disciplinam, et timorem Domini non susceperunt, nec adquieuerunt consilio meo, et detraxerint uniuerse correptioni mee. Comedent igitur fructus uie sue, suisque consiliis saturabuntur.  Auersio paruulorum interficiet eos, et prosperitas stultorum perdet illos: Qui autem me audierit, absque terrore requiescet, et abundantia perfruetur, malorum timore sublato.  Fili mi, si susceperis sermones meos, et mandata mea absconderis penes te, ut audiat sapientiam auris tua: inclina cor tuum ad cognoscendum prudentiam. Si enim sapientiam inuocaueris, et inclinaueris cor tuum prudentie: si quesieris eam quasi pecuniam, et sicut thesauros effuderis illam: tunc intelliges timorem Domini, et scientiam Dei inuenies: quia Dominus dat sapientiam: et ex ore eius scientia, et prudentia procedet. Custodiet rectorum salutem, et proteget gradientes simpliciter, seruans semitas iustitie, et uiam sanctorum custodiens. Tunc  intelliges iustitiam, et iudicium, et equitatem, et omnem semitam bonam. R\. Amen.

Hymnus. Alleluia piis. Quere fol. 137.

Capitula. Alleluia nomen, quod interpretationem tui laudem resonans Dei, esto consumatrix matutini officii; prebe quoque tu Deus nobis hanc tibi, dum uiuimus, diffuso ore concinere; hanc etiam tibi post transitum, peracto mundi termino decantare: ut, in cuius hic renouationem dulcessimus, in eius te concentu post nostrum obitum copiosius amplectamur.

Pater noster. Et ne.

Lauda. Ibis, Alleluia, prosperum iter. Quere fol. 138. Benedictio. Alleluia, que ineffabiliter. fol. 138.

 Exeunte uespera. In nectibus extollite manus uestras in sancta, et benedicite Dominum. u\. Qui statis in domo Domini, in atriis domus Dei nostri.

Oratio. In noctibus manus nostras ad te extollimus, Domine, ut nos in Ecclesia tua fixos statuas; ac dum mundialibus imprimimur sarcinis, nostra laudare te actione concedas. R\. Amen.

Per misericordiam tuam.

Sono. Antiphona. In noctibus extollite manus uestras in sancta, et benedicite Dominum. P. Benedicat uos Dominus, qui fecit celum et terram. u\. Ecce nunc benedicite Dominum, omnes serui Domini, P. Benedicat uos. u\. Gloria, et honor. P. Benedicat.

Lauda. Mane apud nos hodie, et crastina proficisceris, Alleluia. P. Et dum orta fuerit dies, ambulabis  uia tua. Alleluia, alleluia. u\. Dominus custodiat te ab omni malo: custodiat animam tuam Dominus. P. Et dum orta fuerit. u\. Gloria, et honor. P. Et dum orta.

Hymnus. Alleluia piis. Quere fol. 137.

Capitula. Ecce laus tua, Deus, que est Alleluia, et celos implet, et terram: cum supernarum ineffabili concentu exprimitur, et terrenarum officiis declaratur: quesumus ergo, Deus, ut cum te in illa die uiderint oculi nostri in gloria, letetur cor nostrum super Alleluia: ut per laudis huius exhibitionem deuotam, hic promereamur criminum ueniam, et post, eternam perducamur ad gloriam, cum manifestata fuerit nobis facies tua.

Pater noster.

 Benedictio. Alleluia, nomen pium, atque iocundum, dilatetur ad laudem Dei in ora omnium populorum: R\. Amen. Sit in uicibus credentium clara, que in Angelorum ostenditur concentibus gloriosa. R\. Amen. Et, que in eternis ciuibus sine sonorum strepitu enitet, in uestris cordibus affectu pleniore fructificet. R\. Amen.

Per misericordiam.

Lauda. Angelus Domini bonus comitetur tecum, Alleluia: et omnia bona preparet itineri tuo. P. Et iterum cum gaudio reuertaris ad nos, Alleluia. u\. Mittat tibi auxilium de sancto: et de Sion tueatur te. P. Et iterum. u\. Gloria, et honor. P. Et iterum. Hic clauditur Alleluia.

 Psalmus. Miserere mei, Deus totus cum Glorie. Postea Kyrie, eleison: Christe, eleison: 141 Kyrie, eleison. Pater noster. sub silentio.

Preces. Auerte, Domine, iram tuam a nobis. Adsit nobis potentia tua. P. Auerte, Domine, iram. u\. Benedic, Domine, hereditatem tuam. P. Auerte Domine. u\. Concede pacem Ecclesie tue. P. Auerte, Domine, iram tuam a nobis.

Oratio. Exaudi orationem nostram, Domine. fol. 138.



FERIA SECUNDA.



Ad Matutinum.

Antiphona. Tu autem; Domine, susceptor meus. Psalmus III.

Oratio. Quamuis Domine plurima malignantium  multitudo abneget, salutem nostram esse in te: nobis tamen robur spei multum augetur, quia tu susceptor noster esse dignatus es. Obstruitur itaque os loquentium iniqua; cum sperantes in te misericordia circumdat assidua. R\. Amen.

Per.

Antiphona 1. In lege Domini sit uoluntas nostra, et in lege eius meditemur die ac nocte. Psalmus I.

Oratio. Domine, apud quem est salus plena iustitie, et perfectio beatitudinis incorrupte; da nobis, ut in legis tue meditatione die ac nocte tempora transeamus, et ab impiorum consilio, atque a peccatorum uia, uel a pestilentie Cathedra declinemus: quo, uelut lignum fructiferum, aquarum decursibus enutritum, et fructibus repleamur, et gratia decoremur.  R\. Amen.

Per.

Antiphona 2. Nunc, reges, intelligite: erudimini omnes qui iudicatis terram. Seruite Domino in timore. Psalmus II.

Oratio. Disciplina tua, Domine, nos tibi et sancto timori coniungat, et ad exultationem tuam timore nos attrahat: ac ne a uia iusta recedamus, nos contine: ut beati esse possimus in te fidere concede. R\. Amen.

Per.

Antiphona 3. Sacrificate sacrificium iustitie, et sperate in Domino. Psalmus Iu.

Oratio. Singulariter in spe tua constitue: ut, qui hic per fidem ambulamus et non per speciem, spes  ipsa nos ad rem promissionis adducat: que desiderium nostrum tolerantie expectatione sustentet, et caritate consummet. R\. Amen.

Per.

R\. Aperi, Domine, oculos tuos, et uide miseriam nostram: inclina aurem tuam, et exaudi nos seruos tuos, ut non pereat uinea tua. P. Quam plantare dignatus es. u\. Domine Deus uirtutum, conuertere: nunc respice de celo, et uide, et uisita uineam tuam. P. Quam. u\. Gloria. Reiteretur. R\.


In Laudibus.

Antiphona. Miserere mei Deus, secundum magnam misericordiam tuam. Psalmus L.

Oratio. Miserere Domine miseris: et quia nostram  agnoscimus miseriam, tuam preueniamus misericordiam. Sit igitur uox confessionis prompta, uenia proxima; atque de tua propitiatione sit exauditio a te; ut nostra deleas uniuersa peccata; et tribuas uirtutem, per quam tua faciamus precepta. R\. Amen.

Per.

Antiphona. Benedicam enim uobis, et multiplicabo uos, sicut stellas celi, dicit Dominus Deus.

Canticum. Egredere de terra tua. fol. 95.

Antiphona. Benedicam. Gloria, et honor Patri.

Oratio. Te Domine inspirante atque uocante, terrenum conuersationis deserentes abiiciamus: ut spretis carnalibus uitiis, mundanisque affectibus ac uoluptatibus abdicatis ad promissa celestia festinemus;  et policitam hereditatem a te superne patrie capiamus. R\. Amen.

Per.

Ad Benedictus. Antiphona. Mane exaudies uocem meam Domine. Mane adstabo tibi, et adorabo te. u\. uerba mea auribus percipe Domine, intellige clamorem meum. Intende uoci orationis mee, rex meus et Deus meus. Quoniam ad te orabo, Domine.

Canticum. Benedictus es Dominus. fol. 6.

Lauda. Secundum multitudinem magnitudinis eius laudate Dominum in sanctis eius. Laudate Dominum de celis. Psalmus CL.

Lectio libri Sapientie Salomonis. R\. Deo gratias. Fili, Habe fiduciam in Domino, etc. Require fol. 95.


 Lectio libri Genesis .

R\. Deo gratias.

In illis diebus: Perfecti sunt celi et terra, et omnis ornatus eorum. Compleuitque Deus die septimo opus suum quod fecerat: et requieuit die septimo, ab uniuerso opere quod patrarat. Et benedixit diei septimo; et sanctificauit illum: quia in ipso cessauerat 142 ab omni opere suo quod creauit Deus ut faceret. Iste sunt generationes celi et terre, quando create sunt, in die quo fecit Deus celum et terram: et omne uirgultum agri antequam oriretur in terra, omnemque herbam regionis priusquam germinaret: non enim pluerat Dominus Deus desuper terram, et homo non erat qui operaretur terram:  Sed fons ascendebat e terra irrigans uniuersam superficiem terre. Formauit Dominus Deus hominem de limo terre, et inspirauit in faciem eius spiraculum uite, et factus est homo in animam uiuentem. Plantauerat Dominus Deus paradisum uoluptatis a principio: in quo posuit hominem quem formauerat. Produxitque Dominus Deus de homo omne lignum pulchrum uisu, et ad uescendum suaue: lignum etiam uite in medio paradisi lignumque scientie boni et mali. Et fluuius egrediebatur de loco uoluptatis ad irrigandum paradisum, qui inde diuiditur in quatuor capita. Nomen uni Phison: ipse est qui circuit omnem terram Euilath, ubi nascitur aurum: et aurum terre illius optimum est: ibique inuenitur bdellium, et lapis onychinus. Et nomen fluuii secundi  Geon; ipse est qui circuit omnem terram Aethiopie. Nomen uero fluuii tertii, Tigris: ipse uadit contra Assyrios. Fluuius autem quartus ipse est Euphrates. Tulit ergo Dominus hominem, et posuit cum in paradisum uoluptatis, ut operaretur, et custodiret illum: Precepitque ei, dicens: Ex omni ligno paradisi comede: De ligno autem scientie boni et mali ne comedas: in quacumque enim die comederis ex eo, morte morieris. Dixit quoque Dominus Deus: Non est bonum, hominem esse solum: faciamus illi adiutorium simile sibi. Formatis igitur, Dominus Deus, de humo cunctis animantibus terre, et uniuersis uolatilibus celi, adduxit ea ad Adam, ut uideret quid uocaret ea: omne enim quod uocaret Adam anime uiuenti, ipsum est nomen eius. Appellauitque  Adam cuncta animantia nominibus suis, et uniuersa uolatilia celi, et omnes bestias terre: Ade uero non inueniebatur adiutorium simile eius. Immisit ergo Dominus Deus soporem in Adam: cumque obdormisset, tulit unam de costis eius, et repleuit carnem pro ea. Et edificauit Dominus Deus costam, quam tulerat de Adam, in mulierem: et adduxit eam ad Adam. Dixitque Adam: Hoc nunc, os ex ossibus meis, et caro de carne mea: hec uocabitur uirago, quoniam de uiro assumpta est. Quamobrem derelinquet homo patrem suum, et matrem, et adherebit uxori sue: et erunt duo in carne una. Erant autem uterque nudi, Adam scilicet et uxor eius: et non erubescebant.  Sed et serpens erat callidior cunctis animantibus terre que  fecerat Dominus Deus. Qui dixit ad mulierem: Cur precepit uobis Dominus, ut non comederetis de omni ligno paradisi? Cui respondit mulier: De fructu lignorum, que sunt in paradiso, uescemur: De fructu uero ligni, quod est in medio paradisi, precepit nobis Deus ne comederemus, et ne tangeremus illud, ne forte moriamur. Dixit autem serpens ad mulierem: nequaquam morte moriemini. Scit enim Deus quod in quocumque die comederitis ex eo, aperientur oculi uestri: et eritis sicut dii, scientes bonum et malum. uidit igitur mulier quod bonum esset lignum ad uescendum, et pulchrum oculis, aspectuque delectabile: et tulit de fructu illius, et comedit: deditque uiro suo, qui comedit. Et aperti  sunt oculi amborum: cumque cognouissent se esse nudos, consuerunt folia ficus, et fecerunt sibi perizomata. Et cum audissent uocem Domini Dei deambulantis in paradiso ad auram post meridiem, abscondit se Adam et mulier eius a facie Domini Dei in medio ligni paradisi. uocauitque Dominus Deus Adam, et dixit ei: Adam, Ubi es? Qui ait: uocem tuam, Domine, audiui in paradiso: et timui eo quod nudus essem, et abscondi me. Cui dixit: Quis enim indicauit tibi, quod nudus esses, nisi quod ex ligno, de quo tibi preceperam ne comederes, comedisti? Dixit Adam: Mulier, quam dedisti sociam mihi, dedit mihi de ligno, et comedi. Dixitque Dominus Deus ad mulierem: quare hoc fecisti? Que respondit: Serpens decepit me, et comedi. Et ait Dominus  Deus ad serpentem: Quia fecisti hoc, maledictus es inter omnia animantia, et bestias terre: super pectus tuum gradieris, et terram comedes cunctis diebus uite tue. Inimicitias ponam inter te et mulierem, et semen tuum et semen eius: ipsa conteret caput tuum, et tu insidiaberis calcaneo eius. Mulieri quoque dixit: Multiplicabo erumnas tuas, et conceptus tuos: in dolore paries filios: et sub uiri potestate eris, et ipse dominabitur tui. Ade uero dixit: Quia audisti uocem uxoris tue, et comedisti de ligno, ex quo preceperam tibi, ne comederes, 143 maledicta terra in opere tuo: in laboribus comedes ex ea cunctis diebus uite tue: spinas et tribulos germinabit tibi, et comedes herbas terre: in sudore uultus tui uesceris pane, donec reuertaris in  terram de qua sumptus es: quia puluis es, et in puluerem reuerteris. Et uocauit Adam nomen uxoris sue, Heuam: eo quod mater esset cunctorum uiuentium. Fecit quoque Dominus Deus Ade et uxori eius tunicas pelliceas, et induit eos: et ait: Ecce Adam factus est quasi unus ex nobis, sciens bonum et malum: nunc ergo ne forte mittat manum suam, et sumat etiam de ligno uite, et comedat, et uiuat in eternum. Emisit eum Dominus de paradiso uoluptatis, ut operaretur terram, de qua sumptus est. Eiecitque Adam: et collocauit ante paradisum uoluptatis cherubim, et flammeum gladium atque uersatilem, ad custodiendam uiam ligni uite. R\. Amen.

 Hymnus. Fulgentis auctor etheris, etc. Quere fol. 96. Preces. Oremus, ut nos sacrosancto ieiunio tempore Quadragesime. Require in primis uesperis de Dominico primo Quadragesime.

Capitula. Rex noster et Deus noster depelle a cordibus nostris erroris et ignorantie noctem: ut renouando nos in nouum hominem, mane nostras exaudias uoces: fac nos in bonis operibus tibi adstare diluculo; et ad contemplandum te nobis resurrectionis tue tribue sacramentum.

Pater noster. Et.

Lauda. Initium sapientie timor Domini. P. Intellectus bonus facientibus eum: u\. Laudatio eius manet in seculum seculi. P. Intellectus bonus. u\. Gloria, et honor Patri, etc. P. Intellectus bonus.

 Oratio. Misericors Domine, tu principium es timoris et sapientie, in isto nos ergo instrue, et in illo statue: a timore nos inchoa, et sapientie perfectione consumma. R\. Amen.

Per misericordiam tuam.

Alia Lauda. Utinam, Domine, dirigantur P. uie nostre ad custodiendas iustificationes tuas. u\. Tunc non confundar, dum respicio in omnia mandata tua. P. uie nostre. u\. Gloria, et honor. P. uie nostre.

Oratio. Dirigantur uie nostre, Domine, ad custodiendas iustificationes tuas: et, qui legis tue nitimur perscrutari secreta, tua quoque perducamur ad premia. R\. Amen.

Per misericordiam tuam.



Ad Tertiam.


Prophetia. Fili, Ne obliuiscaris legis mee. Quere fol. 40.


Lectio libri Genesis .

R\. Deo gratias.

In illis diebus: Adam cognouit Heuam uxorem suam: que concepit et peperit Cain, dicens: Possedi hominem per Dominum. Rursumque peperit fratrem eius Abel. Fuit autem Abel pastor, et Cain agricola. Factum est autem post multos dies ut offerret Cain de fructibus terre munera Domino. Abel quoque obtulit de primogenitis gregis sui, et de adipibus eorum: et respexit Dominus ad Abel, et ad munera eius. Ad Cain uero, et ad munera illius non respexit: iratusque est Cain uehementer, et concidit  uultus eius. Dixitque Dominus ad eum: Quare iratus es? et cur concidit facies tua? Nonne si bene egeris, recipies: si autem male, statim in foribus peccatum tuum aderit? sed sub te erit appetitus eius, et tu dominaberis illius. Dixitque Cain ad Abel fratrem suum: Egrediamur foras. Cumque essent in agro, consurrexit Cain aduersus Abel fratrem suum: et interfecit eum. Et ait Dominus ad Cain: Ubi est Abel frater tuus? Qui respondit: Nescio: Numquid custos fratris mei sum ego? Dixitque ad eum: Quid fecisti? uox sanguinis fratris tui clamat ad me de terra. Nunc igitur maledictus eris super terram, que aperuit os suum, et suscepit sanguinem fratris tui de manu tua. Cum operatus fueris eam, non dabit fructus suos. uagus et profugus eris super terram  omnibus diebus uite tue. Dixitque Cain ad Dominum: Maior est iniquitas mea, quam ut ueniam merear. Ecce eiicies me hodie a facie terre, et a facie tua abscondar, et ero uagus et profugus in terra: omnis igitur qui inuenerit me, occidet me. Dixitque ei Deus: Nequaquam ita fiet: sed omnis qui occiderit Cain, septuplum punietur. Posuitque Dominus in Cain signum, ut non interficeret cum omnis qui inuenisset eum. Egressusque Cain a facie Domini, habitauit profugus in terra ad orientalem plagam Eden. Cognouit autem Cain uxorem suam, que concepit, et peperit Henoch: et edificauit ciuitatem, et uocauit nomen eius ex nomine filii sui Henoch. Porro Henoch genuit Irad, et Irad genuit Mauiel,  et Mauiel genuit Mathusel, et 144 Mathusel genuit Lamech. Qui accepit duas uxores, nomen uni Ada, et nomen alteri Sella. Genuitque Ada Iabel, qui fuit pater habitantium in tentoriis, atque pastorum. Et nomen fratris eius Iubal: ipse fuit pater canentium cithara et organo. Sella quoque genuit Tubalcain, qui fuit malleator et faber in cuncta opera eris et ferri. Soror uero Tubalcain Nema. Dixitque Lamech uxoribus suis Ade et Selle: Audite uocem meam uxores Lamech, auscultate sermonem meum: quoniam occidi uirum in uulnus meum, et adolescentulum in liuorem meum. Septuplum ultio dabitur de Cain: de Lamech uero septuagies septies. Cognouit quoque adhuc Adam uxorem suam: et peperit filium, uocauitque nomen  eius Seth, dicens: Posuit mihi Deus semen aliud pro Abel, quem occidit Cain. Sed et Seth natus est filius, quem uocauit Enos: iste cepit inuocare nomen Domini. R\. Amen.

Antiphona. 1. Desiderium pauperum exaudit Dominus. Psalmus IX.

Oratio. Exalta nos Domine de portis mortis, ut laudes tuas in portis filie Sion adnuntiare possimus: Illuc nos pertrahe; et inde nos remoue: ut ad supernam uoluntatem, mentis nostre se tendat erectio, et tenebrarum opera, conuersionis nostre relinquat intentio. R\. Amen.

Per misericordiam tuam, etc.

Antiphona 2. Iustus Dominus et iustitiam dilexit: equitatem uidet uultus eius. Psalm. X.

 Oratio. Iustus es Domine, et iustitiam di igis, atque aspicis equitatem: da nobis ante oculos tibi placita et placitura perficere; et semper digna tue iustitie atque equitatis opera consummare. R\. Amen.

Per misericordiam tuam.

Antiphona 3. Tu Domine seruabis nos: et custodies nos a generatione, in progenie. Psalmus XI.

R\. Conuertamur ad Dominum Deum nostrum. P. Quoniam benignus ac mitis est ad ignoscendum. u\. uenite exultemus in Domino: iubilemus Deo salutari nostro. P. Quoniam benignus. u\. Gloria, et honor Patri. Reiteretur R\.

Preces. Ad te clamamus, Domine. P. Miserere, et  parce populo tuo. u\. Sacerdotes, orate, et flectentes genua, dicite: P. Miserere, et parce. u\. Nos tibi soli peccauimus, et malum coram te fecimus. P. Miserere.

u\. Agnosce mala, que gessimus: esto nobis propitius. P. Miserere. u\. Arentem terram iam respice; et imbrem gratie tribue. P. Miserere, et parce populo tuo.

Hymnus dicendus per omnes dies Quadragesime ad Tertiam, uel Sextam, uel Nonam infra hebdomadam.



FERIA SECUNDA.


Hymnus.


   O Nazarene, lux Bethlehem, uerbum Patris.
Quem partus alui uirginalis protulit,
 Adesto castis, Christe, parsimoniis,
Festumque nostrum rex serenus adspice,
Ieiuniorum dum litamus uictimam.

   Nil hoc profecto purius mysterio,
Quo fibra cordis expiatur uiuidi,
Intemperata quo domantur uiscera,
Aruina putrem ne resudans crapulam
Obstrangulate mentis ingenium premat.

   Hinc subiugatur luxus, et turpis gula,
uini atque somni degener socordia,
Libido sordens, inuerecundus lepos,
uarieque pestes languidorum sensuum
Parcam subacte disciplinam sentiunt.

   Nam si licenter diffluens potu et cibo,
Ieiuna rite membra non cerceant:
 Sequitur, frequenti marcida oblectamine,
Scintilla mentis ut tepescat nobilis,
Animusque pigris stertat ut precordiis.
   Amen. Honor, potestas, etc.



FERIA TERTIA.



Ad Tertiam.


Hymnus.


   Frenentur ergo corporum cupidines,
Detersa et intus emicet prudentia:
Sic excitato perspicax acumine,
Liberque flatu laxiore spiritus
Rerum Parentem rectius precabitur.

   Elias tali creuit obseruantia
uetus Sacerdos, ruris hospes aridi:
Fragore ab omni quem remotum et segregem
 Spreuisse tradunt criminum frequentiam,
Casto fruentem Syrtium silentio.
   Honor, potestas.



FERIA QUARTA.



Ad Tertiam.


Hymnus.


   Sed mox in auras igneis iugalibus,
Cursuque raptus euolauit prepeti,
Ne de propinquo sordium contagio
Dirus quietum mundus afflaret uirum
145 Olim probatis inclytum ieiuniis.

   Non ante celi principem septemplicis
Moyses tremendi fidus interpres throni
Potuit uidere, quam decem recursibus
Quater uolutis sol peragrans sidera
 Omni carentem cerneret substantia.

   uictus precantis solum in lacrymis fuit:
Nam flendo pernox irrigatum puluerem.
Humi madentis ore pressit cernuo:
Donec loquentis uoce perstrictus Dei,
Expauit ignem non ferendum uisibus.
   Honor, potestas.



FERIA QUINTA.



Ad Tertiam.


Hymnus.


   Ioannes huius artis haud minus potens,
Dei perennis precucurrit Filium:
Curuos uiarum qui retorsit tramites,
Et flexuosa corrigens dispendia,
 Dedit sequendam calle recto lineam.

   Hanc obsequelam preparabat nuncius,
Mox adfuturo construens iter Deo,
Cliuosa planis, confragosa ut lenibus
Conuerterentur, neue quidquam deuium
Inlapsa Terris inueniret ueritas.
   Honor, potestas, etc.



FERIA SEXTA



Ad Tertiam.


Hymnus.


   Non usitatis ortus hic natalibus,
Oblita lactis iam uieto in pectore
Matris tetendit serus Infans ubera.
Nec ante partum de senili effusus est,
Quam predicaret uirginem plenam Deo.

    Post in patentes ille solitudines,
Amictus hirtis bestiarum pellibus,
Setisue tectus, hispida et lanugine,
Secessit, horrens inquinari et pollui
Contaminatis oppidorum moribus.

   Illic dicata parcus abstinentia,
Potum cibumque uir seuere industrie
In usque serum respuebat uesperum,
Parum locustis, et fauorum agrestium
Liquore pastum corpori suetus dare.
   Honor, potestas, etc.



SABBATO.



Ad Tertiam.


Hymnus.


   Hortator ille primus et doctor noue
 Fuit salutis: nam sacrato in flumine
ueterum pietas lauit errorum notas:
Sed, tincta postquam membra defecauerat,
Celo refulgens influebat Spiritus.

   Hoc ex lauacro labe dempta criminum
Ibant renati non secus quam si rudis
Auri recocta uena pulchrum splendeat:
Micet metalli siue lux argentei
Sudum polito prenitens purgamine.
   Honor, potestas.



Ad Sextam.


Hymnus.


   Referre prisci stemma nunc ieiunii
Libet, fideli proditum uolumine,
 Ut diruende Ciuitatis incolis
Fulmen benigni mansuefactum Patris
Pie repressis ignibus pepercerit.

   Gens insolenti prepotens iactantia
Pollebat olim, quam fluentem nequiter
Corrupta uulgo soluerat lasciuia:
Et inde bruto contumax fastidio,
Cultum superni negligebat Numinis.

   Offensa tandem iugis indulgentie
Censura, iustis excitatur motibus,
Dextram perarmat rhompheali incendio;
Nimbos crepantes et fragosos turbines
uibrans, tonantum nube flammarum quatit.

   Sed penitendi dum datur diecula,
Si forte uellent improbam libidinem,
 ueteresque nugas, condomare ac frangere,
Suspendit ictum terror exorabilis,
Paulumque dicta substitit sententia.
   Honor, potestas, etc.



FERIA TERTIA.



Ad Sextam.


Hymnus.


   Ionam Prophetam mitis ultor excitat,
Pene imminentis iret ut prenuncius:
Sed nosset ille cum minacem iudicem
Seruare malle, quam ferire, ac plectere,
Tectam latenter uertit in Tharsos fugam.

   Celsam paratis pontibus scandit ratem,
Udo reuincta fune puppis soluitur;
Itur per altum: fit procelosum mare:
 Tunc causa tanti queritur periculi:
Sors in fugacem missa uatem decidit.

   Iussus perire solus e cunctis reus,
Cuius uoluta crimen urna expresserat,
Preceps rotatur, et profundo immergitur;
Exceptus inde belluinis faucibus,
Alui capacis uiuus hauritur specu.
   Honor, potestas.



146 FERIA QUARTA.



Ad Sextam.


Hymnus.


   Transmissa raptim preda cassos dentium
Eludit ictus, incruentam transuolans
Impune linguam, ne retentam mordicus
Offam molares dissecarent uiuidi:
 Os omne transit, et palatum preterit.

   Ternis dierum, ac noctium processibus
Mansit ferino deuoratus gutture,
Errabat illic per latebras uiscerum:
uentris recessus circumibat tortiles
Anhelus, extis intus estuantibus.

   Intactus exin tertie noctis uice,
Monstri uomentis pellitur singultibus,
Qua murmuranti fine, fluctus frangitur
Salsosque candens spuma tundit pumices:
Ructatus exit, seque seruatum stupet.
   Honor, potestas.



FERIA QUINTA.



Ad Sextam.


Hymnus.


    In Niniuitas se coactus percito
Gressu reflectit: quos ut increpauerat,
Pudenda Censor imputans obprobria:
Impendit, inquit, ira summi uindicis!
Urbemque flamma mox cremabit, credite!

   Apicem deinceps ardui montis petit,
uisurus inde conglobatum turbide
Fumum ruine, cladis et dire struem,
Tectus flagellis multimodi germinis,
Hic et repente perfruens umbraculo.

   Sed mesta postquam ciuitas uulnus noui
Auxit doloris heu supremum, palpitat!
Cursant per ampla congregatim menia
Plebs, et Senatus, omnis etas Ciuium,
Pallens Iuuentus, eiulantes femine.
    Honor, potestas.



FERIA SEXTA.



Ad Sextam.


Hymnus.


   Placet, frementem publicis ieiuniis
Placare Christum: mos edendi spernitur.
Glaucos amictus induit monilibus
Matrona demptis, proque gemma et serico,
Crinem fluentem sordibus spargit cinis.

   Squallent recincta ueste pullati Patres:
Setasque plangens Turba sumit textiles,
Impexa uillis uirgo bestialibus
Nigrante uultum contegit uelamine,
Iacens arenis et puer prouoluitur.

    Rex ipse, Choos estuantem murices
Lenam, reuulsa dissipabat fibula
Gemmas uirentes, et lapillos sutiles,
Insigne frontis exuebat uinculum,
Turpi capillos impeditos puluere.
   Honor.



SABBATO.



Ad Sextam.


Hymnus.


   Nullus bibendi, nemo uescendi memor,
Ieiuna mensas pubes omnis liquerat:
Quin et negato lacte uagientium
Fletu madescunt paruulorum cunule,
Succum papille parca nutrix denegat.

   Greges et ipsos claudit armentalium
 Solers uirorum cura, ne uagum pecus
Contingat ore rorulenta gramina,
Potum strepentis neue fontis hauriat,
uacuis querele personant presepibus.

   Mollitus his, et talibus, breuem Deus
Iram refrenat, temperans oraculum,
Propere sinistrum: prona nam clementia
Haud difficulter supplicem mortalium
Soluit reatum, fitque fautrix flentium.
   Honor, potestas.



FERIA SECUNDA.



Ad Nonam.


Hymnus.


   Sed cur uetuste gentis exemplum loquor?
 Pridem caducis cum grauatus artubus
iehsu, dicato corde ieiunauerit;
Prenuncupatus ore qui prophetico.
Emmanuel est, siue nobiscum Deus?

   Qui corpus istud molle naturaliter,
Captumque laxo sub uoluptatum iugo,
uirtutis arcta lege fecit liberum,
Emancipator seruientis plasmatis,
Regnantis ante uictor et cupidinis.

   Inhospitali namque secretus loco,
Quinis diebus octies labentibus,
Nullam ciborum uendicauit gratiam,
Firmans salubri, scilicet, ieiunio
uas appetendis imbecillum gaudiis.
   Honor, potestas.



FERIA TERTIA.



Ad Nonam.


Hymnus.


   Miratur hostis posse limum tabidum
Tantum laboris sustinere, ac perpeti.
147 Explorat arte sciscitator callida,
Deus ne membris sit receptus terreis:
Sed, increpata fraude, post tergum ruit.

   Hoc nos sequamur, quisque nunc pro uiribus,
Quod consecrati tu Magister Dogmatis
Tuis dedisti, Christe, sectatoribus:
Ut, cum uorandi uicerit libidinem,
Late triumphet Imperator spiritus.

   Hoc est, quod atri liuor hostis inuidet
Mundi, Polique quod gubernator probat,
 Altaris aram quod facit placabilem,
Quod dormientis excitat cordis fidem,
Quod limat egram corporis libidinem.
   Honor, potestas, etc.



FERIA QUINTA.



Ad Nonam.


Hymnus.


   Perfusa non sic amne flamma extinguitur
Nec sic calente Sole tabescunt niues;
Ut turbidarum scabra culparum seges
uanescit aluo trita sub ieiunio,
Si blanda semper misceatur largitas.

   Est quippe et illud grande uirtutis genus:
Operire nudos: indigentes pascere:
Opem benignam ferre supplicantibus:
 Unam, paremque sortis humane uicem
Inter potentes, atque egenos ducere:

   Satis beatus quisque dextram porrigit,
Laudis rapacem, prodigam pecunie,
Cuius sinistra dulce factum nesciat:
Illum perennes protinus complent opes;
Ditatque fructus fenerantem centuplex.

   Honor, potestas, plenitudo gratie
Deo perenni, Trinitati simplici,
Aeterna, cuius est beata gloria,
Replet globi, rerumque cuncta machina,
Tenetque regnum perpetim per secula.
   Amen.

Supplicatio. Oremus, ut nos sancto ieiunio Quadragesime. fol. 143.

 Capitula. Custodi nos, Domine a generatione in progeniem: nec cum presenti uoluamur seculo, qui tuo iam inhesimus fundamento. Sed miseriarum nostrarum consolator exurge; et prouentu letitie merores nostros absterge.

Pater noster. A malo nos libera. fol. 10. Benedictio. Quere in Nona, que dicitur per totum annum in diebus feriis.



Ad Sextam.


Lectio libri Esaie Prophete .

R\. Deo gratias.

Hec dicit Dominus: Audite, audite uerbum Domini Principes Sodomorum, percipite auribus legem Dei uestri, populus Gomorrhe. Quo mihi multitudinem  uictimarum uestrarum, dicit Dominus? plenus sum: holocausta arietum, et adipem pinguium, et sanguinem uitulorum, et agnorum, et hircorum, nolui. Cum ueneritis ante conspectum meum, quis quesiuit hec de manibus uestris, ut ambularetis in atriis meis? ne offeratis ultra sacrificium frustra: incensum abominatio est mihi. Neomeniam, et sabbata, et festiuitates alias non feram, iniqui sunt cetus uestri: calendas uestras odiuit anima mea: facta sunt mihi molesta, laboraui sustinens. Et cum extenderitis manus uestras, auertam oculos meos a uobis: et cum multiplicaueritis orationem, non audiam: manus uestre sanguine plene sunt. Lauamini, mundi estote, auferte malum cogitationum uestrarum ab oculis meis: quiescite agere peruerse,  discite benefacere, querite iudicium, subuenite oppresso, iudicate pupillo, defendite uiduam. Et uenite, et arguite me, dicit Dominus: si fuerint peccata uestra, ut coccinum, quasi nix, dealbabuntur: et si fuerint rubra quasi uermiculus, uelut lana alba erunt. Si uolueritis, et audieritis me, bona terre comedetis, ait Dominus omnipotens. R\. Amen.

Antiphona 1. In auertendo Dominus captiuitatem plebis sue, letetur Iacob, et exultet Isrel. Psalmus XIII.

Oratio. Nomen tuum Domine credere semper et inuocare nos, facito: ne cum corde insipientium sentiamus, qui infideli uoce adelamant: Non est Deus. Corruptionem mentis eorum ad ueritatem conuerte fidelium: ut fideles, eorum prauitas non  subuertat; sed fideles, illos doctrina pietatis adquirant: ut infideles sectam abominabilem respuant; et cum fidelibus, Trinitatis essentiam corde integro fateantur et credant; ut cum iustis generationibus deputentur, et cum Sanctis eius beatitudinis gloriam potiantur. R\. Amen.

Antiphona 2. Adimple nos letitia cum uultu tuo Domine. Psalmus Xu.

148 Oratio. Pars hereditatis nostre, Domine Deus, in tua consistit eternitate: Unde precamur te Domine, pietate solita hereditatem tuam conserua; et calicem passionis, quem potasti pro ea, semper ei pro remedio presta: ut sicut redemptionis preclara sunt munera, ita redemptorum sit adquisitio copiosa: quique redempti sumus cruce tua, simus  perpetim hereditas tua: ut nec in infernum animam nostram relinquas; sed incorrupte tecum semper uicturam attollas. R\. Amen.

Antiphona 3. uirtus mea. Psalmus XuII.

R\. Habete fiduciam coram Domino, et multiplicentur corda uestra, P. In sanctificatione. u\. Perfecti estote: exhortamini: idem sapite: pacem habete, et Deus pacis erit uobiscum. P. In sanctificatione. u\. Gloria, et honor Patri, et Filio. Reiteretur R\.

Preces. Ad te clamamus Domine. P. Precamur, ut exaudias. u\. Audi uocem supplicum, et da uite remedium. P. Precamur, ut exaudias. u\. Causas peccati amoue, et da locum uenie. P. Precamur, ut  exaudias. u\. Da nobis auxilium, quod superet periculum. P. Precamur, ut exaudias. u\. Audi, Deus, uiduas et orphanorum lachrymas. P. Precamur, ut exaudias.

Hymnus. O Nazarene, lux Bethlehem, etc. Quere fol. 144. Supplicatio. Oremus Redemptorem mundi. fol. 138.

Capitula. Refugium nostrum, Domine, in tuum semper conlocemus arbitrium: ut nec scopulis elidamur, nec tumentium mundanorum fluctuum tempestatibus obruamur; sed in cunctis aduersis, dextere tue fortitudine protegi mereamur; disciplina tua doceamur; doctrina dirigamur, et incrementis spiritualibus dilatemur: Famulatum fidei  tibi Domino impendamus: ut a te glorie coronam in remuneratione percipere mereamur.

Pater noster. Et ne nos.



Ad Nonam.


Ecclesiastici Salomonis .

R\. Deo gratias.

Fili, Deus creauit hominem de terra, et secundum imaginem suam fecit illum. Et iterum conuertit illum in ipsam, et secundum se uestiuit illum uirtute. Numerum dierum, et tempus dedit illi; potestatem eorum, que sunt super terram. Posuit timorem illius super omnem carnem, et dominatus est bestiarum uolatilium. Creauit ex ipso adiutorium simile ipsi: consilium, et linguam, et oculos, et aures, et cor dedit illis excogitandi:  et disciplina, et intellectu repleuit illos. Creauit illis scientiam spiritus, sensu impleuit cor eorum, et mala et bona ostendit illis. Posuit oculum eorum super corda eorum, ostendere illis magnalia operum suorum, ut nomen sanctificationis conlaudent; et gloriari in mirabilibus illius, et magnalia enarrare operum eius. Addidit illis disciplinam, et legem uite hereditauit illis. Testamentum eternum constituit cum illis, et iudicia sua ostendit illis. R\. Amen.



Ad Nonam.


Lectio libri Genesis .

R\. Deo gratias.

Hic est liber generationis Adam. In die qua creauit Deus hominem, ad similitudinem Dei fecit illum.  Masculum, et feminam creauit eos, et benedixit illis: et uocauit nomen eorum Adam, in die qua creati sunt. uixit autem Adam centum triginta annis: et genuit filium ad imaginem, et similitudinem suam, uocauitque nomen eius Seth. Et facti sunt dies Adam, postquam genuit Seth, octingenti anni: genuitque filios et filias. Et factum est omne tempus quod uixit Adam, nongenti triginta anni, et mortuus est. uixit quoque Seth centum quinque annis, et genuit Enos. uixit quoque Seth postquam genuit Enos, octingentis septem annis, genuitque filios et filias. Et facti sunt omnes dies Seth nongentorum duodecim annorum, et mortuus est. uixit uero Enos nonaginta annis, et genuit Cainan. Post cuius ortum uixit octingentis quindecim annis, et genuit  filios et filias. Factique sunt omnes dies Enos nongenti quinque anni, et mortuus est. uixit quoque Cainan septuaginta annis, et genuit Malaleel. Et uixit Cainan postquam genuit Malaleel, octingentis quadraginta annis, genuitque filios et filias. Et facti sunt omnes dies Cainan nongenti decem anni, et mortuus est. uixit autem Malaleel sexaginta quinque annis, et genuit Iared. Et uixit Malaleel postquam genuit Iared, octingentis triginta annis: et genuit filios et filias. Et facti sunt omnes dies Malaleel octingenti nonaginta quinque anni, et mortuus est. uixit quoque Iared centum sexaginta duobus annis, et genuit Henoch. Et uixit Iared postquam genuit 149 Henoch, octingentis  annis, et genuit filios et filias. Et facti sunt omnes dies Iared nongenti sexaginta duo anni, et mortuus est. Porro Henoch uixit sexaginta quinque annis, et genuit Mathusalem, et ambulauit Henoch cum Deo: et uixit Henoch postquam genuit Mathusalem, trecentis annis, et genuit filios et filias. Et facti sunt omnes dies Henoch trecenti sexaginta quinque anni. Ambulauitque cum Deo, et non apparuit: quia tulit illum Deus. uixit quoque Mathusalem centum octoginta septem annis, et genuit Lamech. Et uixit Mathusalem postquam genuit Lamech, septingentis octoginta duobus annis, et genuit filios et filias. Et facti sunt omnes dies Mathusalem nongenti septuaginta nouem anni, et mortuus est. uixit autem Lamech centum octoginta duobus annis, et genuit  filium: uocauitque nomen eius Ne, dicens: Iste consolabitur nos ab operibus, et laboribus manuum nostrarum, in terra cui maledixit Dominus. R\. Amen.

Antiphona. 1. Ad defensionem nostram Deus noster respice. Psalmus XXI.

Oratio. Ad defensionem nostram Domine Deus noster dignanter respice; eripe a framea animas nostras: et ne doctrina pascamur lethali, tuo nos tutamine rege; simulque de ore leonis, rapere nos cupientis, libera: et oblatrantis perfidiam canis peruigili contuitu, solicita nos protege cura. R\. Amen.

Per.

Antiphona 2. Delicta qui solus intelligis, a peccatis nostris munda nos, Domine. Psalmus. XuIII.

 Oratio. Ab occultis nostris munda nos, Domine, purgando conscientiam, que internis ac propriis inficitur maculis: ab alienis quoque parce seruis tuis; ut ea indulgeas, que uel malorum exemplis addiscimus, uel prauis inlecti persuasionibus perpetramus: ut, qui te proprium agnoscimus Dominum, peccatorum nequaquam sentiamus ulterius dominatum. R\. Amen.

Per misericordiam tuam, Deus noster, etc.

Antiphona 3. Exaudi nos in die, qua inuocauerimus te, Domine Deus noster. Psalmus XIX.

Hymnus. O Nazarene. fol. 144.

Capitula. Imple Domine omnes petitiones nostras; ac mitte nobis auxilium de sancto: memor esto omnis sacrificii nostri, quod tibi non solum oblatione, sed etiam oratione atque afflictione dicamus; ut nos  tibi humiles semper facias, et contritos attendas.

Pater noster. Et ne nos.

Dominus sit semper uobiscum. R\. Et cum spiritu.



Ad uesperum.

Lauda. Tu illuminans lucernam meam, Domine.

Antiphona Salua plebem tuam Domine, et benedic hereditatem tuam. Psalmus XXuII.

Lauda. Dirigantur uie nostre, Domine. P. Ad custodiendas iustificationes tuas. u\. Beati immaculati in uia: qui ambulant in lege Domini. Gloria, et honor Patri. P. Ad custodiendas iustificationes.

Hymnus. Christe Saluator omnium Celorum, etc. Quere fol. 97. Supplicatio. Oremus Redemptorem mundi. Quere fol. 138.

 Capitula. Sit festum ieiunium nostrum apud te, Domine, qui iniquitates deles, et peccata dimittis: uide gemitus confitentium tibi, et preces omnium libenter exaudi; ut, qui tibi in ueritate seruiunt, aduersitate nulla turbentur, auferens omnem malitiam de cordibus nostris, ut tuis inherendo preceptis, tua nos pace letifices.

Pater noster.

Benedictio. iehsu Saluator ac Deus noster emundet uos per abstinentie puritatem ab omni delicti contagione. R\. Amen. Quique uestrarum est redemptio animarum, sit remunerator uestrorum ieiuniorum. R\. Amen. Ut ab eo donetur uobis eterna gloria, a quo sanctificari uos uultis per abstinentiam. R\. Amen.

 Per.

Lauda. Initium sapientie timor. fol. 143.



FERIA TERTIA.



Ad Matutinum.

uoce mea ad Dominum clamaui: et exaudiuit me de monte sancto suo. Psalmus III.

Oratio. Ad te, Domine, proprie uocis clamore directo, non uerba ingenti sono perstringimus: sed te ad propitiandum toto cordis affectu deposcimus; exaudi nos quesumus de monte sancto tuo Iesu Christo Domino nostro: cuius nos altitudo erigit: cuius dilatat fortitudo: cuiusque amplitudo confirmat. R\. Amen.

Per.

Antiphona 1. Dominus uirtutem populo suo dabit:  et benedicet in pace plebem suam. Psalmus XXuIII.

150 Oratio. Da Domine uirtutem populo tuo contra aduersitatum omnium mala; plebemque tuam pacis collatione locupleta: ut pro abundantia quietis omnes in templo tuo tibi gloriam concinant; laudemque pariter et honorem, malis uite huius oblitis, tue semper delerant maiestati. R\. Amen.

Per misericordiam.

Antiphona. 2. Sperantes in Domino misericordia circumdabit. Psalmus. XXXI.

Oratio. Remitte Domine impietatem cordis nostri, pro qua te omnis Sanctus in tempore opportuno exorat; atque intellectum tribue nobis per orationis suffragium, quod precamur: et instrue nos in huius  uite uia, qua gradimur. R\. Amen.

Per misericordiam tuam, etc.

Antiphona 3. Confitemini Domino in cithara: in psalterio decem chordarum psallite illi. Psalmus CXXXII.

Oratio. Gaudium iustorum, quod est in te, Domine, famulorum tuorum infunde uisceribus; ut conlaudatio tua, que rectos decet, omnem a sensibus nostris prauitatem expurget. R\. Amen.

Per misericordiam.

Responsorium. Conuertamur ad Dominum Deum nostrum. P. Quoniam benignus ac mitis est ad ignoscendum; dimittit in tempore tribulationis peccata nostra. u\. uenite, adoremus, et procidamus ante Deum: et ploremus coram Domino, qui fecit nos. P.  Quoniam benignus. u\. Gloria etc. Reiteretur Responsorium.


In Laudibus.

Antiphona. Secundum magnam misericordiam tuam dele, Domine, iniquitates meas. Psalmus L.

Oratio. Secundum multitudinem miserationum tuarum Domine, dele iniquitates nostras: ut, quia iste nos aggrauant, ille nos erigant. Cor contritum et humiliatum ne spernas in nobis, sed per ineffabilem potentiam Trinitatis inhabitet in nobis Spiritus Sanctus, innouet spiritus rectus, confirmet spiritus principalis, atque unius testimonii sit uirtus, ut confirmatos nos per Patrem, editos esse gaudeamus per Spiritum Sanctum. R\. Amen.

Per misericordiam.

 Ad Canticum. Antiphona. Leuemus corda nostra cum lachrymis ad Dominum in celis.


Canticum Threnorum III.

Quid murmurauit homo uiuens, * uir pro peccatis suis?

Scrutemur uias nostras, et queramus, * et reuertamur ad Dominum:

Leuemus corda nostra cum manibus * ad Dominum in celis.

Nos inique egimus, et ad iracundiam te prouocauimus: * idcirco tu inexorabilis es.

Operuisti in furore, et percussisti: * occidisti, nec pepercisti.

Opposuisti nubem tibi, * ne transeat oratio.

Gloria, et honor Patri.

 Ad Benedictus. Antiphona. In tuo, Deus, lumine uidebimus lumen. u\. Ostende misericordiam tuam scientibus te, et iustitiam tuam iis, qui recto sunt corde.

Canticum. Benedictus. fol. 6.

Lauda. In sanctis eius laudate Dominum: in firmamento uirtutis eius laudate Dominum. Psalmus CL.


Lectio libri Genesis .

R\. Deo gratias.

In illis diebus: Erat terra labii unius, sermonumque eorumdem. Cumque proficiscerentur de oriente, inuenerunt campum in terra Sennaar, et habitauerunt in eo. Dixitque alter ad proximum suum: uenite, faciamus lateres, et coquamus. Habueruntque  lateres pro saxis, et bitumen pro cemento: et dixerunt: uenite, faciamus nobis ciuitatem et turrim, cuius culmen pertingat usque ad celum: et celebremus nomen nostrum antequam diuidamur in uniuersas terras. Descendit autem Dominus ut uideret ciuitatem, quam edificabant filii Adam, et dixit: Ecce unus est populus, et unum est labium omnibus: ceperunt hoc facere, nec desistent a cogitationibus suis, donec eas opere compleant. uenite igitur, descendamus, et confundamus ibi linguas eorum, ut non audiat unusquisque uocem proximi. Atque ita diuisit eos Dominus ex illo loco in uniuersas terras, et cessauerunt edificare ciuitatem. Et idcirco uocatum est nomen eius Babel, quia ibi confusum est labium uniuerse terre - et inde dispersit eos Dominus  super faciem cunctarum regionum. He sunt generationes Sem: Sem centum annorum erat, quando genuit Arphaxat, biennio post diluuium. uixitque Sem postquam genuit Arphaxat, quingentos annos: et genuit filios et filias. Porro Arphaxat 151 uixit triginta quinque annis, et genuit Salech. uixitque Arphaxat postquam genuit Salech, trecentis tribus annis: et genuit filios et filias. Salech quoque uixit triginta annis, et genuit Heber. uixitque Salech, postquam genuit Heber, quatuorcentis tribus annis. uixit autem Heber triginta et quatuor annis, et genuit Phalech. Et uixit Heber, postquam genuit Phalech, quatuorcentis triginta annis: et genuit filios et filias. uixit autem Phalech triginta annis, et genuit Rhem. uixitque Phalech, postquam genuit Rheu,  ducentis nouem annis: et genuit filios et filias. uixit autem Rheu triginta quinque annis, et genuit Saruch. uixit quoque Rheu, postquam genuit Saruch, ducentis septem annis: et genuit filios et filias. uixit uero Saruch triginta annis, et genuit Nachor. uixitque Saruch, postquam genuit Nachor, ducentis annis: et genuit filios et filias. uixit autem Nachor uiginti et nouem annis, et genuit Thare. uixit autem Nachor, postquam genuit Thare, centum decem et nouem annis: et genuit filios et filias. uixitque Thare septuaginta annis, et genuit Abram, Nachor, et Aran. Porro Aram genuit Loth. Mortuusque est Aram ante Thare patrem suum in terra natiuitatis sue in Ur Chaldeorum. Duxerunt autem Abram et Nachor uxores: nomen uxoris Abram, Sarai: et nomen  uxoris Nachor, Melcha, filia Aram, patris Melche, et patris Iesche. Erat autem Sarai sterilis, nec habebat liberos. Tulit itaque Thare Abram filium suum, et Loth filium Aram, filium filii sui, et Sarai nurum suam, uxorem Abram filii sui, et eduxit eos de Ur Chaldeorum, ut irent in terram Chanaan: ueneruntque usque Aram, et habitauerunt ibi. Et facti sunt omnes dies Thare ducentorum et quinque annorum, et mortuus in Aram . Dixit autem Dominus ad Abram: Egredere de terra tua, et de cognatione tua, et de domo patris tui, et ueni in terram quam monstrauero tibi. Faciamque te in gentem magnam, et benedicam tibi, et magnificabo nomen tuum, erisque benedictus. Benedicam benedicentibus tibi, et maledicam maledicentibus tibi, atque in te  benedicentur uniuerse cognationes terre. Egressus est itaque Abram, sicut preceperat ei Dominus, et iuit cum eo Loth: septuaginta quinque annorum erat Abram, cum egrederetur de Aran. Tulitque Sarai uxorem suam, et Loth filium fratris sui, uniuersamque substantiam quam possederant, et animas quas fecerant in Aran: et egressi sunt ut irent in terram Chanaan. Cumque uenissent in eam, pertransiuit Abram terram usque ad locum Sichem, usque ad conuallem illustrem: Chananeus autem tunc erat in terra. Apparuitque Deus Abram, et dixit ei: Semini tuo dabo terram hanc. Qui edificauit ibi altare Domino, qui apparuit ei. Et inde transgrediens ad montem, qui erat contra orientem Bethel, tetendit ibi  tabernaculum suum, ab occidente habens Bethel, ab oriente Hai: edificauit quoque altare Domino, inuocauitque nomen eius. R\. Amen.

Hymnus. Deus eterni luminis, candor inenarrabilis. Quere fol. 98.

Preces. Oremus, ut nos sacrosancto ieiunio tempore Quadragesime, ut supra.

Capitula. Domine, apud quem est fons uite, et in cuius lumine aspicimus lumen enutri in nos tue scientie splendorem: ut sitientibus nobis uitalem impertias potum; et caligantibus animabus superni luminis restituas intellectum.

Pater noster.

Lauda. Gloriemur, Domine P. In laude tua. u\. Ut confiteamur nomini sancto tuo: et gloriemur in  laude tua. u\. Gloria, et honor. P. In laude tua.

Oratio. Saluos nos fac, Domine Deus noster, et in salute tua uisita: nec iniquitatis nostre pena, sed timoris tui nos humiliet disciplina; ut tua gloriemur in laude, et confiteamur in nomine: nos quoque ad uidendum letitiam electorum tuorum excitet bonitas; et ad laudandum regni tui adsciscat hereditas. R\. Amen.

Per misericordiam.



Ad Tertiam.


Prouerbiorum Salomonis .

R\. Deo gratias.

Fili, bibe aquam de cisterna tua, et fluenta putei tui: Deriuentur fontes tui foras, et in plateis aquas tuas diuide. Habeto eas solus, nec sint alieni participes  tui. Sit uena tua benedicta, et letare cum muliere adolescentie tue: cerua carissima, et gratissisimus hinnulus: ubera eius inebrient te omni tempore, et in amore eius delectare iugiter. Quare seduceris fili mi ab aliena, et foueris sinu alterius? Respicit Dominus uias hominis, et omnes gressus illius considerat. Iniquitates sue capiunt impium, et funibus 152 peccatorum suorum constringitur. Ipse morietur, quia non habuit disciplinam, et multitudine stultitie sue decipitur. Fili mi, si spoponderis pro amico tuo, defixisti apud extraneum manum tuam, inlaqueatus es uerbis oris tui, et captus propriis sermonibus. Fac ergo quod dico, fili mi, et temetipsum libera. R\. Amen.


Lectio libri Genesis 

 R\. Deo gratias.

In illis diebus: Facta est fames in terra: descenditque Abram in Aegyptum, ut peregrinaretur ibi: preualuerat enim fames in terra. Cumque prope esset ut ingrederetur in Aegyptum dixit Sarai uxori sue: Noui quod pulchra sis mulier: et quod cum te uiderint Aegyptii, dicturi sunt, quod uxor maa sis, et interficient me, et te reseruabunt. Dic ergo, obsecro te, quod soror mea sis: ut bene sit mihi propter te, et uiuet anima mea ob gratiam tui. Cum itaque ingressus esset Abram Aegyptum, uiderunt Aegyptii mulierem quod esset pulchra nimis. Et nunciauerunt principes Pharaoni, et laudauerunt eam apud illum: et sublata est mulier in domum Pharaonis. Abram  uero bene usi sunt propter illam: fueruntque ei oues, et boues et asini, et serui et familie, et asine, et cameli. Flagellauit autem Dominus Pharaonem plagis maximis, et domum eius, propter Sarai uxorem Abram. uocauitque Pharao Abram, et dixit ei: Quidnam est quod fecisti mihi? quare non indicasti quod uxor tua esset? Quam ob causam dixisti esse sororem tuam, ut tollerem eam mihi in uxorem? Nunc igitur ecce coniux tua, accipe eam, et uade. Precepitque Pharao super Abram uiris: et deduxerunt eum, et uxorem illius, et omnia que habebat.  Ascendit ergo Abram de Aegypto, ipse et uxor eius, et omnia que habebat, et Loth cum eo, ad australem plagam. Erat autem diues ualde in possessione argenti et auri. Reuersusque est pariter,  quo uenerat, a meridie in Bethel usque ad locum ubi prius fixerat tabernaculum inter Bethel et Hai: in locum altaris quod fecerat prius, et inuocauit ibi nomen Domini. Sed et Loth qui erat cum Abram, fuerunt greges ouium, et armenta, et tabernacula. Nec poterat eos capere terra, ut habitarent simul: erat quippe substantia eorum multa, et nequibant habitare communiter. Unde facta est rixa inter pastores gregum Abram et Loth. Eo autem tempore Chananeus et Pherezeus habitabant in illa terra. Dixit ergo Abram ad Loth: Ne queso sit iurgium inter me et te, et inter pastores meos et pastores tuos: fratres enim sumus. Ecce uniuersa terra coram te est: recede a me, obsecro: si tu ad sinistram ieris, ego ad dexteram tenebo: si tu ad dexteram elegeris,  ego ad sinistram pergam. Eleuatis itaque Loth oculis, uidit omnem circa regionem Iordanis, que uniuersa inrigabatur, antequam subuerteret Dominus Sodomam et Gomorrham, sicut paradisus Domini, et sicut Aegyptus uenientibus in Segor. Elegitque sibi Loth regionem circa Iordanem, et recessit ab oriente: diuisique sunt alteruter a fratre suo. Abram habitauit in terra Chanaan: Loth uero moratus est in oppidis, que erant circa Iordanem, et habitauit in Sodomis. Homines autem Sodomite pessimi erant, et peccatores coram Domino nimis. Dixitque Dominus ad Abram, postquam diuisus est Loth ab eo: Leua oculos tuos directum, et uide a loco, in quo nunc es, ad aquilonem et ad meridiem, ad orientem et ad occidentem. Omnem terram quam conspicis,  tibi dabo et semini tuo usque in sempiternum. Faciamque semen tuum sicut puluerem terre: si quis potest hominum numerare puluerem terre, semen quoque tuum numerare poterit. Surge ergo, perambula terram in longitudine, et in latitudine sua: quia tibi daturus sum eam. Mouens igitur Abram tabernaculum suum, uenit et habitauit iuxta conuallem Mambre, que est in Hebron: edificauitque ibi altare Domino. R\. Amen.

Antiphona 1. Anima nostra patiens est Domino: quoniam adiutor et protector noster est. Psalmus XXXII.

Oratio. Tibi Domino patiens est anima nostra; a  quo et uirtutem tolerantie, et premium concupiscit accipere: tua ergo super nos misericordia, sicut sperauimus, fiat: tuaque nos gratia consueta preueniat. R\. Amen.

Per misericordiam, etc.

Antiphona 2. Magnificate Dominum mecum; et exaltemus nomen eius in unum. Psalmus XXXIII.

Oratio. Inquirentes te, Domine, dignanter exaudi; atque ut in te laudetur anima nostra, propitius indultor imperti: et, qui iuxta es his, qui tribulato sunt corde, aurem tuam 153 ad contritionem nostri spiritus pande: et ad pacem tuam, que exuperat omnem sensum, corpora nostra et corda conuerte. R\. Amen.

Per misericordiam tuam.

 Antiphona 3. Filii hominum in protectione alarum sperant, Domine. Psalmus XXXu.

R\. Benefaciat nobis Deus, et liberet nos ab omnibus malis. P. Et donet pacem in diebus nostris. u\. Illuminet uultum suum super nos. P. Et donet. u\. Gloria. Reiteretur R\.

Preces. Auerte, Domine, iram furoris tui: P. Et miseratus parce populo tuo. u\. Omnium precibus pium auditum prebe: et que rogamus sancte, cito concede. u\. Christe, flebiles gemitus intuere: uincula mortis solue, et uitam largire. P. Et miseratus. u\. Iam uide lachrymas: intellige lugentes; tandem delicta nostra clemens ignosce. P. Et miseratus. u\. Nullus ex nobis est, quem audias libenter; tu propter temetipsum, Christe, succurre. P. Et miseratus.

 Hymnus. Referre prisci. fol. 145.

Capitula. In protectione alarum tuarum Domine filios hominum sperantes, nequaquam detegas; sed tamquam pullos, quo possimus supernis uolatilibus preparari, fouendo enutrias: neque deripi nos laceratione insidiantium sinas; nec a nido Ecclesie tue auolare permittas; sed, dum nos tegmine regis paterno, ad ubertatem domus tue adiuti tuo ueniamus auxilio.

Pater noster.



Ad Sextam.


Lectio libri Esaie Prophete .

R\. Deo gratias.

Hec dicit Dominus: ue qui coniungitis domum ad domum, et agrum ad agrum copulatis usque ad terminum  loci: nunquid habitabitis soli uos in medio terre? In auribus meis sunt hec, dicit Dominus exercituum: Nisi domus multe deserte fuerint, grandes, et pulchre, absque habitatore. Decem enim iugera uinearum facient lagunculam unam, et triginta modii sementis faciunt modios tres. ue qui consurgitis mane ad ebrietatem sectandam, et potandum usque ad uesperum, ut uino estuetis. Cithara, et lira, et tympanum, et tibia, et uinum in conuiuiis uestris: et opus Domini non respicitis, nec opera manuum eius consideratis. Propterea captiuus ductus est populus meus, quia non habuit scientiam, et nobiles eius interierunt fame, et multitudo eius siti exaruit. Propterea dilatauit infernus animam  suam, et aperuit os suum absque ullo termino: et descendent fortes eius, et populus eius, et sublimes, gloriosique eius ad eum. Et incuruabitur homo, et humiliabitur uir, et oculi sublimium deprimentur. Et exaltabitur Dominus exercituum in iudicio, et Deus sanctus sanctificabitur in iustitia. R\. Amen.

Antiphona 1. Exurge Domine, adiuua nos, et libera nos propter nomen tuum. Psalmus XLIII.

Oratio. Exurge Domine, adiuua nos contra omnem malitiam persequentium: et libera nos propter nomen tuum a contractu spirituum immundorum: ut, qui nos in loco humiliasti afflictionis, exaltes iterum in remuneratione uirtutis. R\. Amen.

Per misericordiam.

Antiphona 2. Memores sumus nominis tui, Deus,  in omni progenie et generatione. Psalmus XLIu.

Oratio. Fac nos Domine diligere iustitiam et odire iniquitatem: ac per speciem, tuam pulchritudinem querentes, deducat nos mirabiliter dextera tua: et, mortificato in nobis incentiuo fornicationis, accinge lumbos nostros gladio castitatis. R\. Amen. Per misericordiam tuam.

Antiphona 3. Deus nostrum refugium, et uirtus; adiutor in tribulationibus, que inuenerunt nos nimis. Psalmus XLu.

R\. Auerte, Domine, iram tuam a nobis. R\. Ne in eternum irascaris nobis. u\. Mitiga, Domine, omnem iram tuam: et auerte ab ira indignationis tue. P. Ne in eternum. u\. Gloria. P. Ne in eternum.

Preces. Ad te clamamus, Domine. P. Precamur,  ut exaudias. u\. Christe Redemptor omnium, exaudi preces supplicum. P. Precamur. u\. Concede nobis donum gratie, et fructum penitentie. P. Precamur. u\. Remoue a nobis gladium, famem, et pestilentiam. P. Precamur. u\. Solue delicti periculum, et dona indulgentiam. P. Precamur.

Hymnus. O Nazarene, lux. fol. 144.

Oratio. Deus noster esto nobis in aduersis refugium; et in certaminibus huius mundi uirtutis tue prebe solatium: et dum te aduentante merens turbata fuerit terra, tibi adiungantur in gaudio, qui ob metum iudicii 154 admissa deflent in seculo: ut tu, uirtutum Dominus, sis nobiscum; quem et timemus iudicem; et cognoscimus redemptorem.

Pater noster.



Ad Nonam.


Lectio libri Ecclesiastici Salomonis .

R\. Deo gratias.

Fili, Accedens ad seruitutem Domini, sta in iustitia, et timore, et prepara animam tuam ad tentationem: Deprime cor tuum, et sustine: inclina aurem tuam, et excipe uerba intellectus: et ne festines in tempus obductionis. Sustine sustentationes Dei, et coniungere Deo, et sustine, ut crescat in nouissimo uita tua. R\. Amen.


Lectio libri Genesis .

R\. Deo gratias.

In illis diebus: Factus est sermo Domini ad Abram per uisionem, dicens: Noli timere Abram, ego protector  tuus sum, et merces tua magna nimis. Dixit que Abram: Domine Deus, quid dabis mihi? ego uadam absque liberis: et filius procuratoris domus mee, iste Damascus Eliezer. Addiditque Abram: Mihi autem non dedisti semen; et ecce uernaculus meus, heres meus erit. Statimque sermo Domini factus est ad eum, dicens: Non erit hic heres tuus: sed qui egredietur de utero tuo, ipsum habebis heredem. Eduxitque eum foras, et ait illi: Suspice celum, et numera stellas, si potes. Et dixit ei: Sic erit semen tuum. Credidit Abram Deo, et reputatum est illi ad iustitiam. Dixitque ad eum: Ego Dominus qui eduxi te de Ur Chaldeorum, ut darem tibi terram istam, et possideres eam. At ille ait: Domine Deus, unde scire possum, quod possessurus sum eam? Et  respondit Dominus: Sume, inquit, mihi uaccam triennem, et capram trimam, et arietem annorum trium, turturem quoque et columbam. Qui tollens uniuersa hec, diuisit ea per medium, et utrasque partes contra se altrinsecus posuit: aues autem non diuisit. Descenderuntque uolucres super cadauera, et abigebat eas Abram. Cumque Sol occumberet, sopor irruit super Abram, et horror magnus et tenebrosus inuasit eum. Dictumque est ad eum: Scito prenoscens quod peregrinum futurum sit semen tuum in terra non sua, et subiicient eos seruituti, et affligent quadringentis annis. uerumtamen gentem, cui seruituri sunt, ego iudicabo: et post egredientur cum magna substantia. Tu autem ibis ad patres tuos in pace, sepultus in senectute bona. Generatione autem  quarta reuertentur huc: necdum complete sunt iniquitates Amorrheorum usque ad presens tempus. Cum ergo occubuisset Sol, facta est caligo tenebrosa, et apparuit clibanus fumans, et lampas ignis transiens inter diuisiones illas. In illo die pepigit Dominus cum Abram fedus, dicens: Semini tuo dabo terram a fluuio Aegypti usque ad fluuium magnum Euphraten, Cineos, et Cenezeos, Cethmoneos, et Etheos, et Pherezeos, Raphaim quoque, et Amorrheos, Eueos, et Chananeos, et Gergeseos, et Iebuseos.  Igitur Sarai, uxor Abram, non genuerat sibi liberos: sed habens ancillam Aegyptiam nomine Agar, dixit marito suo: Ecce conclusit me Dominus, ne parerem: ingredere ad ancillam  meam, si forte saltem ex illa suscipiam filios. Cumque ille acquiesceret deprecanti, tulit Agar Aegyptiam ancillam suam, post annos decem quam-habitare ceperant in terra Chanaan: et dedit eam uiro suo uxorem. Qui ingressus est ad eam. At illa concepisse se uidens, despexit dominam suam. Dixitque Sarai ad Abram: Inique agis contra me: ego dedi ancillam meam in sinum tuum, que uidens quod conceperit, despectui me habet: iudicet Dominus inter me et te. Cui respondit Abram: Ecce, ait, ancilla tua in manu tua est, utere ea ut libet. Affligente igitur eam Sarai, fugam iniit. Cumque inuenisset eam Angelus Domini iuxta fontem aque in solitudine, que est in uia Sur in deserto, dixit ad illam: Agar ancilla Sarai, unde uenis? et quo uadis? que respondit:  A facie Sarai domine mee ego fugio. Dixitque ei Angelus Domini: Reuertere ad dominam tuam, et humilia te sub manu illius. Et rursum: Multiplicans, inquit, multiplicabo semen tuum, et non numerabitur pre multitudine. Ac deinceps: Ecce, ait, concepisti, et paries filium: uocabisque nomen eius Ismel, eo quod audierit Dominus afflictionem tuam. Hic erit ferus homo, manus eius contra omnes et manus omnium contra eum: et e regione uniuersorum fratrum suorum figet tabernacula. uocauit autem Agar nomen Domini qui loquebatur ad eam. Dixit enim: Profecto hic uidi posteriora uidentis me. Propterea appellauit puteum illum, Puteum uiuentis et uidentis me. Ipse est inter Cades et Barad. 155 Peperitque Agar Abre filium: qui uocauit nomen eius Ismel.  Octoginta et sex annorum erat Abram quando peperit ei Agar Ismelem.  Postquam uero nonaginta et nouem annorum esse ceperat, apparuit ei Deus dicens, dixitque ad eum: Ego Dominus omnipotens: ambula coram me, et esto perfectus. Ponamque fedus meum inter me et te, et multiplicabo te uehementer nimis. Cecidit Abram pronus in faciem. Dixitque ei Deus: Ego sum, et ponam pactum meum tecum, erisque pater multarum gentium. Nec ultra uocabitur nomen tuum Abram: sed Abraham: quia patrem multarum gentium constitui te. Faciamque te crescere uehementissime, et ponam te in gentibus, regesque ex te egredientur. Et statuam pactum meum inter me et te, et inter semen tuum post te in generationibus suis, federe sempiterno: ut sim  Deus tuus, et semini tuo post te. Daboque tibi et semini tuo terram peregrinationis tue, omnem terram Chanaan in possessionem eternam, eroque Deus eorum. Dixit iterumque Deus ad Abraham: Et tu ergo custodies pactum meum, et semen tuum post te in generationibus suis. Hoc est pactum meum quod obseruabitis inter me et uos, et semen tuum post te: Circumcidetur ex uobis omne masculum: et circumcidetis carnem preputii uestri, et sit in signum federis inter me et uos. Infans octo dierum circumcidetur in uobis, omne masculinum in generationibus uestris: tam uernaculus, quam emptitius circumcidetur, et quecumque non fuerint de stirpe uestra: eritque pactum meum in carne uestra in fedus eternum.  Masculus, cuius preputii caro circumcisa non fuerit, delebitur anima illa de populo suo: quia pactum meum irritum fecit. Dixit quoque Deus ad Abraham: Sarai uxorem tuam non uocabis Sarai, sed Saram. Et benedicam ei, et ex illa dabo tibi filium cui benedicturus sum, eritque in nationes, et reges populorum orientur ex eo. Cecidit Abraham in faciem suam, et risit in corde suo, dicens: Putasne centenario nascetur filius? et Sara nonagenaria pariet? Dixitque ad Dominum: Utinam Ismel uiuat coram te. Et ait Dominus ad Abraham: Sara uxor tua pariet tibi filium, uocabisque nomen eius Isaac, et constituam pactum meum illi in fedus sempiternum, et semini eius post eum. Super Ismel quoque exaudiui te: ecce, benedicam ei, et augebo et multiplicabo  eum ualde: duodecim duces generabit, et faciam illum crescere in gentem magnam. Pactum uero meum statuam ad Isaac, quem pariet tibi Sara tempore isto in anno altero. R\. Amen.

Antiphona 1. Simul in unum diues et pauper: auribus percipite; qui habitatis orbem. Psalmus XLuIII.

Oratio. Audiant simul te Domine omnes gentes; diues ac pauper aurem tibi cordis accommodent: ibique omnium ad fidem preparetur auditio, quo saluandis promittitur gratie plenitudo. R\. Amen.

Per misericordiam tuam, Deus, etc.

Antiphona 2. Exaudi nos, Deus salutaris noster, spes omnium finium terre. Psalmus LXIu.

Oratio. Exaudi nos Deus salutaris noster; ac nos tua uirtute precinge: dumque fidei optamus soliditatem,  spei mereamur quietem, et caritate perueniamus ad requiem. R\. Amen.

Per.

Antiphona 3. Dicite Deo: Quam terribilia sunt opera tua! in multitudinem uirtutis tue. Psalmus LXu.

Hymnus. O Nazarene. fol. 144.

Capitula. Dona nobis Domine, ut nos, qui te credendo, domum tuam in holocaustis ingredimur, dicatis tibi operibus, ac mortificato corpore seruiamus: sicque non amoueas orationem nostram et misericordiam tuam a nobis; dum ea inspicis petere, que nobis prospicis conuenire.

Pater noster. A malo nos libera. fol. 10.



Ad uesperum.

Lauda. Illuminatio mea, et salus mea Dominus.

 Dominus sit semper uobiscum. R\. Et cum.

Antiphona. Saluos nos faciat dextera tua, et exaudi nos. Deus locutus est in sancto suo. Psalmus LIX.

Lauda. Tu mandasti, mandata tua P. Custodire nimis, Deus meus u\. Utinam dirigantur uie mee, ad custodiendas iustificationes tuas. P. Custodire. u\. Gloria, et honor Patri. P. Custodire.


Hymnus.


   Christe lumen perpetuum
Astrorum, fulgor siderum,
Noctem nostram illumina,
Conserua pura pectora.

   Nullis incedat laqueis.
156 Nullis grauetur hostibus,
Nec maculetur corpus
 Lasciuia per soporem.

   Custodi corda omnium
Fideliumque maxima
Protectione propria
Tua, Christe, potentia.

   Ut gratuletur anima
uidisse lucem prosperam,
Implesse uota debita
Reddenda tibi, Trinitas.

   Deo Patri sit gloria,
Eiusque soli Filio
Cum Spiritu Paraclito
In sempiterna secula.
   Amen.

 Supplicatio. Oremus, ut nos sacrosancto ieiunio tempore Quadragesime. Capitula. Omnipotens sempiterne Deus. f. 94.

Benedictio. Benedicat omnipotens Dominus presentem familiam, qui crucis portauit iniuriam. R\. Amen. Ipse uos perducat celeste in regnum, qui pependit in ligno. R\. Amen. Ipse ad dexteram Patris uos collocet, qui causa nobis factus est pacis. R\. Amen.

Per misericordiam.

Lauda. Gloriemur, Domine. Oratio. Saluos nos fac. fol. 151.



FERIA QUARTA.



Ad Matutinum.

Antiphona. Gloria mea exaltans caput meum. uoce mea ad Dominum clamaui: et exaudiuit me de monte  sancto suo. Psalmus III.

Oratio. Gloria nostra, Deus noster, da nobis, ut in te sine fine gloriemur: quosque fecisti de capitis exultatione sublimes, quesumus, ut efficias de totius corporis consummata salute securos. Eleuet abiectionem nostram tua magna celsitudo: ut, qui humilitate tua a terrenis erigimur, exaltatione quoque tua ad celestia peruehi mereamur. R\. Amen.

Per.

Antiphona 1. Conserua nos Domine, quoniam in te speramus. Tu enim, Domine, pars hereditatis nostre. Psalmus Xu.

Oratio. Conserua nos Domine in timore, quo diligis; et a peccati contagione nos separa: ut, quia bonorum nostrorum non indiges, tuorum nos donorum  adsocies. R\. Amen.

Per.

Antiphona 2. Querite Dominum, et uiuet anima uestra. Psalmus LXuIII.

Oratio. Querentibus te, Domine, uitam anime nostre temetipsum imperti; exaudi pauperes tuos, qui nichil pre sua iustitia, sed tuo replentur munere; tua aluntur substantia, tua gratia protegantur. Nec despicias uinctos, quorum te suspirant Desideria; quorum tibi aderunt anime; tuorumque studia iugiter prosequuntur. R\. Amen.

Per.

Antiphona 3. In adiutorium nostrum intende, Domine: ad adiuuandum me festina. Psalmus LXIX.

 Oratio. Intende in adiutorium nostrum Domine, et ut nos adiuues festinus aggredere: tribue uires explendi que nouimus; et perfectum deputa quod optamus: ut, dum opere tuo tua in nobis precepta perfeceris, tibi laudem deputes: de effectu tuo nos exaltemur in premio: te nostri magnificet operis rectitudo: nos tua attollat remuneratio. R\. Amen.

Per misericordiam.

R\. Lauamini, mundi estote, auferte malum cogitationum uestrarum ab oculis meis: quiescite agere peruerse: discite benefacere, querite iudicium, subuenite oppressis, iudicate pupillo, defendite uiduam. P. Si uolueritis, et audieritis, bona terre comedetis, dicit Dominus. u\. Si fuerint peccata uestra ut coccinum, quasi nix, dealbabuntur: et si fuerint rubra  quasi uermiculus, uelut lana erunt. P. Si uolueritis. u\. Gloria. Reiteretur R\. Lauamini.


In Laudibus.

Antiphona. Miserere mei Deus, secundum magnam misericordiam tuam: et secundum multitudinem miserationum tuarum dele, Domine, iniquitates meas. Psalmus L.

Oratio. Miserere, Domine. fol. 141.

Ad Canticum. Antiphona. Ne despicias partem tuam Domine, quam redemisti ex Aegypto.


Canticum Esther XIII,

Domine Deus rex omnipotens, * in ditione tua cuncta sunt reposita,

Et non est, qui possit tue resistere uoluntati, * si decreueris saluare Isrel.

 Tu fecisti celum et terram, * et quidquid celi ambitu continetur.

Dominus enim omnium es, * nec est qui resistat maiestati tue.

Et nunc Domine Deus Abraham, miserere populo tuo, * et ne despicias partem tuam, 157 quam redemisti ex Aegypto.

Exaudi deprecationem meam, et propitius esto sorti tue et funiculo tuo, * et conuerte luctum nostrum in gaudium.

Ut uiuentes laudemus nomen tuum, Domine, * et non claudas ora canentium te.

Gloria, etc. Reiteretur Antiphona. Ne despicias.

Ad Benedictus. Antiphona. Deus misereatur nobis, et benedicat nos: illuminet Dominus uultum suum  super nos. u\. Ut cognoscamus in terra uiam tuam: in omnibus gentibus salutare tuum.

Canticum. Benedictus es.

Lauda. Montes, et omnes colles, ligna fructifera, et omnes cedri, laudate Dominum. Psalmus CXLuIII.


Lectio libri Genesis. .

R\. Deo gratias.

In illis diebus: Apparuit Deus Abrahe in conualle Mambre sedenti in ostio tabernaculi sui in ipso feruore diei. Cumque eleuasset oculos, apparuerunt ei tres uiri stantes prope eum: quos cum uidisset, cucurrit in occursum eorum de ostio tabernaculi sui, et adorauit in terra. Et dixit: Domine, si inueni gratiam in oculis tuis, ne transeas seruum tuum: sed afferam pauxillum aque, et lauentur pedes uestri, et  requiescite sub arbore. Ponamque buccellam panis, et confortetur cor uestrum, postea transibitis: idcirco enim declinastis ad seruum uestrum. Qui dixerunt: Fac, ut locutus es. Festinauit Abraham in tabernaculum ad Saram, dixitque ei: Accelera, tria sata simile commisce, et fac subcinericios panes. Ipse uero ad armentum cucurrit, et tulit inde uitulum tenerrimum et optimum, deditque puero: qui festinauit et coxit illum. Tulit quoque butyrum et lac, et uitulum, quem coxerat, et posuit coram eis: ipse uero stabat iuxta eos sub arbore. Cumque comedissent, dixerunt ad eum: Ubi est Sara uxor tua? Ille respondit: Ecce in tabernaculo est. Cui dixit: Reuertens ueniam ad te tempore isto, uita comite, et  habebit filium Sara uxor tua. Quo audito, Sara risit post ostium tabernaculi. Erant ambo senes, prouecteque etatis; et desierant Sare fieri muliebria. Que risit occulte, dicens: Postquam senui, et dominus meus uetulus est, uoluptati operam dabo? Dixit autem Dominus ad Abraham: Quare risit Sara uxor tua, dicens: Num uere paritura sum anus? Nunquid Deo quidquam est difficile? iuxta condictum reuertar ad te hoc eodem tempore, uita comite, et habebit Sara filium. Negauit Sara, dicens: Non risi: timore perterrita. Dominus autem: Non est, inquit, ita: sed risisti. Cum ergo surrexissent inde uiri, direxerunt oculos suos contra Sodomam: et Abraham simul gradiebatur, deducens eos. Dixitque Dominus: Num celare potero Abraham, que gesturus  sum: cum futurus sit in gentem magnam, ac robustissimam, et BENEDICENDAE sint in eo omnes nationes terre? Scio enim quod precepturus sit filiis suis, et domui sue post se, ut custodiant uiam Domini, et faciant iudicium et iustitiam: ut adducat Dominus propter Abraham omnia que locutus est ad eum. Dixit itaque Dominus: Clamor Sodomorum et Gomorrheorum multiplicatus est, et peccatum eorum aggrauatum est nimis. Descendam et uidebo, utrum clamorem qui uenit ad me, opere compleuerint: an non est ita, ut sciam. Conuerterunt se inde, et abierunt Sodomam. Abraham uero adhuc stabat coram Domino. Et appropinquans ait: Nunquid perdes iustum cum impio? Si fuerint quinquaginta iusti in ciuitate peribunt simul? et non parces loco illi propter  quinquaginta iustos, si fuerint in eo? Absit a te, ut rem hanc facias, et occidas iustum cum impio, fiatque iustus sicut impius, non est hoc tuum: qui iudicas omnem terram, nequaquam facies hoc iudicium. Dixitque Dominus ad eum: Si inuenero Sodomis quinquaginta iustos in medio ciuitatis, dimittam omni loco propter eos. Respondens Abraham, ait: Quia semel cepi, loquar ad Dominum meum, cum sim puluis, et cinis. Quid si minus quinquaginta iustis, quinque fuerint? delebis, propter quadraginta quinque uniuersam urbem? Et ait: Non delebo, si inuenero ibi quadraginta quinque. Rursusque locutus est ad eum: Si autem quadraginta ibi inuenti fuerint, quid facies? Ait: Non percutiam propter quadraginta. Nec, inquit, indigneris, Domine, si loquar:  Quid si ibi inuenti fuerint triginta? Respondit: Non faciam, si inuenero ibi triginta. Quia semel, ait, cepi, loquar ad Dominum meum: Quid si ibi inuenti fuerint uiginti? Ait: Non interficiam propter uiginti. Obsecro, inquit, ne irascaris, Domine, si loquar adhuc semel: Quid si inuenti fuerint ibi 158 decem? Dixit: Non delebo propter decem. Abiit Dominus, postquam cessauit loqui ad Abraham: et ille reuersus est in locum suum. R\. Amen.

Hymnus. Deus Pater ingenite. Quere f. 101. Supplicatio. Oremus, ut nos sacrosancto ieiunio tempore Quadragesime. Capitula. Illumina, Domine, uultum tuum. fol. 26. Pater noster. A malo nos libera, etc. fol. 10.

Lauda. A peccatis nostris. P. Munda nos Domine:

 u\. Et ab alienis parce seruis tuis. P. Munda nos.

u\. Gloria, et honor, etc. P. Munda nos.

Oratio. Ab occultis nostris munda nos Domine purgando conscientiam que internis ac propriis inficitur maculis: ab alienis quoque parce seruis tuis, ut ea indulgeas, que uel malorum exemplis addiscimus, uel prauis inlecti persuasionibus perpetramus: ut, qui te proprium agnoscimus Dominum, peccatorum nequaquam sentiamus ulterius dominatum. R\. Amen.

Per misericordiam tuam.



Ad Tertiam.


Prouerbiorum Salomonis .

R\. Deo gratias.

Filius sapiens letificat patrem: filius uero stultus  mestitia est matris sue. Nil proderunt thesauri impietatis: iustitia uero liberabit a morte. Non affliget Dominus animam iusti fame, et insidias impiorum subuertet. Egestatem operata est manus remissa: manus autem fortium diuitias parat. Qui nititur mendaciis, hic pascit uentos: idem autem ipse sequitur aues uolantes. Qui congregat in messe, filius sapiens est: qui autem stertit estate filius confusionis. Benedictio Domini super caput iusti: os autem impiorum operit iniquitatem. Memoria iusti cum laudibus: et nomen impiorum putrescet. Sapiens corde precepta suscipiet: et stultus ceditur labiis. Qui ambulat simpliciter, ambulat confidenter: qui autem deprauat uias suas, manifestus erit. Qui annuit oculo, dabit dolorem: et stultus labiis uerberabitur. uena  uite, os iusti: et os impiorum operit iniquitatem. Odium suscitat rixas: et uniuersa delicta operit caritas. R\. Amen.


Lectio libri Genesis .

R\. Deo gratias.

In illis diebus: uenerunt duo Angeli Sodomam uespere, sedente Loth in foribus ciuitatis. Qui cum uidisset eos, surrexit, et iuit obuiam eis: adorauitque pronus in terra, et dixit: Obsecro, Domini, declinate in domum pueri uestri, et manete ibi: lauate pedes uestros, et mane proficiscemini in uiam uestram. Qui dixerunt: Minime, sed in platea manebimus. Compulit illos oppido ut diuerterent ad eum: ingressisque domum illius fecit conuiuium, coxit azyma: et comederunt. Prius autem quam irent cubitum,  uiri ciuitatis deuellauerunt domum illius a puero usque ad senem, omnis populus simul. uocaueruntque Loth, et dixerunt ei: Ubi sunt uiri qui introierunt ad te nocte? educ illos, ut cognoscamus eos. Egressus ad illos Loth, post tergum occludens ostium, ait: Nolite, queso, fratres mei, nolite malum hoc facere. Habeo duas filias, que necdum cognouerunt uirum: educam eas ad uos, et abutimini eis sicut placuerit uobis, dummodo uiris istis nichil mali faciatis, quia ingressi sunt sub umbra culminis mei. At illi dixerunt: Recede illuc. Et rursus. Ingressus es, inquiunt, ut aduena; numquid ut iudices? te ergo ipsum magis quam hos affligemus. uimque faciebant Loth uehementissime: iamque prope erant  ut effringerent fores. Et ecce miserunt manum uiri, et introduxerunt ad se Loth, clauserunt ostium. Et eos, qui foris erant, percusserunt cecitate a minimo usque ad maximum, ita ut ostium inuenire non possent. Dixerunt ergo ad Loth: Habes hic tuorum quempiam? generum, aut filios, aut filias, omnes, qui tui sunt, educ de urbe hac: delebimus enim locum istum, eo quod increuerit clamor eorum coram Domino, qui misit nos ut perdamus illos. Egressus itaque Loth, locutus est ad generos suos qui accepturi erant filias suas, et dixit: Surgite, egredimini de loco isto: quia delebit Dominus ciuitatem hanc. Et uisus est eis quasi ludens loqui. Cumque esset mane, cogebant eum Angeli, dicentes: Surge, tolle uxorem tuam, et duas filias quas habes: ne et tu  pariter pereas in scelere ciuitatis. Dissimulante illo, apprehenderunt manum eius, et manum uxoris, ac duarum filiarum eius, eo quod parceret Dominus illi. Eduxeruntque eum, et posuerunt extra ciuitatem: ibique locuti sunt ad eum, dicentes: Salua animam tuam: noli respicere post tergum, nec stes in omni circa regione: sed in monte saluum te fac, ne et tu simul pereas. Dixitque Loth ad eos: Queso, Domine mi, quia inuenit seruus tuus gratiam coram te, et magnificasti 159 gloriam et misericordiam tuam quam fecisti mecum, ut saluares animam meam, nec possum in monte saluari, ne forte apprehendat me malum, et moriar: Est ciuitas hic iuxta, ad quam possum fugere, parua, et saluabor in ea: numquid non modica est, et uiuet anima mea? Dixitque ad  eum: Ecce etiam in hoc suscepi preces tuas, ut non subuertam urbem pro qua locutus es. Festina, et saluare ibi: quia non potero facere quicquam donec ingrediaris illuc. Idcirco uocatum est nomen urbis illius Segor. Sol egressus est super terram, et Loth ingressus est Segor. Igitur Dominus pluit super Sodomam et Gomorrham sulphur et ignem a Domino de celo: et subuertit ciuitates has, et omnem circa regionem, uniuersos habitatores urbium, et cuncta terre uirentia. Respiciensque uxor eius post se, uersa est in statuam salis. Abraham autem consurgens mane, ubi steterat prius cum Domino, intuitus est Sodomam et Gomorrham, et uniuersam terram regionis illius: uiditque ascendentem fauillam de terra quasi fornacis fumum. Cum enim subuerteret  Deus ciuitates regionis illius, recordatus est Abrahe, et liberauit Loth de subuersione urbium in quibus habitauerat. R\. Amen.

Antiphona. 1. Saluos nos fac dextera tua, et exaudi nos. Deus locutus est in sancto suo. Psalmus LIX.

Oratio. Auxiliare nobis Domine in tribulatione; et exaudi nos ad salutem: ut dilecti tui ipsa, qua formati manu sunt, reformentur: ut, quo sunt contriti brachio, eodem rursum fauente, cupitum perueniant ad remedium. R\. Amen.

Per misericordiam.

Antiphona 2. Parce pauperi et inopi: animas pauperum saluas fac, Domine. Psalmus LXXI.

 Oratio. Parce Domine pauperibus, et animas inopum sana: ut, qui uiribus nostris non fidimus, et spe a te misericordiam postulamus, per spiritus paupertatem, superne benedictionis impetremus plenitudinem. R\. Amen.

Per misericordiam tuam.

Antiphona 3. Quam bonus Isrel Deus, his qui recto sunt corde! Psalmus LXXII.

R\. Filia Sion facta est ut tugurium in uinea, et quasi casa custodiaria in agro; sed iam reuertere penitere, quia pius est Deus super unam ouem errantem, P. Quam super iustos non egentes penitentia. u\. Gaudium erit in celo coram Angelis Dei super uno peccatore penitentiam agente. P. Quam super. u\. Gloria, et honor Patri. P. Quam. Reiteretur  R\.

Preces. Clamamus ad te, Domine: tu miserere nobis. P. Et dona indulgentiam. u\. Rex altissime, et perennis Domine, precem, quam effundimus, accipe. P. Et dona indulgentiam. u\. Aegros uisita, et captiuos reuoca: pupillos et uiduas adiuua. P. Et dona indulgentiam. u\. Nos peccauimus, et a te recessimus, tu Redemptor omnium salua nos. P. Et dona. u\. Penitentibus miserere Domine; et peccati maculam ablue. P. Et dona indulgentiam.

Hymnus. O Nazarene. Quere fol. 144.

Capitula. Tibi adherere bonum est Domine; et a te recedere, noxium: a te elongari, perditio; et tibi coniungi, uite est plenitudo: Dona itaque nobis, ut, qui spem nostram in te ponimus, perfectam uite  beatitudinem consequamur; tuasque laudes in portis filie Sion, dum ad tuum regnum ingredimur, decantemus.

Pater noster.



Ad Sextam.


Lectio libri Esaie Prophete .

R\. Deo gratias.

Hec dicit Dominus: ue qui trahitis iniquitatem in funiculis uanitatis, et quasi uinculum plaustri peccatum. Qui dicitis: Festinet, et cito ueniat opus eius, ut uideamus: et appropiet, et ueniet consilium sancti Isrel, et sciemus illud. ue qui dicitis malum bonum, et bonum malum: ponentes tenebras in lucem, et lucem in tenebras: ponentes amarum  dulce, et dulce in amarum. ue qui sapientes estis in oculis uestris, et coram uobismetipsis prudentes. ue qui potentes estis ab bibendum uinum, et uiri fortes ad miscendam ebrietatem. Qui iustificatis impium pro muneribus, et iustitiam iusti aufertis ab eo. Propter hoc, sicut deuorat stipulam lingua ignis, et calor flamme exurit; sic radix eorum quasi fauilla erit, et germen eorum ut puluis ascendet. Abiecerunt enim legem Domini exercituum, et eloquium sancti Isrel blasphemauerunt. Ideo iratus est furor Domini in populis, extendit manum suam super eos, et percussit eos: et conturbati sunt montes, et facta sunt morticina eorum, quasi stercus in medio platearum. 160 In omnibus non est auersus furor Domini, sed adhuc manus eius extenta. Et eleuabit  signum in nationibus procul, et sibilabit ad eum de finibus terre: et ecce festinus uelociter ueniet. Non est deficiens, neque laborans in eo: non dormitabit, neque dormiet, neque soluetur cingulum renum eius, nec rumpetur calceamenti corrigia eius. R\. Amen.

Antiphona 1. Ad te leuamus oculos nostros, qui habitas in celis: miserere nobis, Domine. Psalmus CXXII.

Oratio. Ad te, Domine, oculos nostros erigimus; quem in celestibus terre machinam uirtute continere fatemur. Miserere igitur nostri, Domine, miserere; et peccatis nostris, pro quibus te metuimus, parce: ut contemptum nostrum pietate clementi respicias; et a delicti opprobrio dextera nos tue uirtutis eripias. R\. Amen.

 Per.

Antiphona 2. Benedictio Domini super uos: benedicimus uos in nomine Domini. Psalmus CXXuIII.

Oratio. Domine Iesu Christe, qui pro nostre salutis remedio impiorum sustinuisti conuitia; auxilii tui ope nos protege aduersus impugnantium mala: ac, ne dorsum nostrum delicti comprimat sarcina; impone humeris nostris preceptis euangelicis onera suauia: per que peccati fabricam destruas; et compaginibus sacris nos uirtutum meritis construas. R\. Amen.

Per misericordiam.

Antiphona 3. Apud Dominum est misericordia: et copiosa apud eum redemptio. Psalmus CXXIX.

 R\. Exurge, Domine, miserere nobis. P. Quia uenit tempus miserendi. u\. Ad te leuamus oculos nostros, qui habitas in celis. P. Quia uenit. u\ Gloria, et honor. Reiteretur R\.

Preces. Clamemus omnes una uoce: P. Domine, miserere. u\. Amara nobis est uita nostra. P. Domine. u\. Delicta dele: pacem concede. P. Domine. u\. Inclina aurem tuam ad precem nostram. P. Domine. u\. Parce delictis, et subueni de celis. P. Domine.

Hymnus. O Nazarene. fol. 144.

Capitula. Pateant aures tue, Domine, orationibus nostris; quibus a nobis congrui clamoris supplicatio dirigatur, qua et dignanter audiant, et in rebus petitis clementer respondeant. Et quia apud te multe  sunt miserationes, rogamus te Deus; ne nos iuxta multitudinem iniquitatum nostrarum condemnes; sed confitentes, ac reuertentes ad te, copiosa miseratione uiuifices: ut clamorem nostrum ad te de profundis accipias, et exemptos nos a mundanis, in atriis tuis in gaudio perpetue delectationis adsumas.

Pater noster. A malo nos libera. fol. 10.

Ad Nonam omnia dicantur, ut in Nona de tertia feria preterita.



Ad uesperos.

Lauda. uespere, mane, et meridie te laudamus Domine.

Dominus sit. R\. Et cum.

Antiphona. Benedicat nos Dominus Deus noster,  benedicat nos Deus: et metuant eum omnes fines terre. Psalmus LXuI.

Lauda. ueniat super nos misericordia tua: P. Et salutare tuum secundum eloquium tuum. u\. Et respondebo exprobrantibus mihi uerbum, quia speraui in sermonibus tuis. P. Et salutare. u\. Gloria P. Et salutare.


Hymnus.


   Adesto nostris precibus,
Adesto iam propitius,
O Christe mundi gloria!
Fessumque lumen inriga.

   Te uespertina oratio,
Te matutina concinat:
Tibi indefesse personet
 Hymnum cum dulci carmine.

   Deo Patri sit gloria,
Eiusque soli Filio,
Cum Spiritu Paraclito
In sempiterna secula.
      Amen.

Supplicatio. Oremus. fol. 138. Capitula. Sit festum ieiunium. fol. 149. Lauda. A peccatis nostris, Et Oratio. Ab occultis nostris. Quere f. 158.



FERIA QUINTA.



Ad Matutinum.

Antiphona. Tu autem Domine susceptor meus es. Psalmus. III. Oratio. Quamuis, Domine. Quere fol. 129.

Antiphona 1. Memento congregationis tue Domine,  quam creasti ab initio.

Oratio. Memento congregationis tue Domine, quam creasti ab initio: tueque non obliuiscaris Ecclesie, quam a seculo predestinasti in Christo; atque ad testamentum tuum, memor tue misericordie respice: et promissa nos iugiter libertate complectere. 161 R\. Amen.

Per misericordiam.

Antiphona 2. Confitebimur tibi Deus: confitebimur, et inuocabimus nomen tuum, Domine. Psalmus LXXIu.

Oratio. Confitentes tibi Domine placabilis intuere: et quos contritos efficit timor pene: et amor indulgentie letificet, et plenitudo remissionis indepte. R\. Amen.

 Per misericordiam tuam.

Antiphona 3. Cito nos preueniat misericordia tua, Domine. Psalmus LXXuIII.

Oratio. Cito anticipet nos misericordia tua, Domine; quos nec consolatio spei, nec fiducia meriti, nec opitulatio sustentat auxilii; sed uite reatus, uexatioque iactatos arguit, uel conscientia facinorum, uel ultio peccatorum: Libera nos propter gloriam nominis tui; et propitius esto peccatis nostris propter nomen tuum: ut, cum utramque rem propter te feceris, et solita populum tuum pietate respexeris; gloria tibi detur ex liberatione, et propitiatio nobis tuo accedat ex nomine. R\. Amen.

Per misericordiam tuam.

 R\. Custodite uos a murmuratione, que nichil prodest, et a detractione parcite lingue: quoniam uerbum absconsum non celabitur: os autem, quod mentitur, occidit animam. u\. Non mentiemini inuicem, nec decipiat unusquisque proximum suum. P. Quoniam. u\. Gloria, etc. Reiteretur R\.


In Laudibus.

Antiphona. Auerte faciem tuam a peccatis nostris: et omnes iniquitates nostras dele. Psalmus L.

Oratio. Auerte faciem tuam a peccatis nostris Domine; et omnes iniquitates nostras dele: remoue ab oculis tuis malarum nostrarum facinus uoluptatum: nostreque confessioni clementer tuum appone auditum. Miserere, quesumus, rogantibus nobis; qui propitius respicis in aduersis, et qui desperatis cor  penitens tribuis, ac confessionibus nostris gratiam tuam. Sed, quia publicanus a longe stans et percutiens pectus suum, sola confessione purgatus est; similiter et nos peccatores exaudi: ut, sicut illi merito petitionis sue fructum donasti: ita et nobis supplicantibus indignis seruis tuis ueniam digneris impendere peccatis. R\. Amen.

Per misericordiam.

Ad Canticum. Antiphona. Deus omnipotens benedicat nobis, et crescere nos faciat in turmas populorum.


Canticum Genesis XXuII.

Ecce odor filii mei * sicut odor agri pleni, cui benedixit Dominus.

Det tibi Deus de rore celi, et de pinguedine terre,  abundantiam frumenti, uini, et olei: * et seruiant tibi populi, et adorent te tribus:

Esto dominus fratrum tuorum, * et incuruentur ante te filii matris tue:

Deus autem omnipotens benedicat tibi, et crescere te faciat, atque multiplicet: * ut sis in turmas populorum.

Et det tibi benedictiones Abraham, et semini tuo post te: * ut possideas terram peregrinationis tue.

Oratio. Tuam Deus omnipotens clementiam deprecamur: ut membris Christi tui Domini nostri dono tui muneris copulati, eiusque bonus odor effecti, tuis benedictionibus ditemur ut filii; in eius semper maneamus regno a Domino subiugati. R\. Amen.

 Per.

Ad Benedictus. Antiphona. Rex meus et Deus meus, ad te orabo, Domine, mane. u\. uerba mea auribus percipe Domine, intellige clamorem meum. Intende uoci orationis mee.

Canticum. Benedictus.

Lauda. Laudate Dominum in sanctis eius: laudate eum in firmamento uirtutis eius. Psalmus CL.


Lectio libri Genesis .

R\. Deo gratias.

In illis diebus: Profectus Abraham in terram Australem, habitauit inter Cades et Sur: peregrinatus est in Geraris. Dixitque de Sara ux re: Soror mea est. Misit ergo Abimelech rex Gerare, et tulit  eam. uenit autem Deus ad Abimelech per somnium noctis, et ait ei: En morieris propter mulierem quam tulisti: habet enim uirum. Abimelech uero non tetigerat eam, et ait: Domine, num gentem ignorantem et iustam interficies? Nonne ipse ait: Soror mea est? in simplicitate cordis mei, et munditia manuum mearum feci hoc. Dixitque ad eum Deus: Et ego scio quod simplici corde feceris: et ideo custodiui te ne peccares in me, et non admisi ut tangeres eam. Nunc 162 igitur redde uxorem uiro suo, quia propheta est: orabit pro te, et uiues: si autem nolueris reddere, scito quod morte morieris tu, et omnia que tua sunt. Statimque de nocte consurgens Abimelech, uocauit omnes seruos suos: et locutus est uniuersa uerba hec in auribus eorum,  timueruntque omnes uiri ualde. uocauit autem Abimelech etiam Abraham, et dixit ei: Quid fecisti nobis? quid peccauimus in te, quia induxisti super me et super regnum meum peccatum grande? que non debuisti facere, fecisti nobis. Rursusque expostulans, ait: Quid uidisti, ut hoc faceres? Respondit Abraham: Cogitaui mecum, dicens: Forsitan non est timor Dei in loco isto: et interficient me propter uxorem meam: alias autem et uere soror mea est, filia patris mei, et non filia matris mee, et duxi eam in uxorem. Postquam eduxit me Deus de domo patris mei, dixi ad eam: Hanc misericordiam facies mecum: in omni loco, ad quem ingrediemur, dices quod frater tuus sim. Tulit igitur Abimelech oues et boues, et seruos et ancillas, et dedit Abraham: reddiditque  illi Saram uxorem suam, et ait: Terra coram uobis est, ubicumque tibi placuerit habita. Sare autem dixit: Ecce mille argenteos dedi fratri tuo, hoc erit tibi in uelamen oculorum, et ad omnes qui tecum sunt, et quocumque perrexeris: memento te deprehensam. Orante autem Abraham, sanauit Deus Abimelech et uxorem, et ancillas eius, et pepererunt: concluserat enim Deus omnem uuluam Abimelech propter Saram uxorem Abrahe.  uisitauit autem Dominus Saram sicut promiserat: et impleuit que locutus est. Concepitque et peperit filium in senectute sua, tempore quo predixerat ei Deus. uocauitque Abraham nomen filii sui, quem genuit ei Sara, Isaac: et circumcidit eum octauo  die, sicut preeperat ei Deus, cum centum esset annorum: hac quippe etate patris, natus est Isaac. Dixitque Sara: Risum fecit mihi Deus: quicumque audierit, corridebit mihi. Rursusque ait: Quis auditurum crederet Abraham, quod Sara lactaret filium, quem peperit ei iam seni? Creuit igitur puer, et ablactatus est: fecitque Abraham grande conuiuium in die ablactationis eius. Cumque uidisset Sara filium Agar Aegyptie ludentem cum Isaac filio eius, dixit ad Abraham: Eiice ancillam hanc, et filium eius: non enim erit heres filius ancille cum filio meo Isaac. Dure accepit hoc Abraham pro filio suo. Cui dixit Deus: Non tibi uideatur asperum super puero, et super ancilla tua: omnia que tibi dixerit Sara, audi uocem eius: quia in Isaac uocabitur tibi semen.  Sed et filium ancille faciam in gentem magnam, quia semen tuum est. Surrexit itaque Abraham mane, et tollens panem et utrem aque, imposuit scapule eius, tradiditque puerum, et dimisit eam. Que cum abiisset, errabat in solitudine Bersabee. Cumque consumpta esset aqua in utre, abiecit puerum subter unam arborem, que ibi erat. Et abiit, seditque e regione procul quantum potest arcus iacere; dixit enim: Non uidebo morientem puerum: et sedens contra, leuauit uocem suam et fleuit. Exaudiuit autem Deus uocem pueri: uocauitque Angelus Domini Agar de celo, dicens: Quid agis Agar? noli timere: exaudiuit enim Deus uocem pueri de loco in quo est. Surge, et tolle puerum, et tene manum illius: quia in gentem magnam faciam eum. Aperuitque  oculos eius Deus: que uidens puteum aque, abiit, et impleuit utrem, deditque puero bibere. Et fuit cum eo: qui creuit, et moratus est in solitudine, factusque est iuuenis sagittarius. Habitabitque in deserto Pharan, et accepit illi mater sua uxorem de terra Aegypti. Eodem tempore dixit Abimelech, et Phicol princeps exercitus eius ad Abraham: Deus tecum est in uniuersis que agis. Iura ergo per Dominum, ne noceas mihi, et posteris meis, stirpique mee; sed iuxta misericordiam, quam feci tibi, facies mihi, et terre in qua uersatus es aduena. Dixitque Abraham: Ego iurabo. Et increpauit Abimelech propter puteum aque quem ui abstulerant serui eius. Respondit Abimelech: Nesciui quis fecerit hanc rem: sed et tu non indicasti mihi, et ego non audiui preter  hodie. Tulit itaque Abraham oues et boues, et dedit Abimelech: percusserutque ambo fedus. Et statuit Abraham septem agnas gregis seorsum. Cui dixit Abimelech: Quid sibi uolunt septem agne is e, quas stare fecisti deorsum? At ille: Septem, inquit, agnas accipies de manu mea: ut sint mihi in testimonium, quoniam ego fodi puteum istum. Idcirco uocatus est locus ille Bersabee: quia ibi uterque iurauit. Et inierunt fedus pro puteo iuramenti. Surrexit autem Abimelech, 163 et Phicol princeps exercitus eius, reuersique sunt in terram Palestinorum. Abraham uero plantauit nemus in Bersabee, et inuocauit ibi nomen Dei eterni. R\. Amen.

Hymnus. In matutinis surgimus. Quere folio 103.

 Supplicatio. Oremus, ut nos sacrosancto ieiunio tempore quadragesime.

Capitula. Deduc nos Domine in bonis; ac dirige in conspectu tuo uiam nostram: ut fides nostra salutaris nostri uocatione, ad te, qui rex noster es, et uestigio committetur innoxio, et cursu occupet expedito.

Pater noster. Et ne nos. A malo nos libera. Quere fol. 10.

Lauda. Adiuua nos P. Deus salutaris noster, u\. Et propter honorem nominis tui Domine libera nos: et propitius esto peccatis nostris; propter nomen tuum. P. Deus salutaris. u\. Gloria. P. Deus.

Oratio. Propitius esto peccatis nostris Domine; et propter honorem nominis tui perfecta nos recrea  libertate: ne, dum nostro pectorum elogio adterimur, in opprobrium gentium redigamur. Ergo ut nos seueritate non punias pene; causam nobis scelerum ablue: atque in conspectu tuo gemitus compeditorum intreat; et de occulto tuo in manifesto nostro gratia indulta procedat. R\. Amen.

Per.



Ordo ad Tertiam.


Prouerbiorum Salomonis .

R\. Deo gratias.

Fili, Testis falsus non erit impunitus: et qui loquitur mendacia, peribit, non effugiet. Multi colunt personam potentis, et amici sunt dona tribuentis. Fratres hominis pauperis oderunt eum: insuper et amici eius procul recesserunt ab eo. Qui tantum  uerba sectatur, nichil habebit: qui autem possessor est mentis, diligit animam suam, et custos prudentie inueniet bona. Testis falsus non erit impunitus: et qui loquitur mendacium, peribit. Non decent stultum delicie, nec seruum dominari principibus. Doctrina uiri per patientiam noscitur: et gloria eius est iniqua pretergredi. Sicut fremitus leonis, ita regis ira: et sicut ros super herbam, ita hilaritas eius. Dolor patris, filius stultus: et tecta iugiter perstillantia litigiosa mulier. Domus, et diuitie dantur a patribus: a Domino autem uxor prudens. Pigredo immittet soporem, et anima dissoluta esuriet. Qui custodit mandatum, custodit animam suam: qui autem negligit uias suas, mortificabitur. Feneratur Domino qui miseretur pauperi: et uicissitudinem  suam reddet ei. Erudi filium tuum, ne desperes, ad interfectionem eius ne ponas animam tuam. Qui impatiens est, sustinebit damnum, et cum rapuerit, aliud apponet. Audi consilium, et suscipe disciplinam, ut sis sapiens in nouissimis tuis. Multe cogitationes in corde uiri: uoluntas autem Domini permanebit. R\. Amen.


Lectio libri Genesis 

R\. Deo gratias.

In illis diebus: Erat autem Abraham senex, dierumque multorum: et Dominus in cunctis benedixerat ei. Dixitque ad seruum seniorem domus sue, qui preerat omnibus que habebat: Pone manum tuam subter femur meum, ut adiurem te per  Dominum meum celi et terre, ut non accipias uxorem filio meo de filiabus Chananeorum, inter quos habito: sed ad terram et cognationem meam proficiscaris, et inde accipias uxorem filio meo Isaac. Respondit seruus: Si noluerit mulier uenire mecum in terram hanc, num reducere debeo filium ad locum, de quo tu egressus es? Dixit Abraham: Caue ne quando reducas filium meum illuc. Dominus Deus celi, qui tulit me de domo patris mei, et de terra natiuitatis mee, qui locutus est mihi, et iurauit, dicens: Semini tuo dabo terram hanc: ipse mittet Angelum suum coram te, et accipies inde uxorem filio meo: sin autem noluerit mulier sequi te, non teneberis iuramento: filium tantum meum ne reducas illuc. Posuit ergo seruus manum sub femore  Abraham domini sui, et iurauit illi super sermone hoc. Tu itque decem camelos de grege domini sui, et abiit, ex omnibus bonis eius portans secum, profectusque perrexit in Mesopotamiam ad urbem Nachor. Cumque camelos fecisset accumbere extra oppidum iuxta puteum aque uespere, eo tempore quo solent mulieres egredi ad hauriendam aquam, orauit Dominum, dicens: Domine Deus domini mei Abraham, occurre, obsecro, mihi hodie, et fac misericordiam cum domino meo Abraham. Ecce ego sto prope fontem aque, et filie habitatorum huius ciuitatis egredientur ad hauriendam aquam. Igitur puella, cui ego dixero: Inclina 164 hydriam tuam ut bibam: et illa responderit: Bibe, quin et camelis tuis dabo potum: ipsa est, quam preparasti seruo  tuo Isaac: et per hoc intelligam quod feceris misericordiam cum domino meo Abraham. Nec dum intra se uerba compleuerat, et ecce Rebecca egrediebatur, filia Bathuel, filii Melche uxoris Nachor fratris Abraham, habens hydriam in scapula sua: puella decora nimis, uirgoque pulcherrima, et incognita uiro: descenderat autem ad fontem, et impleuerat hydriam, ac reuertebatur. Occurritque ei seruus, et ait: Pauxillum aque mihi ad sorbendum prebe de hydria tua. Que respondit: Bibe, domine mi: celeriterque deposuit hydriam super ulnam suam, et dedit ei potum. Cumque ille bibisset, adiecit: Quin et camelis tuis hauriam, donec cuncti bibant. Effundensque hydriam in canalibus, recurrit ad puteum ut hauriret aquam: et haustam  omnibus camelis dedit. Ille autem contemplabatur eam tacite, scire uolens utrum prosperum fecisset iter suum Deus, an non. Protulit uir inaures aureas, appendentes siclos duos, et armillas totidem pondo siclorum decem. Dixitque ad eam: Cuius es filia? indica mihi: est in domo patris tui locus ad manendum? Que respondit: Filia Bathuelis sum, filii Nachor, quem peperit ei Melcha. Et addidit, dicens: Palearum quoque et feni plurimum est apud nos, et locus spatiosus ad manendum. Inclinauit se homo, et adorauit Dominum, dicens: Benedictus Dominus Deus domini mei Abraham, qui non abstulit misericordiam et ueritatem suam a domino meo, et recto me itinere perduxit in domum fratris domini mei. Cucurrit itaque puella, et nunciauit in domum  matris sue omnia que audierat. Habebat autem Rebecca fratrem nomine Laban, qui festinus egressus est ad hominem, ubi erat fons. Cumque uidisset inaures et armillas in manibus sororis sue, et audisset cuncta uerba referentis: Hec locutus est mihi homo: uenit ad uirum, qui stabat iuxta camelos, et prope fontem aque: dixitque ad eum: Ingredere, benedicte Domini: cur foris stas? preparaui domum, et locum camelis tuis. Et introduxit eum in hospitium: ac destrauit camelos, deditque paleas et fenum, et aquam ad lauandum pedes camelorum, et uirorum qui uenerant cum eo. Et appositus est in conspectu eius panis. Qui ait: Non comedam, donec loquar sermones meos. Respondit  ei: Loquere. At ille: Seruus, inquit, Abraham sum: et Dominus benedixit domino meo ualde, magnificatus est: dedit ei oues et boues, argentum et aurum, seruos et ancillas, camelos et asinos. Et peperit Sara uxor domini mei filium domino meo in senectute sua, deditque illi omnia que habuerat. Et adiurauit me dominus meus, dicens: Non accipies filio meo uxorem de filiabus Chananeorum, in quorum terra habito: sed ad domum patris mei perges, et de cognatione mea accipies uxorem filio meo: ego uero respondi domino meo: Quid si noluerit uenire mecum mulier? Ait, Dominus, in cuius conspectu ambulo, mittet Angelum suum tecum, et diriget uiam tuam: accipiesque uxorem filio meo de cognatione mea de domo patris mei. Innocens eris a  maledictione mea, cum ueneris ad propinquos meos, et non dederint tibi. ueni ergo hodie ad fontem aque, et dixi: Domine Deus domini mei Abraham, si direxisti uiam meam, in qua nunc ambulo, ecce sto iuxta fontem aque; et uirgo, que egreditur ad hauriendam aquam, audierit a me: Da mihi pauxillum aque ad bibendum de hydria tua: et dixerit mihi: Et tu bibe, et camelis tuis hauriam: ipsa est mulier quam preparauit Dominus filio domini mei. Dumque hec tacitus mecum uoluerem, apparuit Rebecca ueniens cum hydria, quam portabat in scapula: descenditque ad fontem, et hausit aquam. Et aio ad eam: Da mihi paululum bibere. Que festinans deposuit hydriam de humero, et dixit mihi: Et tu bibe, et camelis tuis tribuam potum.  Bibi, et adaquabit camelos. Interrogauique eam, et dixi: Cuius es filia? Que respondit: Filia Bathuelis sum, filii Nachor, quem peperit ei Melcha. Suspendi itaque inaures ad ornandam faciem eius, et armillas posui in manibus eius. Pronusque adoraui Dominum, benedicens Domino meo domini mei Abraham, qui perduxit me recto itinere, ut sumerem filiam fratris domini mei filio eius. Quamobrem si facitis misericordiam et ueritatem cum domino meo, indicate mihi: sin autem aliud placet, et hoc dicite mihi, ut uadam ad dexteram, siue sinistram. Responderunt Laban et Bathuel: A Domino egressus est sermo: non possumus extra placitum eius quicquam aliud loqui tecum. En Rebecca coram te 165 est, tolle eam, et proficiscere, et sit uxor filii  domini tui, sicut locutus est Dominus. Quod cum audisset puer Abraham, procidens adorauit in terra Dominum. Prolatisque uasis argenteis, et aureis, ac uestibus, dedit ea Rebecce pro munere; fratribus quoque eius et matri dona obtulit. Inito conuiuio, uescentes pariter et bibentes manserunt ibi. Surgens autem mane, locutus est puer: Dimitte me, ut uadam ad dominum meum. Responderuntque frater eius et mater: Maneat puella saltem decem dies apud nos, et postea proficiscetur. Nolite, ait, me retinere, quia Dominus direxit uiam meam: dimittite me ut pergam ad dominum meum. Et dixerunt: uocemus puellam, et queramus ipsius uoluntatem. Cumque uocata uenisset, sciscitati sunt: uis ire  cum homine isto? Que ait: uadam. Dimiserunt ergo eam, et nutricem illius, seruumque Abrahe, et comites eius, imprecantes prospera sorori sue, atque dicentes: Soror nostra es, crescas in mille millia, et possideat semen tuum portas inimicorum suorum. Igitur Rebecca et puelle illius, ascensis camelis, secute sunt uirum: qui festinus reuertebatur ad dominum suum. Eo autem tempore deambulabat Isaac per uiam que ducit ad. Puteum, cuius nomen est uiuentis et uidentis: habitabat enim in terra australi: et egressus fuerat ad meditandum in agro, inclinata iam die: cumque eleuasset oculos, uidit camelos uenientes procul. Rebecca quoque, conspecto Isaac, descendit de camelo, et ait ad puerum: Quis est homo ille qui uenit per agrum in  occursum nobis? Dixitque ei: I se est dominus meus. At illa tollens cito pallium suum, operuit se. Seruus autem cuncta, que gesserat, narrauit domino suo Isaac. Qui introduxit eam in tabernaculum Sare matris, et accepit uxorem: et in tantum dilexit eam, ut dolorem, qui ex morte matris acciderat, temperaret. R\. Amen.

Antiphona 1. Inclinate aurem uestram in uerba oris mei, popule meus: attende legem meam. Psalmus LXXuII.

Oratio. Omnipotens immense et misericors Domine: qui non totiens peccantes disperdis, quotiens te delinquendo exasperant peccatores; oppone ire tue misericordiam: et quotiens te prouocamus ut ferias; totiens tibi tua pietas interueniat ut ignoscas. Sacia  nos itaque pane Angelorum; ut, eius percepta fortitudine, et maligni callidam uersutiam deuincamus; et, patefactis celi ianuis, ad numerum ciuium, te adiuuante, intreamus. R\. Amen.

Per.

Antiphona 2. Panem celi dona nobis, Domine. Psalmus LXXuII.

Oratio. Deus, qui panem celi filiis hominum tribuis, terrenumque animal Angelorum adipe pascis; frumenti uerbi tui abundantiam tribue: eoque nos spirituali refice cibo, quo patres nostros aluisti in eremo. R\. Amen.

Per misericordiam.

Antiphona 3. Dominus adiutor noster, et Deus excelsus liberator noster. Psalmus LXXuII.

 R\. Conuerte nos, Deus, et ad te conuertamur. P. Renoua dies nostros, sicut antea. u\. Ut quid in contentione obliuisceris nostri, derelinquis nos in longitudine dierum? P. Renoua. u\. Gloria, et honor. Reiteretur R\.

Preces. Clamamus ad te Deus, exaudi nos. P. Et a flagello ire tue libera. u\. Contritos foue, et humiliatos tuere: elisos erige, et peccantibus miserere. P. Et a flagello. u\. Deus excelse, clamorem nostrum attende; peccata dimitte, et pluuiam cito largire. P. Et a flagello. u\. Exaudi flentes, et consolare lugentes: gaudium captiuis, et patriam redde peregrinis. P. Et a flagello.

Hymnus. O Nazarene. fol. 144.

 Oratio. Excelse Domine esto adiutor noster: ut de abundantia tue uirtutis repleamur solatio fortitudinis; et ex redundantibus gratie tue donis ditemur muneribus libertatis.

Pater noster. A malo nos libera. fol. 10



Ad Sextam.


Lectio libri Hieremie Prophete .

R\. Deo gratias.

Ecce dies uenient, dicit Dominus et feriam domui Isrel et domui Iuda fedus nouum: non secundum pactum, quod pepigi cum patribus uestris in die quando apprehendi manum eorum, ut educerem eos de terra Aegypti; pactum, quod irritum fecerunt, ut ego minatus sum eis, dicit Dominus. Sed hoc est pactum, quod feriam cum domo Isrel post dies illos,  dicit Dominus: Dabo legem meam in uisceribus eorum, et in cordibus eorum adscribam eam: et ero eis in Deum, et ipsi erunt mihi 166 in populum. Et non docebit ultra uir proximum suum, et uir fratrem suum, dicens: Cognoscite Dominum: omnes enim cognoscent me a minimo eorum usque ad maximum eorum, ait Dominus: quia propitiabor iniquitati eorum, et peccati eorum non ero memor amplius. R\. Amen.

Antiphona 1. Exaltate Deo adiutori nostro: Iubilate Deo Iacob. Psalmus LXXX.

Oratio. Tibi adiutori nostro Domino exultatione fidei et spei plaudentes oramus, ut petitio nostra in tribulatione diffusa, tuis auribus adpropinquet; et necessitatum nostrarum causas insinuet: tua quippe  bonitate singulorum precibus semper adsis, ut liberes: et ereptis nobis tribue desiderii ardorem ad te pertendere, et unitatem trine Maiesta is deuote concorditer clami are: ut tuis semper laudibus dediti, tuarum iustificationum tramitem adsecuti, in te, quesumus exultationis ornamenta, et spei remedia, et fidei adquiramus coronam. R\. Amen.

Per misericordiam.

Antiphona 2. Cognoscant gentes quoniam nomen tibi Dominus: tu solus Altissimus super omnem terram. Psalmus LXXXII.

Oratio. Cognoscant gentes, Christe, quod nomen tibi sit Dominus, pro quibus es patibulo crucis adpensus: quosque ignauie ignorantia dedit, scientia  restituat conditori: ut fide conuertatur conscientia; et spe letentur in gloria. R\. Amen.

Per misericordiam.

Antiphona 3. Protector noster adspice Deus: et respice faciem Christi tui. Psalmus LXXXIII.

R\. Clamor noster ad te perueniat, Deus. P. Parce, et miserere, quia peccauimus ante te. u\. Inter uestibulum et altare plorabant sacerdotes ministri Domini, dicentes: P. Parce. u\. Gloria, et honor Patri.

Preces. Clamamus ad te: Deus, exaudi. P. Et a flagello ire tue libera. u\. Protector noster aspice sancte et piissime Pater: flagitia reprime, et presidium concede. P. Et a flagello. u\. Miserere clemens, et indulge placatus, et parce, quos tuo redemisti  sanguine sacro. P. Et a flagello. u\. Subueni, et audi aure placida cito, et gemitum attende creature totius tue. P. Et a flagello.

Hymnus. O Nazarene. Quere fol. 144.

Oratio. Deus uirtutum, cuius amabilia tabernacula, et speciosa sunt atria; in quorum ambitu et graditur sanctitas, et congaudet diuinitas; da animabus nostris illa attentius concupiscere, in quibus dies una melior super millia noscitur prefulgere: Et illic quesumus, introducamur uel abiecti, dummodo non simus penitus exteri: ut innouato corpore, sincera corda in te Deum uiuum exultatione perpetua gaudeant; et laudem tuam dulci modulatione, ac pio famulatu per succedentia secula iocundantes persoluant.

 Pater noster.



Ad Nonam.


Lectio libri Prouerbiorum .

R\. Deo gratias.

Fili, uir qui pronus est ad misericordiam, benedicetur: de panibus enim suis dedit pauperi. uictoriam et honorem adquiret qui dat munera: animam autem aufert accipientiam. Eiice derisorem, exibit cum eo iurgium, cessabuntque cause et contumelie. Qui diligit cordis munditiam, propter gratiam labiorum suorum habebit amicum regem. Oculi Domini custodiunt scientiam: et supplantantur uerba iniqui. Dicet piger: Leo est foris, in medio platearum occidendus sum. Fouea profunda os aliene: cui iratus est Dominus, incidet in ea. Stultitia conligata  est in corde pueri, et uirga discipline effugabit eam. Qui calumniatur pauperem, ut augeat diuitias, dabit ipse ditiori, et egebit. Fili mi, inclina aurem tuam, et audi uerba sapientie: appone autem cor ad doctrinam meam: que pulchra erit tibi, cum seruaueris eam in uentre, et redundabit in labiis tuis: ut sit in Domino fiducia tua. R\. Amen.


Lectio libri Genesis .

R\. Deo gratias.

He sunt generationes Isaac filii Abraham: Abraham genuit Isaac: qui cum quadraginta esset annorum, duxit uxorem Rebeccam filiam Bathuelis Syri de Mesopotamia, sororem Laban. Deprecatusque est Isaac Dominum pro uxore sua, eo quod esset sterilis:  qui exaudiuit eum, et dedit conceptum Rebecce. Sed collidebantur in utero eius paruuli; que ait: Si sic mihi futurum erat, quid necesse fuit concipere? Perrexitque Rebecca, ut consuleret Dominum. Qui respondens, ait: Due gentes sunt in utero tuo, et duo populi ex uentre tuo diuidentur, populusque populum superabit, et maior seruiet minori. Iam tempus pariendi 167 aduenerat, et ecce gemini in utero eius reperti sunt. Qui primus egressus est, rufus erat, et totus in morem pellis hispidus: uocatumque est nomen eius Esau. Protinus alter egrediens, plantam fratris tenebat manu: et idcirco appellauit eum Iacob. Sexagenarius erat Isaac quando nati sunt paruuli. Quibus adultis, factus est Esau uir gnarus uenandi, homo agricola: Iacob autem uir  simplex habitabat in tabernaculis. Isaac amabat Esau, eo quod de uenationibus illius uesceretur: et Rebecca diligebat Iacob. Coxit autem Iacob pulmentum: ad quem cum uenisset Esau de agro lassus, ait: Da mihi de coctione hac rufa, quia oppido lassus sum. Quam ob causam uocatum est nomen eius Edom. Cui dixit Iacob: uende mihi primogenita tua. Ille respondit: En morior, quid mihi proderunt primogenita? Ait Iacob: Iura ergo mihi. Iurauit ei Esau, et uendidit primogenita. Et sic accepto pane et lentis edulio, comedit, et bibit, et abiit; paruipendens quod primogenita uendidisset . Orta autem fame super terram, post eam sterilitatem que acciderat in diebus Abraham, abiit Isaac ad Abimelech regem Palestinorum in Gerara. Apparuit  ei Dominus, et ait: Ne descendas in Aegyptum, sed quiesce in terra, quam dixero tibi. Et peregrinare in ea, eroque tecum, et benedicam tibi: tibi enim et semini tuo dabo uniuersas regiones has, complens iuramentum quod spopondi Abraham patri tuo. Et multiplicabo semen tuum sicut stellas celi: daboque posteris tuis uniuersas regiones has: et BENEDICENTUR in semine tuo omnes gentes terre, eo quod obedierit Abraham uoci mee, et custodierit precepta et mandata mea, et cerimonias legesque seruauerit. Mansit itaque Isaac in Geraris. Qui cum interrogaretur a uiris loci illius super uxore sua, respondit: Soror mea est: timuerat enim confiteri quod sibi esset sociata coniugio, reputans ne forte interficerent eum propter illius pulchritudinem.  Cumque pertransissent dies plurimi, et ibidem moraretur, prospiciens Abimelech rex Palestinorum per fenestram, uidit eum iocantem cum Rebecca uxore sua. Et accersito eo, ait: Perspicuum est quod uxor tua sit: cur mentitus es eam sororem tuam esse? Respondit: Timui ne morerer propter eam. Dixitque Abimelech: Quare imposuisti nobis? potuit coire quispiam de populo cum uxore tua, et induxeras super nos grande peccatum. Precepitque omni populo, dicens: Qui tetigerit hominis huius uxorem, morte morietur. Seuit autem Isaac in terra illa, et inuenit in ipso anno centuplum: benedixitque ei Deus. Et locupletatus est homo, et ibat proficiens atque subcrescens, donec magnus uehementer effectus est: habuitque possessiones ouium et armentorum,  et familie plurimum. Ob hoc inuidentes ei Palestini, omnes puteos, quos foderant serui patris illius Abraham, illo tempore obstruxerunt, implentes humo: in tantum, ut ipse Abimelech diceret ad Isaac: Recede a nobis, quoniam potentior nobis factus es ualde. Et ille discedens, ut ueniret ad torrentem Gerare. habitaretque ibi: rursum fodit alios puteos, quos foderant serui patris sui Abraham, et quos, illo mortuo, olim obstruxerant Philistiim: appellauitque eos eisdem nominibus quibus ante pater uocauerat. Foderuntque in torrente, et repererunt aquam uiuam. Sed et ibi iurgium fuit pastorum Gerare aduersus pastores Isaac, dicentium: Nostra est aqua: quamobrem nomen putei, ex eo quod acciderat,  uocauit Calumniam. Foderunt autem et alium: et pro alio quoque rixati sunt, appellauitque eum, Inimicitias. Profectus inde fodit alium puteum, pro quo non contenderunt: itaque uocauit nomen eius Latitudo, dicens: Nunc dilatauit nos Dominus, et fecit crescere super terram. Ascendit autem Isaac ex illo loco in Bersabec, ubi apparuit ei Dominus in ipsa nocte, dicens: Ego sum Deus Abraham patris tui, noli timere, quia ego tecum sum: benedicam tibi, et multiplicabo semen tuum propter seruum meum Abraham. Itaque edificauit ibi altare Domino et inuocauit ibi nomen Domini. R\. Amen.

Antiphona 1. Deus tu conuertens uiuificabis nos: et plebs tua letabitur in te. Psalmus LXXXIu.

Oratio. Conuerte nos Deus salutaris noster; et  auerte iram tuam a nobis: ac super populum tuum pacem presta, quam loqueris; ut plebs tua letetur in te; ac salutare tuum custodia salutis intelligens, uel misericordiam tuam temporum prosperitate cognoscat, uel benignitatem tuam fructu fecunditatis suscipiat. R\. Amen.

Per misericordiam.

Antiphona 2. Quia tu Domine suauis, ac mitis es, et multum misericors inuocantibus te. Psalmus LXXXu.


168 Oratio.

Deus suauis ac mitis, multumque inuocantibus te misericors; orationem nostram auribus percipe; ac de multitudine misericordie tue nostra errata remoue: ut ne humo proni reptemus, ad te uisendum  nos ereptos statue. R\. Amen.

Per misericordiam.

Antiphona 3. Domine, refugium factus es nobis, a generatione in progenie. Psalm. LXXXIX. Hymnus. O Nazarene. fol. 144.

Oratio. Esto refugium nostrum Domine; plebemque tuam patrio gubernaculo rege: ac sicut secula patrum tua senserunt remedia; ita nostra in se tua intelligant beneficia.

Pater noster. A malo nos libera. fol. 10.

Ad uesperos. Lauda. Dominus illuminatio mea, et salus mea, quem timebo?

Dominus sit. R\. Et cum.

Antiphona. Dominus memor fuit nostri, et benedixit nobis. Psalmus. CXIII.

 Lauda. Quomodo dilexi legem tuam, Domine? P. Tota die meditatio mea est. u\. Super inimicos meos prudentem me fecisti mandato tuo: quia in eternum mihi est. u\. Gloria, et honor. P. Tota die.


Hymnus.


   Christe, qui regis omnia
uerbo, alisque carnem nostram,
Cruce inluminans eam,
Perducis ad Deum Patrem,

   Exemplum dans Apostolis
Redemptionem corporis
Crucis ornatu floruit,
Letemur in te, Domine.

   Deo Patri sit gloria
 Eiusque soli Filio,
Sancto simul Paraclito
In sempiterna secula.
   Amen.

Supplicatio. Oremus, ut nos sacrosancto ieiunio tempore quadragesime.

Capitula. Seruis tuis hec est, Domine, uita, sub spe uite in hoc seculo laborare, et per illuminationem gratie tue iugiter ad te ieiuniis et orationibus uigilare. Consecra ergo, quesumus, ieiunium nostrum, et repelle ab animis nostris nostrorum sarcinam delictorum: quatenus hic superato diabolo, mereamur cum omnibus Sanctis tuis congaudere in regno perpetuo.

Pater noster.

 Benedictio. Omnipotentis Dei uos gratia protegat, fomemque uestram spirituali cibo reficiat. R\. Amen. Sitim quoque uestram iustitie fluminibus irriget, atque nouum dulcedinis sue animis uestris infundat saporem. R\. Amen. Ut tam carne contriti quam spiritu sanctificati ab eo mereamini celesti dono beatificari. R\. Amen.

Per.

Lauda. Adiuua nos. Oratio. Propitius esto. fol. 126.



FERIA SEXTA.



Ad Matutinum.

Antiphona. uoce mea ad Dominum clamaui: et exaudiuit me de monte sancto suo. Psalmus III.

 Oratio. Ad te, Domine. fol. 149.

Antiphona 1. Si uere utique iustitiam loquimini: recte iudicate hominum. Psalm. LuII.

Oratio. Domine, qui nos iustitiam loqui, et, que recta sunt precipis iudicare; tribue nobis, ut nec iniquitas in ore, nec prauitas reperiatur in mente: ut puro corde puriorque sermo consentiat: precedat in operibus iustitia, nec inueniatur dolus in lingua. R\. Amen.

Per.

Antiphona 2. Non repellet Dominus plebem suam; et hereditatem suam non derelinquet. Psalmus XCIII.

Oratio. Non repellas, Domine, plebem, quam mercatus es; nec derelinquas hereditatem, pro qua cruce adpensus es: sed quousque iustitia, nunc  occulta, manifesto clareat in iudicio, pietate porrecta nos rege: et secundum multitudinem dolorum nostrorum tua nos letifica exhortatione: ut, qui dolorem nunc in precepto fingis, futuro requiem nobis concedas in seculo. R\. Amen.

Per.

Antiphona 3. Preoccupemus faciem Dei in confessione: et in psalmis iubilemus ei. Psalmus XCIu.

Oratio. Preoccupantes faciem tuam, Domine, in confessione, et in psalmis tibi debita modulatione modulantes, adoramus ac procidimus ante te, ploratu interno et gemitu deprecantes: ut quia tu fecisti nos, et tu es Deus noster; nos populum tuum pius Dominus protegas, et oues pascue tue pastor  solicitus attendas: tribuasque his gratiam, pro quibus animam posuisti. R\. Amen.

Per misericordiam.

169 R\. Conuertimini ad me, omnis congregatio filiorum Isrel: ecce, ego confirmabo super uos faciem meam, dicit Dominus. P. Quia misericors sum ego, ut non in eternum irascar uobis. u\. Attendite ad me, populus meus; et tribus, me audite. P. Quia misericors. u\. Gloria, et honor. P. Quia.


In Laudibus.

Antiphona. Secundum multitudinem miserationum tuarum dele, Domine, iniquitates meas. Psalmus L.

Oratio. Secundum multitudinem. fol. 150.

Antiphona. Constitue populum tuum Domine, in loco sancto tuo. Canticum. Domine Deus omnium.  fol. 17.

Ad Benedictus. Antiphona. Illumina, Domine, uultum tuum super nos, et miserere nobis. P. Ut agnoscamus in terra uiam tuam. u\. Deus misereatur nobis, et benedicat nos: illuminet Dominus uultum suum super nos, et misereatur nobis.

Canticum. Benedictus es Domine. fol. 6.

Lauda. Seniores cum iunioribus laudent nomen Domini. Psalmus CXLuIII.


Lectio libri Genesis .

R\. Deo gratias.

In illis diebus: Cum senuisset Isaac, et caligauerint oculi eius, et uidere non poterat: uocauitque Esau filium suum maiorem, et dixit ei: Fili mi? Qui respondit: Adsum. Cui pater: uides, inquit,  quod senuerim, et ignorem diem mortis mee. Sume arma tua, et pharetram, et arcum, et egredere foras: cumque uenatu aliquid apprehenderis, fac mihi inde pulmentum sicut uelle me nosti, et affer ut comedam: et benedicat tibi anima mea antequam moriar. Quod cum audisset Rebecca, et ille abiisset in agrum ut iussionem patris impleret, dixit filio suo Iacob: Audiui patrem tuum loquentem cum Esau fratre tuo, dicentem ei: Affer mihi de uenatione tua, et fac cibos ut comedam, et benedicam tibi coram Domino antequam moriar. Nunc ergo fili mi, acquiesce consiliis meis: et perges ad gregem, afferque mihi duos hedos optimos, ut faciam ex eis cibos patri tuo, quibus ille uescetur: quos cum intuleris, et comederit, benedicat tibi, priusquam moriatur.  Cui ille respondit: Nosti quod Esau frater meus homo pilosus sit et ego lenis: si attrectauerit me pater meus, et senserit, timeo putet sibi uoluisse me illudere, et inducat super me maledictionem pro benedictione. Ad quem mater: In me sit ista maledictio, fili mi: tantum audi uocem meam, et pergens affer ut dixi. Abiit, et attulit, deditque matri. Parauit illa cibos, sicut uelle patrem illius nouerat. Et uestibus Esau ualde bonis, quas apud se habebat domi, induit eum: pelliculasque hedorum circumdedit manibus, et colii nuda protexit. Dedit pulmentum, et panes, quos coxerat, tradidit. Quibus inlatis, dixit: Pater mi? At ille respondit: Audio. Quis es tu fili mi? Dixitque ei Iacob: Ego sum Esau primogenitus  tuus: feci tibi sicut precepisti mihi: surge, sede, et comede de uenatione mea, ut benedicat mihi anima tua. Rursumque Isaac ad filium suum: Quomodo, inquit, tam cito inuenire potuisti, fili mi? Qui respondit: uoluntas Dei fuit ut cito mihi occurreret quod uolebam. Dixitque Isaac: Accede huc, ut tangam te fili mi, et probem utrum tu sis filius meus Esau, an non. Accessit ille ad patrem, et palpato eo dixit Isaac: uox quidem, uox Iacob est: sed manus, manus sunt Esau. Et non cognouit eum, quia pilose manus similitudinem maioris expresserant. Benedicens ergo illi, ait: Tu es filius meus Esau? Respondit: Ego sum. At ille: Offer mihi, inquit, cibos de uenatione tua, fili mi, ut benedicat tibi anima mea. Quos cum oblatos comedisset, obtulit ei et  uinum: quo hausto, dixit ad eum: Accede ad me, et da mihi osculum, fili mi. Accessit, et osculatus est eum. Statimque ut sensit uestimentorum illius fragrantiam, benedicens ait: Ecce odor filii mei sicut odor agri pleni, cui benedixit Dominus. Det tibi Deus de rore celi, et de pinguedine terre, abundantiam frumenti et uini, et olei. Et seruiant tibi populi, et adorent te tribus: esto Dominus fratrum tuorum, et incuruentur ante te filii matris tue: qui maledixerit tibi, sit maledictus: et qui benedixerit tibi, benedictionibus repleatur. uix Isaac sermonem impleuerat: et egresso Iacob foras, uenit Esau, coctosque de uenatione cibos intulit patri, dicens: Surge pater mi, et comede de uenatione filii tui: ut  benedicat mihi anima tua. Dixitque Isaac: Quis enim es tu? Qui respondit: Ego sum primogenitus tuus Esau. Expauit Isaac stupore uehementi: et ultra quam credi potest, admirans, ait: Quis ille igitur est, qui dudum captam uenationem attulit mihi, et comedi ex omnibus priusquam tu uenires? benedixique ei, et erit benedictus. Auditis 170 Esau sermonibus patris, inrugiit clamore magno: et consternatus in terra, ait: Benedic etiam mihi, pater mi. Qui ait: uenit germanus tuus fraudulenter, et accepit benedictionem tuam. Subiunxit: Iuste uocatum est nomen eius Iacob: supplantauit enim me en altera uice: primogenita mea ante tulit, et nunc secundo subripuit benedictionem meam. Rursumque ad patrem: Nunquid non seruasti, ait, et mihi benedictionem?  Respondit Isaac: si dominum tuum illum constitui, et omnes fratres eius seruituti illius subiugaui: frumento et uino stabiliui eum, tibi post hec, fili mi, ultra quid faciam? Cui dixit Esau: Num unam inquit, tantum benedictionem habes, pater? mihi quoque obsecro ut benedicas. Cumque eiulatu magno fleret, motus Isaac, dixit ad eum: In pinguedine terre, et in rore celi desuper, erit benedictio tua. uiues gladio, et fratri tuo seruies: tempusque ueniet, cum excutias et soluas iugum eius de ceruicibus tuis. Oderat ergo semper Esau Iacob pro benedictione, qua benedixerat ei pater: dixitque in corde suo: ueniat dies luctus patris mei, ut occidam Iacob fratrem meum. Nunciata sunt hec Rebecce, que mittens, et uocans Iacob filium suum, dixit ad  eum. Ecce, Esau frater tuus minatur ut occidat te. Nunc audi ergo, fili, uocem meam, et consurgens fuge ad Laban fratrem meum in Aran: habitabisque cum eo dies paucos, donec requiescat furor fratris tui, et cessabit indignatio eius, obliuiscatur eorum que fecisti in eum: postea mittam, et adducam inde huc: cur utroque orbabor filio in una die? Dixit quoque Rebecca ad Isaac: Tedet me uite mee propter filias Heth: si acceperit Iacob uxorem de stirpe huius terre, nolo uiuere.  uocauit autem Isaac Iacob, et benedixit ei, precepitque ei, dicens: Noli accipere coniugem de genere Chanaan: sed uade, et proficiscere in Mesopotamiam Syrie in domum Bathuel patris matrisque tue, et accipe tibi inde uxorem de filiabus Laban auunculi tui. Deus  autem omnipotens benedicat tibi, et crescere te faciat, atque multiplicet: ut sis in turmas populorum. Et det tibi benedictiones Abraham, et semini tuo post: ut possideas terram peregrinationis tue, quam pollicitus est auo tuo. R\. Amen.


Hymnus.


   Aeterne lucis Conditor,
Lux ipse totus, et dies,
Noctem nec ullam sentiens,
Natura locis perpetim:

   Iam cedat pallens proximo
Diei nox aduentui
Obtendens Lumen siderum
Adest et clarus lucifer.

   Iam strato leti surgimus
 Grates canentes et tuas,
Quod cecam noctem uicerit,
Reuertat rursus Sol diem.

   Te nunc, ne carnis gaudia
Blandis subrepant testibus,
Dolis ne cedat seculi
Mens nostra, Sancte, quesumus.

   Ira ne rixas prouocet,
Gulaue uentrem incitet,
Opus peruertat ne fames,
Turpis ne fluxus occupet;

   Sed firmamento sobrii,
Casto manentes corpore,
Toto fideli spiritu,
 Christe, ducamus hunc diem

   Deo Patri sit gloria,
Eiusque soli Filio,
Cum Spiritu Paraclito,
In sempiterna secula.
   Amen.

Supplicatio. Oremus Redemptorem. fol. 138.

Capitula. Illumina, Domine. fol. 26.

Lauda. Miserere nobis, Domine: miserere nobis. P. Ecce, tempus est, ut miserearis nobis. u\. Ad te leuamus oculos nostros, qui habitas in celis. P. Ecce, tempus. u\. Gloria, et honor. P. Ecce.

Oratio. Sicut seruorum in manibus dominorum suorum sunt oculi; ita nostri ad te, Domine: quousque et peccantibus noxam dimittas, et uapulantium  plagas minuas; impertiasque alimenta et egenis; et medelam tribue uulneratis. R\. Amen.

Per misericordiam.



Ad Tertiam.

Lectio libri Sapientie. Fili, Custodi. fol. 96.


Prouerbiorum Salomonis .

R\. Deo gratias.

Fili, Iustitia simplicis diriget uiam eius: et impietate sua corruet impius. Iustitia rectorum liberabit eos: et insidiis suis capientur iniqui. Mortuo homine impio, nulla erit ultra spes: et expectatio solicitorum peribit. Iustus de angustiis liberatus est: et tradetur impius pro eo. Simulator ore decipit amicum suum: iusti autem liberabuntur scientia. In bonis iustorum exultabit ciuitas: 171 et in perditione  impiorum erit laudatio. Benedictione iustorum exaltabitur ciuitas: et ore impiorum subuertetur. Qui decipit amicum suum, sitiens corde est: uir autem prudens tacebit. Qui ambulat fraudulenter, reuelat arcana: qui autem fidelis est animi, celat commissum. Ubi non est gubernator, populus corruet: salus autem, ubi multa consilia. Affligetur malo, qui fidem facit pro extraneo: qui autem cauet laqueos, securus erit. Mulier gratiosa inueniet gloriam: et robusti habebunt diuitias. Benefacit anime sue uir misericors: qui autem crudelis est, propinquos abiicit. Impius facit mercedes instabiles: seminanti autem iustitia opus fidele. R\. Amen.


Lectio libri Genesis .

 R\. Deo gratias.

In illis diebus: Profectus Iacob uenit ad terram orientalem. Et uidit puteum in agro, tres quoque greges ouium accubantes iuxta eum: nam ex illo adaquabantur pecora, et os eius grandi lapide claudebatur. Mosque erat, ut cunctis ouibus congregatis deuoluerent lapidem, et refectis gregibus rursus super os putei ponerent. Dixitque ad pastores: Fratres, unde estis? Qui responderunt: De Aran. Quos interrogans, Nunquid, ait, nostis Laban filium Nachor? Dixerunt: Nouimus. Sanusne est? inquit: ualet, inquiunt: ecce Rachel filia eius uenit cum grege suo. Dixitque Iacob: Adhuc multum diei superest, nec est tempus ut reducantur ad caulas greges: date ante potum ouibus, et sic ad pastum  eas reducite. Qui responderunt: Non possumus, donec omnia pecora congregentur, et amoueamus lapidem de ore putei, ut adaquemus greges. Adhuc loquebantur, et ecce Rachel ueniebat cum ouibus patris sui: nam gregem ipsa pascebant. Quam cum uidisset Iacob, et sciret consobrinam suam, ouesque Laban auunculi sui: amouit lapidem quo puteus claudebatur. Et adaquato grege, osculatus est eam: eleuataque uoce, fleuit, et indicauit ei quod frater esset patris eius, et filius Rebecce: at illa fe tinans nunciauit patri suo. Qui cum audisset uenisse Iacob filium sororis sue, cucurrit obuiam ei: complexusque eum, et in oscula ruens, duxit in domum suam. Auditis autem causis itineris, respondit: Os meum es, et caro mea. Et postquam impleti sunt dies  mensis unius, dixit ei: Num quia frater meus es, gratis seruies mihi? dic quid mercedis accipies. Habebat uero Laban duas filias, nomen maioris Liam: minor appellabatur Rachel. Sed Lia lippis erat oculis: Rachel decora facie, et uenusto aspectu. Quam diligens Iacob, ait: Seruiam tibi pro Rachel filia tua minore, septem annis. Respondit Laban: Melius est ut tibi illam demus quam alteri uiro, mane apud me. Seruiuit igitur Iacob pro Rachel septem annis: et uidebantur illi pauci dies pre amoris magnitudine. Dixitque ad Laban: Da mihi uxorem meam: quia iam tempus expletum est, ut ingrediar ad eam. Qui uocatis multis amicorum turbis ad conuiuium, fecit nuptias. Et uespere filiam suam Liam introduxit ad eum, dans ancillam  filie Zelpham nomine. Ad quam cum ex more Iacob fuisset ingressus, facto mane uidit Liam: et dixit ad socerum suum: Quid est quod facere uoluisti? nonne pro Rachel seruiui tibi? quare imposuisti mihi? Respondit Laban: Non est in loco nostro consuetudinis, ut minores ante tradamus ad nuptias. Imple hebdomadam dierum huius copule: et hanc quoque dabo tibi pro opere quo seruiturus es mihi septem annis aliis. Acquieuit placito: et hebdomada transacta, Rachel duxit uxorem.

Antiphona 1. In eternum misericordia Domini, et usque in seculum ueritas eius. Psalmus XCIX.

Oratio. Laudemus Domine nomen tuum; quoniam suauis es: et, ut os nostrum tuis impleatur affatibus, cor nostrumque instiges: tua proinde nos  protegat misericordia; qua proletetur nos in eternum ueritas manifesta. R\. Amen.

Per misericordiam.

Antiphona 2. Bene nunciate de die in diem salutare Domini. Psalmus XCu.

Oratio. Te Deum psallendo benedicimus, ac precamur, ut nullo obstaculo a tuo prohibeamur officio: quique uero te Dominum confitemur, ditari tuo munere indulgentie sentiamus. R\. Amen.

Per misericordiam.

Antiphona 3. Liberet nos Domine dextera tua, et brachium sanctum tuum. Psalmus XCuII.

R\. Querite Dominum, dum inueniri potest: inuocate eum, dum prope est. Derelinquat omnis impius  uiam suam, et uir iniquus cogitationes suas. P. Et reuertatur unusquisque a uia sua mala, et a pessimis cogitationibus suis. P. Et reuertatur. u\. Gloria, et honor. Reiteretur R\.

172 Preces. Dicamus omnes: Et preces nostras, Domine, placatus attende. P. Et in misericordia furorem remoue. u\. Benignus, ea que rogaberis, concede, et postulationem nostram. P. Et in misericordia. u\. Deus noster, aperi oculos tuos, et uide mala, que nos comprimunt. P. Et in misericordia. u\. Indulgentiam peccatorum nostrorum concede, et lachrymas penitentum. P. Et in misericordia.

Hymnus. O Nazarene, lux. Require fol. 144.

Oratio. Liberet nos, Domine, dextera tua: imperioque tuo flecte arrogantium corda: ut gentes ueritatis  aduentu declarescant, et ostensam salutem cordis humilitate suscipiant.

Pater noster.



Ad Sextam.


Lectio libri Esaie Prophete .

R\. Deo gratias.

Domine miserere nostri: te enim expectauimus: esto brachium nostrum in mane, et salus nostra in tempore tribulationis. A uoce Angeli fugerunt populi, et ab expectatione tua disperse sunt gentes. Et congregabuntur spolia uestra sicut colligitur bruchus, uelut cum fosse plene fuerint de eo. Magnificatus est Dominus, quoniam habitauit in excelso: impleuit Sion iudicio et iustitia. Et erit fides in temporibus suis: diuitie salutis sapientie et scientie:  timor Domini ipse thesaurus est. Ecce uidentes clamabunt foris, et Angeli pacis amare flebunt. Dissipate sunt uie, cessauit transiens per semitam, irritum factum est pactum, proiecit ciuitates, non reputauit homines. Luxit, et elanguit terra: confusus est Libanus, et obsorduit, et factus est Saron sicut desertum: et concussa est Basan, et Carmelus. Nunc exurgam dicit Dominus: nunc exaltabor, nunc subleuabor. R\. Amen.

Antiphona 1. Qui diligitis Dominum, odite malum: custodit Dominus animas seruorum suorum, de manu peccatoris liberauit eos. Psalmus XCuI.

Oratio. Deus, cuius in regno credentium terra exultat; cuius iustitiam celi annuntiant; cuius dominationem Angelorum legiones adorant: custodi  seruorum tuorum animas; ac ne peccati auctorem sequentes intereamus, tu libera; tu protege; tu conserua: ut, cum faciem tuam ignis comburens preierit, non nos meritorum pena exurendos accipiat; sed clementia creatoris, ut uiuamus, eripiat. R\. Amen.

Per misericordiam.

Antiphona 2. Beati omnes, qui timent Dominum, et qui ambulant in uiis eius. Psalmus CXXuII.

Oratio. Deus, qui timentes te, beatos prophetali uoce pronuntias; da in nobis tui amoris obsequia beneplacita; ut ex hoc in uiis tuis ambulare nos facias. Sitque, te gubernante, labor noster tuis oculis placitus; cuius fructus tempore remunerationis efficiatur suauissimus: ac sic labor ipse de  caritate studeatur, ut apud te fruges ei in beatitudine recondantur. R\. Amen.

Per misericordiam.

Antiphona 3. Speret Isrel in Domino, ex hoc nunc et usque in seculum. Psalmus CXXX.

R\. Deprecemur Dominum, et placabilis erit nobis. P. Et exaudiet nos, et miserebitur nobis. u\. uenite, exultemus Domino: iubilemus Deo salutari nostro. P. Et exaudi. u\. Gloria, et honor. Reiteretur R\.

Preces. Dicamus omnes: Parce, Domine, et miserere. P. Quia pius es. u\. Ad te leuamus oculos nostros, qui habitas in celis. P. Quia pius es. u\. Saluum fac, Domine, populum tuum, et benedic hereditatem tuam. P. Quia. u\. Auertatur furor tuus  a ciuitate ista et populo tuo. P. Quia pius es. u\. Auerte faciem tuam a peccatis nostris: et omnes iniquitates nostras dele. P. Quia.

Hymnus O Nazarene. fol. 144.

Oratio. Exalta cornu nostrum, Domine, fidei catholice merito; et ne maculetur mens superbie morbo, gressus nostros super mundi huius latitudine tribue ambulare: ne noxii incedamus in compedes; sed humiliter sentiendo ad plenitudinem spei nobis condones properare.

Pater noster, qui es in celis: sanctificetur nomen tuum: adueniat regnum tuum: fiat uoluntas tua.



Ad uesperos.

Lauda. Sol agnouit occasum. Posuisti tenebras, et facta est nox.

 Dominus sit. R\. Et cum.

Antiphona. Reple, Deus, gaudio os nostrum: et lingua nostra in exultatione. Psalmus CXXu.

Dominus sit. R\. Et Cum.

Lauda. Quam dulcia faucibus meis P. Eloquia tua, 173 super mel et fauum ori meo. u\. Ab omni uia mala prohibe pedes meos: ut custodiam uerba tua. P. Eloquia. u\. Gloria, et honor Patri. P. Eloquia.


Hymnus.


   Christe, precamur, annue;
Mistasque uoces fletibus
Semper benignus et pius
uenturam in noctem suscipe.

   Te corda nostra somnient:
 Te per soporem sentiant:
Tuamque semper gloriam
uicina luce concinant.

   uitam salubrem tribue:
Nostrum calorem refice:
Tetram noctis caliginem
Claritas tua inluminet.

   Hymnis uota persoluimus,
uesperque sacrum poscimus,
Nostrum delens chirographum,
Tuumque prestans editum.

   Deo Patri sit gloria,
Eiusque soli Filio,
Sancto simul Paraclito
In sempiterna secula.
    Amen.

Supplicatio. Oremus. Quere fol. 138.

Capitula. Nonarum horarum spatiis huius diei iam peractis, tibi, Omnipotens Deus, sacrificium reddimus laudis, ut hoc ieiunium festum tuorum sit gaudium seruulorum: ut, qui tibi submittentes colla seruimus, a cunctis diabolicis fraudibus eruamur. Dona itaque seruis tuis presidium indefessum, ut tuis inherendo mandatis, non conturbemur ab insidiatore, sed te mereamur habere in omnibus protectorem.

Pater noster. A malo nos libera. fol. 10.

Benedictio. Dominus iehsu Christus, qui per eleemosynam et ieiunium extingui dixit peccata, super uos benedictionis sue concedat gratiam. R\. Amen  Ut per ieiunii castigationem diaboli calcetis superbiam, et humilitatis Christi apprehendatis itinera. R\. Amen. Ac prestet Dominus, ut per distributionis eleemosynam presentis uite remedia et dona consequamini eterna. R\. Amen.

Per misericordiam.

Lauda. Miserere nobis. Oratio. Sicut seruorum in manibus. fol. 170.



SABBATO.



Ad Matutinum.

Antiphona. Tu autem Domine. Oratio. Quamuis, Domine. fol. 141.

Antiphona 1. Timebunt gentes nomen tuum, Domine. Psalmus CI.

Oratio. Exurge Deus, et miserere Sion; quia tempus  miserendi nobis aduenit: respice ad nostre paupertatis orationem, tuorumque humilium amplectere precem. R\. Amen.

Per misericordiam.

Antiphona 2. Propitius esto iniquitatibus nostris: et sana, Domine, languores nostros. Psalmus CII.

Oratio. Benedicat te, Domine, anima nostra; et omnia interiora eius in tuis laudibus conclament: ut ad sanandos languores nostros audita oratione concurras; et uitam nostram de interitu redimas; in bonis desiderium nostrum saties; et uotum perfectione corones. R\. Amen.

Per misericordiam.

Antiphona 3. Misericordia Domini a seculo, et usque in seculum super timentes eum. Psalmus CII.

 Oratio. Miserator Domine, et misericors, ne irascaris nobis in finem: sed quantum distat oriens ab occasu, iniquitatem a nobis omnem elonga; et iuxta altitudinem celi a terra tuam in nobis misericordiam dilata. R\. Amen.

Per misericordiam.

R\. Deprecemur Dominum, dicentes: Peccauimus tibi, Deus: P. Patientiam habe in nobis, et propitiare in malis, que quotidie adcrescunt super nos. u\. Defecimus in ira tua, et in furore tuo conturbati sumus. P. Patientiam. R\. Gloria, et honor.


In Laudibus.

Antiphona. Cor contritum et humiliatum, Deus, ne despicias. Psalmus L.

Oratio. Hunc psalmum, medicaminibus penitentie  plenum, uocibus tibi Domine lingua nostra persoluimus: postulamusque, ut sicuti Dauid post Urie Cethei sanguinem fusum, per cor contritum et humiliatum diluisti commissa; ita quoque nostra Domine simili satisfactione dignare amputare peccata. R\. Amen.

Per misericordiam

Antiphona. Ne extermines plebem tuam, Domine, et hereditatem tuam, quam liberasti.

Canticum. Domine, Domine rex deorum. Require fol. 103.

174 Oratio. Uniuerse carnis spiritui fortissime ac misericors Deus, propitiare, quesumus; uniuersitati Ecclesie tue dimitte peccata omnium; aufer,  quesumus, a nobis iniquitates et scelera nostra; tueque nos benedictionis et pacis infusione locupleta. R\. Amen.

Per misericordiam.

Ad Benedictus. Antiphona. Emitte lucem tuam, Domine, et ueritatem tuam: P. Ipsa me deduxerunt, et perduxerunt in montem sanctum tuum, et in tabernaculum tuum.

Canticum. Benedictus. fol. 6. Lauda. In sanctis eius laudate Dominum.


Lectio libri Genesis .

R\. Deo gratias.

In illis diebus: Misit Iacob nuncios ante se ad Esau fratrem suum in terra Seir, in regione Edom: precepitque eis, dicens: Sic loquimini domino meo  Esau: Hec dicit frater tuus Iacob: Apud Laban peregrinatus sum, et fui usque in presentem diem. Habeo boues, et asinos, et oues, et seruos, et ancillas: mittoque nunc legationem ad dominum meum, ut inueniam gratiam in conspectu tuo. Reuersique sunt nuncii ad Iacob, dicentes: uenimus ad Esau fratrem tuum, et ecce properat in occursum tuum cum quadringentis uiris. Timuit Iacob ualde: et perterritus diuisit populum qui secum erat, greges quoque et oues et boues, et camelos, in duas turmas, dicens: Si uenerit Esau ad unam turmam, et percusserit eam, alia turma, que reliqua est, saluabitur. Dixitque Iacob: Deus patris mei Abraham, et Deus patris mei Isaac: Domine qui dixisti mihi: Reuertere in terram tuam, et in locum natiuitatis  tue, et benefaciam tibi: minor sum cunctis miserationibus tuis, et ueritate tua quam explesti seruo tuo. In baculo meo transiui Iordanem istum: et nunc cum duabus turmis regredior. Erue me de manu fratris mei Esau, quia ualde eum timeo: ne forte ueniens percutiat matrem cum filiis. Tu locutus es quod benefaceres mihi, et dilatares semen meum sicut arenam maris, que pre multitudine numerari non potest. Cumque dormisset ibi nocte illa, separauit de his que habebat, munera Esau fratri suo, capras ducentas, hircos uiginti, oues ducentas, et arietes uiginti, camelos fetas cum pullis suis triginta, uaccas quadraginta, et tauros uiginti, asinas uiginti, et pullos earum decem. Et misit per manus seruorum suorum singulos seorsum greges,  dixitque pueris suis: Antecedite me: et sit spatium inter gregem et gregem. Et precepit priori, dicens: Si obuium habueris fratrem meum Esau: et interrogauerit te, Cuius es? aut, Quo uadis? aut, Cuius sunt ista que sequeris? respondebis: Serui tui Iacob, munera misit domino suo Esau: ipse quoque post nos uenit. Similiter dedit mandata secundo, et tertio, et cunctis qui sequebantur greges, dicens: Iisdem uerbis loquimini ad Esau, cum inueneritis eum. Et addetis: Ipse quoque seruus tuus Iacob iter nostrum insequitur: dixit enim: Placabo illum muneribus que precedunt, et postea uidebo illum, forsitan propitiabitur mihi. Precesserunt itaque munera ante eum, ipse uero mansit nocte illa in castris.  Cumque mature surrexisset, tulit duas uxores suas, et totidem famulas, cum undecim filiis, et transiuit uadum Iaboch. Traductisque omnibus que ad se pertinebant, mansit solus: et ecce uir luctabatur cum eo usque mane. Qui cum uideret quod eum superare non posset, tetigit neruum femoris eius, et statim emarcuit. Dixitque ad eum: Dimitte me, iam enim ascendit aurora. Respondit: Non dimittam te, nisi benedixeris mihi. Ait ergo: Quod est nomen tibi? Respondit: Iacob. At ille, Nequaquam, inquit, Iacob appellabitur nomen tuum, sed Isrel: quoniam si contra Deum fortis fuisti, quanto magis contra homines preualebis? Interrogauit eum Iacob: Dic mihi, quo appellaris nomine? Respondit: Cur queris nomen meum, quod est mirabile? Et benedixit  ei in eodem loco. uocauitque Iacob nomen loci illius Phanuel, dicens: uidi Dominum facie ad faciem, et salua facta est anima mea. Ortusque est ei statim sol, postquam trangressus est Phanuel: ipse uero claudicabat pede. Quam ob causam non comedunt neruum filii Isrel, qui emarcuit in femore Iacob, usque in presentem diem: eo quod tetigerit neruum femoris eius, et obstupuerit.  Leuans autem Iacob oculos, uidit uenientem Esau, et cum eo quadringentos uiros: diuisitque filios Lie et Rachel, ambarumque famularum: et posuit utramque ancillam, et liberos earum in principio: Liam uero, et filios eius, in secundo loco: Rachel autem et Ioseph nouissimos. Et ipse progrediens, 175 adorauit pronus in terram septies, donec appropinquaret  frater eius. Currens itaque Esau obuiam fratri suo, amplexatus est eum: stringensque collum eius, et osculans, fleuit. Leuatisque oculis, uidit mulieres et paruulos earum, et ait: Quid sibi uolunt isti? et si ad te pertineant? Respondit: Paruuli sunt, quos donauit mihi Deus seruo tuo. Et appropinquantes ancille et filii earum, incuruati sunt. Accessit quoque Lia cum pueris suis: et cum similiter adorassent, extremi Ioseph et Rachel adorauerunt. Dixitque Esau: Quenam sunt iste turme quas obuiam habui? Respondit: Ut inuenirem gratiam coram domino meo. At ille illi ait: Habeo plurima frater mi, sint tua tibi. Dixitque Iacob: Noli ita, obsecro: sed si inueni gratiam in oculis tuis, accipe  munusculum de manibus meis: sic enim uidi faciem tuam, quasi uiderim uultum Dei: esto mihi propitius, et suscipe benedictionem quam attuli tibi, et quam donauit mihi Deus tribuens omnia. uix fratre compellente suscipiens, ait: Gradiamur simul, eroque socius itineris tui. Dixitque Iacob: Nosti domine mi, quod paruulos habeam teneros, et oues, et boues fetas, mecum: quas si plus in ambulando fecero laborare, morientur una die cuncti greges. Precedat dominus meus ante seruum suum: et ego sequar paulatim uestigia eius, sicut uidero paruulos meos posse, donec ueniam ad dominum meum in Seir. Respondit Esau: Oro te, ut de populo qui mecum est, saltem socii remaneant uite tue. Non est, inquit, necesse: hoc unum tantum indigeo, ut inueniam  gratiam in conspectu tuo, domine mi. Reuersus est itaque illo die Esau itinere, quo uenerat in Seir. Et Iacob uenit in Socoth: ubi edificata domo et fixis tentoriis, appellauitque nomen loci illius, Socoth, id est, tabernacula. Transiuitque in Salem urbem Sichimorum, que est in terra Chanaan, postquam reuersus est de Mesopotamia Syrie: et habitauit iuxta oppidum. Emitque partem agri in qua fixerat tabernacula a filiis Hemor patris Sichem, centum agnis. Et erecto ibi altari, inuocauit super illud fortissimum Deum Isrel. R\. Amen.


Hymnus.


   Deus creator omnium,
Lucis auctor et diei,
 Perlustra corda omnium,
Iesu bone, fidelium.

   Lucescat habitaculum
Tuum, Christe, hospitium,
Nostreque tectum anime
Figmentum tue dextere.

   Tuo cruore proprio,
Quo ipse commercatus es,
Lucratus Deo animas
Tua morte ultronea.

   Letetur caro fragilis,
Simulque et homo interior,
uicisse noctis tenebras
Perennis lucis lumine.

   Diei huius gratia
 Concede, sine crimine
Custodia perpetua
Fruamur tua, Domine.

   Deo Patri sit gloria,
Eiusque soli Filio,
Sancto simul Paraclito,
In sempiterna secula.
   Amen.

Supplicatio. Oremus.

Capitula. Emitte lucem tuam et ueritatem tuam, Domine Deus noster: ut splendor diuinitatis tue caliginem mentis nostre enubilet; et uera humanitatis assumptio, humani generis sit manifesta redemptio, ut, dum uerus Deus uerusque homo in nobis ac pro nobis ostenderis, opus tuum omnipotentia eripiat ab hoste  captiuos; et enutriat misericordia iam redemptos.

Pater noster.

Lauda. Miserere nobis, Domine. P. Miserere nobis. u\. Ad te leuamus oculos nostros, qui habitas in celis. P. Miserere. u\. Gloria, et honor. P. Miserere.

Oratio. Ad te Domine, oculos nostros erigimus, quem in celestibus terre machinam uirtute continere fatemur. Miserere igitur nostri Domine, miserere, et peccatis nostris, pro quibus te metuimus, parce: ut contemptum nostrum pietate clementi respicias; et a delicti obprobrio dextera nos tue uirtutis eripias. R\. Amen.

Per misericordiam



Ad Tertiam.


Prouerbiorum .

R\. Deo gratias.

Fili, Cor sapientis querit doctrinam: et os stultorum pascitur imperitia. Omnes dies pauperis, mali: secura mens quasi iuge conuiuium. Melius est parum cum timore Domini, quam thesauri magni insatiabiles. Melius est uocari ad olera cum caritate, quam ad uitulum saginatum cum odio. uir iracundus prouocat rixas: qui patiens est, 176 mitigat extentas. Iter pigrorum quasi sepes spinarum: uia iustorum absque offendiculo. Filius sapiens letificat patrem: et stultus homo despicit matrem suam. Stultitia gaudium stulto: et uir prudens diriget gressus suos. Dissipantur cogitationes ubi non est consilium: ubi  uero plures sunt consiliarii, confirmantur. Letatur homo in sententia oris sui: et sermo opportunus est optimus. Semita uite super eruditum, ut declinet de inferno nouissimo. Domum superborum demolietur Dominus: et firmos faciet terminos uidue. Abominatio Domini cogitationes male: et purus sermo pulcherrimus firmabitur ab eo. Conturbat domum suam qui sequitur auaritiam: qui autem odit munera, uiuet. Per misericordiam et fidem purgantur peccata: per timorem autem Domini declinat omnis a malo. Meus iusti meditabitur obedientiam: os impiorum redundat a malis. Longe est Dominus ab impiis: et orationes iustorum exaudiet. R\. Amen.


Lectio libri Genesis .

Deo gratias.

 In illis diebus: Ioseph cum sedecim esset annorum, pascebat gregem cum fratribus suis adhuc puer: et erat cum filiis Bale et Zelphe uxorum Patris sui: accusauitque fratres suos apud patrem crimine pessimo. Isrel autem diligebat Ioseph super omnes filios suos, eo quod in senectute genuisset eum: fecit ei tunicam polymitam. uidentes autem fratres eius quod a patre plus cunctis filiis amaretur, oderant eum, nec poterant ei quidquam pacifice loqui. Accidit quoque ut uisum somnium referret fratribus suis: que causa maioris odii seminarium fuit. Dixitque ad eos: Audite somnium quod uidi: Putabam ligare nos manipulos in agro: et quasi consurgere manipulum meum, et stare, uestrosque manipulos circumstantes adorare manipulum  meum. Responderunt fratres eius: Nunquid Rex noster eris? aut subiiciemur ditioni tue? Hec ergo causa somniorum atque sermonum, inuidie et odii fomitem ministrauit. Aliud quoque uidit somnium, quod narrans fratribus, ait: uidi per somnium, quasi solem, et lunam, et stellas undecim, adorare me. Quod cum patri suo et fratribus retulisset, increpauit eum pater suus, et dixit: Quid sibi uult hoc somnium quod uidisti? num ego et mater tua et fratres tui adorabimus te super terram? Inuidebant ei igitur fratres sui: pater uero rem tacitus considerabat. Cumque fratres illius in pascendis gregibus patris morarentur in Sichem, dixit ad eum Isrel: Fratres tui pascunt oues in Sichimis:  ueni, mittam te ad eos. Quo respondente, Prestosum, ait: uade, et uide si cuncta prospera sint erga fratres tuos, et pecora: et renuntia mihi quid agatur. Missus de ualle Hebron, uenit in Sichem: inuenitque eum uir errantem in agro, et interrogauit quid quereret. At ille respondit: Fratres meos quero: indica mihi ubi pascant greges. Dixitque ei uir: Recesserunt de loco isto: audiui autem eos dicentes: Eamus in Dothaim. Perrexit itaque Ioseph post fratres suos, et inuenit eos in Dothaim. Qui cum uidissent eum procul, antequam accederet ad eos, cogitauerunt illum occidere: et mutuo loquebantur: Ecce somniator uenit: uenite, occidamus eum, et mittamus in cisternam ueterem: dicemusque, Fera pessima deuorauit eum: et tunc apparebit quid illi  prosint somnia sua. Audiens autem hec Ruben, nitebatur liberare eum de manibus eorum, et dicebat: Non interficiamus animam eius, nec effundamus sanguinem: sed proiicite eum in cisternam ueterem, que est in solitudine, manusque uestras seruate innoxias: hoc autem dicebat, uolens eripere eum de manibus eorum, et reddere patri suo. Confestim igitur ut peruenit ad fratres suos, nudauerunt eum tunica talari et polymita: miseruntque eum in cisternam ueterem, que non habebat aquam. Et sedentes ut comederent panem, uiderunt Ismelitas uiatores uenire de Galaad, et camelos eorum, portantes aromata, et resinam, et sacten, in Aegyptum. Dixit ergo Iudas fratribus suis: Quid nobis prodest si occiderimus fratrem nostrum, et celauerimus sanguinem  ipsius? Melius est ut uenundetur Ismelitis, et manus nostre non polluantur: frater enim et caro nostra est. Acquieuerunt fratres sermonibus illius. Et pretereuntibus Madianitis negotiatoribus, extrahentes eum de cisterna, uendiderunt eum Ismelitis uiginti argenteis: qui duxerunt eum in Aegyptum. Reuersusque Ruben ad cisternam, non inuenit puerum: et scissis uestibus pergens ad fratres suos, ait: Puer non comparet, et ego quo ibo? Tulerunt autem tunicam eius, et in sanguinem hedi, quem occiderant, tinxerunt: mittentes qui ferrent ad patrem, et dicerent: Hanc inuenimus: uide utrum tunica filii tui sit, an non. Quam cum cognouisset 177 pater, ait: Tunica filii mei est, fera pessima comedit eum, bestia deuorauit Ioseph. Scissisque uestibus,  indutus est cilicio, lugens filium suum multo tempore. Congregatis autem cunctis liberis eius ut lenirent dolorem patris, noluit consolationem accipere, sed ait: Descendam ad filium meum lugens in infernum. Et illo perseuerante in fletu, Madianite uendiderunt Ioseph in Aegypto Putiphari eunucho Pharaonis magistro militum. R\. Amen.

Antiphona 1. Laudamini in nomine sancto eius letetur cor querentium Dominum. Psalmus CIu.

Oratio. Narrantes mirabilia tua, Domine, sancto tuo letemur in nomine: da nobis te querendi solertiam; et inueniendi tribue efficaciam: ut te mereamur aspicere, et uultus tui semper ostensione gaudere. R\. Amen.

 Per misericordiam.

Antiphona 2. Memento nostri Domine in beneplacito populi tui. Psalmus Cu.

Oratio. Memento nostri, Domine, in beneplacito populi tui, et in tuo nos uisita salutari: ut qui nostris cum patribus coram te inique gessimus; a damnationis origine et actualis peccati contagione, tua reduce gratia liberemur. R\. Amen.

Per misericordiam.

Antiphona 3. uisita nos, Domine, in salutari tuo. Psalmus Cu.

R\. Deus misereatur nobis, et parcat peccatis nostris: P. Et auertat iram suam a nobis. u\. Inluminet uultum suum super nos, et misereatur nobis. P. Et auertat. u\. Gloria, et honor. Reiteretur R\.

 Preces. Dicamus omnes: Misericors P. Domine, miserere. u\. Qui es unius potentie, eiusdemque cum Genitore substantie. P. Domine. u\. Qui princeps sacerdotum es, regum rector, populorum Dominus. P. Domine. u\. Qui captiuis reddis patriam, infirmis opem, consolationem merentibus. P. Domine. u\. Indulgentiam postulamus, concede: penitentibus salutem tribue. P. Domine.

Hymnus. O Nazarene, lux. fol. 144.

Capitula. Salua nos, Domine, qui auctor es nostre salutis: et congrega nos de nationibus, qui redemptis libertas, et redemptio factus es libertatis. Concede itaque nobis, ut qui nunc malorum permixtione gemimus, te protegente ac secernente, in tranquillitate, qua Sanctos suscipis, gaudeamus.

 Pater noster. A malo nos libera. fol. 10.



Ad Sextam.


Lectio libri Esaie Prophete .

R\. Deo gratias.

Hec dicit Dominus: Populus qui ad iracundiam prouocat me ante faciem meam semper: qui immolant in hortis, et sacrificant super lateres: qui habitabant in sepulcris, et in delubris idolorum dormiunt: qui comedunt carnem suillam, et ius profanum in uasis eorum. Qui dicunt, Recede a me, non appropinques mihi, quia immundus es: isti fumus erunt in furore meo, ignis ardens tota die. Ecce scriptum est coram me: non tacebo, sed reddam et retribuam in sinu eorum iniquitates uestras, et iniquitates patrum uestrorum simul dicit Dominus, qui sacrificauerunt  super montes, et super colles exprobrauerunt mihi, et remetiar opus eorum primum in sinu. Hec dicit Dominus: Quomodo si inueniatur granum in botro, et dicatur: Ne dissipes illud, quoniam benedictio est: sic faciam propter seruos meos, ut non disperdam totum. Et educam de Iacob semen, et de Iuda possidentem montes meos: hereditabunt eam electi mei, et serui mei habitabunt ibi. R\. Amen.

Antiphona 1. De necessitatibus nostris libera nos, Domine. Psalmus CuI.

Oratio. De necessitatibus nostris libera nos Domine: et animarum nostrarum inediam uerbi tui adipe pasce; sedentesque in tenebris et umbra mortis, lucis tue lustra serenitate. R\. Amen.

 Per misericordiam.

Antiphona 2. Misericors Dominus, et iustus, et Deus noster miseretur. Psalmus CXIu.

Oratio. Misericors Domine et iuste, libera animas nostras de morte; oculos nostros a lacrymis; pedes nostros a lapsu, atque utriusque rei in nos serua clementiam: et, si iustitia tua corripimur, misericordia tua protegamur. R\. Amen.

Per misericordiam.

Antiphona 3. Laqueus contritus est, et nos liberati sumus. Psalmus CXXIII.

R\. Propitius esto peccatis nostris, P. Domine. u\. Non secundum peccata nostra facias nobis, neque secundum iniquitates nostras retribuas nobis. A. Domine. u\. Gloria, et honor. Reiteretur R\.

 Preces. uerbum Patris altissimi, Redemptor, P. Peccantibus miserere. u\. Ad te leuamus 178 oculos, exaudi propitius. u\. Bonitatem tuam poscimus, indulge propitius. P. Redemptor, peccantibus miserere. u\. Curuatos diro crimine misericors erige. P. Redemptor, peccantibus u\. Dominator sanctissime placabilis aspice. P. Redemptor, peccantibus miserere. u\. Extende tuam dexteram, et nos omnes libera. P. Redemptor, peccantibus. u\. Fac nobiscum misericordiam, et de peccatis ueniam. P. Redemptor. u\. Gloriose potentissime quod poscimus, tribue. P. Redemptor, peccantibus. u\. Hanc plebem protege placiturus, et pacem misericors. P. Redemptor, peccantibus. u\. Agnosce nostra facinora, et da indulgentiam. P. Redemptor, peccantibus.

 Hymnus. O Nazarene, lux. fol. 144.

Capitula. Esto in nobis, Domine Deus Isrel: et malorum infestationem, ne deglutiamur, a nobis repelle; nociuamque iracundiam, ne obsorbeamur, comprime: sicque in nobis torrens tue uoluptatis redundet, ut uitiorum torrentem anima nostra se sine discrimine pertransisse exultet: neque inimicorum dentibus laniemur; sed ereptos nos de uenantium laqueis gratulemur: et tu adiutor noster heredita nos in possessione eterna; qui, cooperante uerbo tuo Sanctoque Spiritu fecisti celum et terram.

Pater noster. A malo nos libera. fol. 10.



IN SECUNDO DOMINICO QUADRAGESIMAE.



Ad uesperum.

 In nomine Domini nostri Iesu Christi lumen cum pace. R\. Deo gratias.

Dominus sit. R\. Et.

Lauda. Fecit lunam in tempore: P. Sol cognouit occasum suum. u\. Exiet homo ad opus suum: et ad operationem suam usque ad uesperum. P. Sol.

Dominus sit. R\. Et.

Antiphona. Deus deorum, et Dominus dominorum rex magnus et fortis, et terribilis est, qui personam non accipit, nec munera; facit iudicium pupillo et uidue, amat peregrinos, P. Et dat illis uictum, atque uestitum: uos autem amate peregrinos. u\. Deus stetit in synagoga deorum: in medio autem deos discernit. P. Et dat. u\. Gloria, etc.

 Dominus sit. R\. Et.

Lauda. Appropinquet oratio mea in conspectu tuo Domine. P. Intret postulatio mea coram te: secundum uerbum tuum uiuifica me. u\. Eructabunt labia mea hymnum, cum docueris me iustificationes tuas. P. Intret. u\. Gloria, etc. P. Intret.


Hymnus.


   Auctor luminis, Filius uirginis,
Paterque Matris, Filiusque Patris,
Qui ceco sedenti stipem petenti
      Lumen dedisti.

   Sedensque cecus tenebris oppressus,
Quem uoluerat sic nasceretur cecus,
In quem uirtus sua omnibus credentibus
       Comprobaretur.

   Gaudetque cecus, lumine recepto,
Quem uisitabat Medicus excelsus,
A Patre dilectus, ut ablueretur
      Mundi delictum.

   Plebs Hebreorum simulque dixerunt:
Parentes eius ueniant, per quos quesierunt:
Qui cecus est natus, a cuius uirtute est
      Inluminatus.

   Parentes autem Hebreorum fatentur:
Ex utero matris cecus fuit natus:
Aetatem habet, ipsum interrogate;
      Dicat ueritatem

   Confitetur cecus, qui fuerat sanatus:
 Ad me accessit Propheta magnus,
Cuius uirtute, oculo, et corde sum
      Illuminatus.

   Fecit qui lutum de sancto sputo,
Tegmen oculorum linuit ac luto,
Iussit lauari Sile, piscina me
      Clarificauit.

   Gloria Patri, Trino sempiterna
Gloria, Christo, Spirituique sancto:
Predicet Trinum pia uoce nomen
      Omne per euum.
   Amen.

Supplicatio. Oremus Redemptorem

Capitula. Christe Deus, luminis perenne principium, qui septimum diei curriculum sanctificatione  potius, quam operatione uoluisti esse confitentium, querimus ecce faciem tuam, sed impedimur conscientie nostre tenebra consueta: conamur adsurgere, sed relabimur in merorem; non ergo abiicias te querentes, qui non querentibus apparere dignatus es. Ecce dierum nostrorum decimas sancto tuo nomini annuis recursibus persoluentes, septimum nunc ex ipsis decimis peregimus diem; da ergo nobis adiutorium in huius laboriosi itineris uia quo inlibata tibi nostra dedicentur obsequia: ut labores nostros amoris tui desiderio releues, et socordiam sensus nostri feruida dilectionis tue ubertate exuscites; ut in te uita nostra non 179 habeat casum sed fides inueniat premium.

 Pater noster.

Humiliate uos benedictioni.

Dominus sit semper uobiscum. R\. Et cum.

Benedictio. Omnipotens Deus per obseruantiam horum dierum purificet corda uestra ab omni contagione peccaminum. R\. Amen. Sic nos in seruitute sua timoris sui lege constringat, ut amoris premio foueat. R\. Amen. Quo desiderio eternitatis labores uestros copiose reficiens, regni sui nos efficiat coheredes. R\. Amen.

Per misericordiam.

Lauda. Utinam, Domine, dirigantur uie nostre, P. Ad custodiendas iustificationes tuas. u\. Tunc non confundar, dum respicio in omnia mandata tua. P. Ad custodiendas. u\. Gloria, et honor, etc. P. Ad  custodiendas.

Oratio. Dirigantur uie nostre, Domine, ad custodiendas iustificationes tuas: et qui legis tue nitimur perscrutari secreta, tua quoque perducamur ad premia. R\. Amen.

Lauda. In toto corde meo Deus exquisiui te: P. Ne repellas me a mandatis tuis. u\. In corde meo abscondi eloquia tua: ut non peccem tibi. P. Ne repellas. u\. Gloria, et honor, etc. P. Ne repellas.

Oratio. In uia testimoniorum tuorum, Domine, quasi in omnibus diuitiis delectamur; neque enim quicquam nobis deesse credimus, cum te propitium adesse cognoscimus. R\. Amen.

Per misericordiam.

 Psalmus L. Totus cum Gloria, et honor, etc.

Kyrie, eleison. Christe, eleison. Kyrie, eleison. Sub silentio; Postea Preces.

Preces. Domine misericordiarum, P. Obliuiscere peccata nostra. R\. Qui pertingens a fine in finem fortiter, disponis omnia suauiter, P. Obliuiscere. u\ Qui in finem temporis commemoratus nostri, ad redimendos nos descendisti, P. Obliuiscere. u\. Qui ex Marie uirginis utero per mysterium nobis es genitus, P. Obliuiscere.

Oratio. Exaudi orationem nostram. fol. 138.

Hymnus. Aeterne rerum Conditor. fol. 3.

Oratio. Domine Deus Pater omnipotens inspirator precum, teque inuocantium uelox auditor; uoci  nostre, oramus, clementie tue aurem appone; et nostrorum uincula peccaminum potenti miseratione dissolue: ac sicut nos gallorum canoribus ad matutinam gratiam prouocas consurgere, et prophetali uaticinio in lucem gentium unice Redemptionis te prenuntias; ita nunc, initiantibus nobis, intuitu superno adsiste: sic quesumus famulatus nostri uota suscipias, ut ad lucem lucis abundanti nos misericordia subleuando perducas. R\. Amen.

Per misericordiam.

Antiphona 1. Domine quid multiplicati sunt qui tribulant me? Tu autem Domine susceptor meus. Psalmus III.

Antiphona 2. Laua me ab iniustitia mea: et a peccato meo munda me, Domine. Psalmus L.

 Antiphona 3. In te confidit anima mea: libera me, Domine. Psalmus LuI.

Oratio. Domine Iesu Christe, qui credentes in te redimendo suscipis, et exaltando glorificas, plebem tuam ab iniustitia, et a peccatorum uinculo libera: ueritatis et sapientie tue munere corda eorum locupleta, mentesque sanctifica, ut sicut in celo cum Sanctis regnat gloria, sic et in omnibus maneat salus, et benedictio tua. R\. Amen.

Per misericordiam.

Antiphona 1. Iudicate pupillo, et egeno: P. Iustificate uiduam, et humilem. Eripite pauperem, et egenum. u\. Deus stetit in synagoga deorum: in medio autem deos discernit. P. Iustificate. u\. Gloria, et honor Patri, etc.

 Oratio. Christe Deus fac nos semper in egenum et pauperem promptiores existere, et legem tuam custodire: ut misericordie operibus affluentes, eternorum ciuium mereamur esse consortes. R\. Amen.

Per misericordiam tuam.

Antiphona 2. Querite Dominum, et confortamini: P. Querite faciem eius semper. Mementote mirabilium eius que fecit. u\. Semen Abraham, serui eius: filii Iacob, electi eius. P. Querite. u\. Gloria, et honor, etc.

Oratio. Querentibus te, Domine, tribue fortitudinem; et querendi te iugiter infunde amorem: ut qui tuam desiderant cernere faciem, perniciosam mundi non appetant uoluptatem: eosque seculi blandimenta non detineant usquequaque captiuos;  ut lux uultus tui clarificet iam beatos. R\. Amen.

Antiphona 3. Miserator, et misericors Dominus: et longanimis, et multum misericors. 180 Non in finem irascetur: P. Neque in eternum indignabitur. u\. Non secundum peccata nostra fecit nobis: neque secundum iniquitates nostras retribuit nobis. P. Neque. u\. Gloria, et honor, etc.

Oratio. Miserator Domine, et misericors non irascaris nobis in finem; sed quantum distat Oriens ab Occasu, iniquitatem omnem a nobis elonga, et iuxta altitudinem celi a terra tuam in nobis misericordiam dilata. R\. Amen.

Per misericordiam.

R\. Hec dicit Dominus: Afflixi populum meum  nimis: a uiis suis non sunt reuersi: multiplicate sunt mihi uidue eius super arena maris. P. Propter hoc si egerint penitentiam a malo suo, habitabunt in terram absque pauore in sempiternum. u\. Omnes uias meas intelligere noluerunt, ut peruenire facerent ad me clamorem egeni, et audire uocem pauperis. P. Propter. u\. Gloria, et honor, etc.

Oratio. Protector noster Domine, conuerte nos a uiis nostris prauis, et habitare nos fac absque pauore in terra hereditatis nostre: ac sic nos liberatos fidei moderamine contine, ut nec prosperitate seculi extollamur, nec inuidi hostis aduersitate turbemur, uel facinorum nubilo obumbremur; sed sperantes in te, quesumus, ut nos in tua iustitia liberes, nec condigna pro admissis iuste repenses: inlumina  itaque faciem tuam super hereditatem tuam, et salua nos propter misericordiam tuam. R\. Amen.

Per misericordiam.

Antiphona. In tribulatione nostra memores simus tui, Deus: in tribulatione modica, eruditio tua facta est nobis.

Canticum. De nocte uigilat. fol. 64. Reiteretur Antiphona. In tribulatione.

Oratio. De nocte uigilantem ad te spiritum nostrum luce Deus decora preceptorum tuorum: et in tempestate requirentium te uigila; ut lux adesto meridiana: nulle nos tenebre te sequentes impediant; ne iniustitie amor nostra a te uestigia retrahat: sed ualeamus iustitia dicere, te auctorem iustitie proficienti postulemus auiditate: ac dum te perpetim  amplectere concupiscimus, tue quoque sapientie amplexibus hereamus. R\. Amen.

Ad Benedictus. Antiphona. A uigilia matutina usque ad noctem: a custodia matutina speret Isrel in Domino. u\. Quia apud Dominum est misericordia: et copiosa apud eum redemptio.

Canticum. Benedictus es Domine. fol. 6.

Lauda. Laudate Dominum de celis: P. Laudate eum in excelsis. Psalmus CXLuIII.


Lectio libri Genesis .

R\. Deo gratias.

In illis diebus: Ioseph ductus est in Aegyptum, emitque eum Putiphar eunuchus Pharaonis, princeps exercitus sui, uir Aegyptius, de manu Ismelitarum, a quibus perductus erat. Fuitque Dominus cum eo,  et erat uir in cunctis prospere agens: habitauitque in domo Domini sui, qui optime nouerat Dominum esse cum eo, et omnia que gereret, ab eo dirigi in manu illius. Inuenitque Ioseph gratiam coram Domino suo, et ministrabat ei, a quo prepositus omnibus, gubernabat creditam sibi domum, et uniuersa que ei tradita fuerant: benedixitque Dominus domui Aegyptii propter Ioseph, et multiplicauit tam in edibus quam in agris cunctam eius substantiam: nec quicquam aliud nouerat, nisi panem quo uescebatur. Erat autem Ioseph pulcher facie, et decorus aspectu. Post multos itaque dies iniecit domina sua oculos suos in Ioseph, et ait: Dormi mecum. Qui nequaquam acquiescens operi nefario, dixit ad eam:  Ecce dominus meus, omnibus mihi traditis, ignorat quid habeat in domo sua: nec quicquam est quod non in mea sit potestate, uel non tradiderit mihi, preter te, que uxor eius es: quomodo ergo possum hoc malum facere, et peccare in Dominum meum? Huiuscemodi uerbis per singulos dies loquebantur, et mulier molesta erat adolescenti, et ille recusabat stuprum. Accidit autem quadam die, ut intraret Ioseph domum, et operis quippiam absque arbitris faceret: et illa apprehensa lacinia uestimenti eius, diceret: Dormi mecum. Qui relicto in manu eius pallio, fugit, et egressus est foras. Cumque uidisset mulier uestem in manibus suis, et se esse contemptam, uocauit ad se homines domus sue, et ait ad eos: En introduxit uirum Hebreum, ut illuderet  nobis: ingressus est ad me, ut coiret mecum: dumque ego succlamassem, et audisset uocem meam, reliquit pallium quod tenebam, et fugit foras. In argumentum ergo fidei retentum pallium ostendit marito reuertenti domum, et ait: Ingressus est ad me seruus Hebreus quem adduxisti ut illuderet mihi: 181 cumque audisset me clamare, reliquit pallium quod tenebam, et fugit foras. His auditis dominus, et nimium credulus uerbis coniugis, iratus est ualde: tradiditque Ioseph in carcerem, ubi uincti regis custodiebantur, et erat ibi clausus. Fuit autem Dominus cum Ioseph, et misertus est illius, et dedit ei gratiam in conspectu principis carceris. Qui tradidit in manu illius uniuersos uinctos qui in custodia tenebantur: et quicquid fiebat, sub ipso erat. Nec nouerat  aliquid, cunctis ei creditis: Dominus enim erat cum illo, et omnia opera eius dirigebat.  His itaque gestis, accidit ut peccarent duo eunuchi, pincerna regis Aegypti, et pistor, domino suo. Iratusque contra eos Pharao  misit eos in carcerem principis militum, in quo erat uinctus et Ioseph. At custos carceris tradidit eos Ioseph, qui et ministrabat eis. Aliquantulum temporis fluxerat, et illi in custodia tenebantur. uideruntque ambo somnium nocte una iuxta interpretationem congruam sibi: ad quos cum introisset Ioseph mane, et uidisset eos tristes, sciscitatus est eos dicens: Cur tristior est hodie solito facies uestra? Qui responderunt: Somnium  uidimus, et non est qui interpretetur nobis. Dixitque ad eos Ioseph: Nunquid non Dei est interpretatio? referte mihi quid uideritis. Narrauit prior, prepositus pincernarum, somnium: uidebam coram me uitem, in qua erant tres propagines, crescere paulatim in gemmas, et post flores uuas maturescere: calicemque Pharaonis in manu mea: tuli ergo uuas, et expressi in calicem quem tenebam, et tradidi poculum Pharaoni. Respondit Ioseph: Hec est interpretatio somnii: Tres propagines, tres adhuc dies sunt: post quos recordabitur Pharao ministerii tui, et restituet te in gradum pristinum: dabisque ei calicem iuxta officium tuum, sicut ante facere consueueras. Tantum memento mei, cum bene tibi fuerit, et facies mecum misericordiam: ut suggeras Pharaoni,  et educat me de isto carcere: quia furtim sublatus sum de terra Hebreorum, et hic innocens in lacum missus sum. uidens pistorum magister quod prudenter somnium dissoluisset, ait: Et ego uidi somnium, quod haberem tria canistra farine super caput meum: et in uno canistro quod excelsius, portare me putabam omnes cibos qui fiunt arte pistoria, auesque comedere ex eo. Respondit Ioseph: Hec est interpretatio somnii: Tria canistra, tres adhuc dies sunt: post quos auferet Pharao caput tuum, ac suspendet te in cruce, et lacerabunt uolucres carnes tuas. Et exinde tertius natalitius Pharaonis erat: qui faciens grande conuiuium pueris suis, recordatus est inter epulas magistri pincernarum, et pistorum principis. Restituitque alterum in  locum suum ut porrigeret regi poculum: alterum suspendit in patibulum, ut coniectoris ueritas probaretur. R\. Amen.

Hymnus. Auctor luminis. fol. 178.

Supplicatio. Oremus.

Capitula. Expectatio salutis nostre Domine, uerba, supplicum precibus ad te directa sacris auribus percipe: et occultum cordis clamorem occultorum scrutator intellige: ut ea, que non timemus admittere, et erubescimus pandere, tu rex noster miseratus dimittas, et placatus indulgeas: ut oratio confitentium mane ad te perueniat, et tue clementia pietatis a te donata succurrat.

Pater noster.

Lauda 1. Laus eius in Ecclesia sanctorum. P.  Letetur Isrel in eo qui fecit ipsum. u\. Cantate Domino canticum nouum: laus eius in Ecclesia sanctorum. P. Letetur. u\. Gloria, et honor etc.

Oratio. Laus tua, Domine, in Ecclesiis sanctorum personet: et fidelium pectora in te semper exultent: merito sanctorum letentur in gaudio fideles populi: quique uero laudem in tuo honore depromimus, cum sanctis tuis omnibus promissa gaudia impetremus. R\. Amen.

Per misericordiam.

Lauda 2. Laudent nomen Domini in choro: in tympano. P. In Psalterio psallant ei. u\. Quia beneplacitum est Domino in populo suo. et exultabit mansuetos in salutem. u\. Gloria, et honor, etc.

Oratio. Deus, qui ineffabilibus Angelorum studiis  celebrandus humanis etiam cultibus delectaris: non quod nostri in aliquo indigeas: sed ut locum in nobis exercende bonitatis inuenias: qui usum tue laudis fructum uis esse laudationis; exaudi preces nostras; et presta, ut sit tuba tua fidei nostre clara confessio; sint cymbala tua, labia nostra, et consona interioris atque exterioris officia: sint cithare tue anime nostre: ac misericordie tue laudem largata modulatione 182 permulceant. R\. Amen.

Per misericordiam.


In secundis uesperis.

Lauda. Usque ad uesperum quam magnificata sunt opera tua, Domine.

Dominus sit. R\. Et cum.

 Antiphona. Domine Deus patris nostri Abraham, et Deus Isaac, qui dixisti, P. Ut benefaceres nobis: erue nos de manu iniquitatis nostre. u\. Conuerte nos Deus salutaris noster: et auerte iram tuam a nobis. P. Ut benefaceres. u\. Gloria, et honor, etc.

Dominus sit. R\. Et cum.

Lauda. Portio mea Domine, dixi custodire legem tuam. P. Deprecatus sum faciem tuam de toto corde meo. u\. Cogitaui uias meas: et conuerti pedes meos in testimonia tua. P. Et deprecatus. u\. Gloria, etc.


Hymnus.


   Deus, qui certis legibus
Noctem discernis, ac diem;
Ut fessa cures corpora,
 Somnus relaxet etium.

   Te noctis inter horride
Tempus precamur, ut sopor
Mentem dum fessam detinet.
Fidei lux inluminet.

   Hostis ne fallax incitet
Lasciuis curam gaudiis
Secretam noctis aduocans
Blandus in estus corporis.

   Subropat nullus sensui
Horror timoris anxii,
Inludat nulla mentem
Fallax imago uisus.

   Sed cum profunda uexerit
Somnus, curarum nescius,
 Fides nequaquam dormiat,
uigilque sensus somniet.

   Deo Patri sit gloria,
Eiusque soli Filio,
Sancto simul Paraclito,
In sempiterna secula.
      Amen

Supplicatio. Oremus.

Capitula. Iesu preceptor occurre nobis ambulantibus uiam, cupientibus peruenire ad patriam; ut precedente luce tua, ambulemus in uiam rectam, nec oberremus in tenebram istius noctis horrendam, te in nobis lucente, qui es uia, ueritas et uita; da igitur nobis ut sicut cecus ille confessione uere credulitatis obtinuit donum indulte salutis: ita nos  adipiscamur in istis uerbis effectum pie petitionis cum ea que nos docuisti, proclamauerimus e terris:

Pater noster.

Humiliate uos benedictioni.

Dominus sit semper. R\. Et cum.

Benedictio. Omnipotens iehsu Christus, qui uirtute potentie sue cecis oculis prestitit medicinam, ipse oculos uestros ab omni uanitate auertat. R\. Amen. Et qui illi prestitit se in ueritate cognoscere, ipse corda uestra in sui nimis dilectione confirmet. R\. Amen. Quique se per hoc miraculum ostendit admirabilem populis, ita nos dono impleat sancte uirtutis, qualiter ad eternam uitam sine macula peruenire possitis. R\. Amen.

 Per misericordiam.

Lauda. Ab omni uia mala prohibe pedes meos, Domine: P. Ut custodiam uerbum tuum, Deus meus. u\. Quomodo dilexi legem tuam Domine? tota die meditatio mea est. P. Ut. u\ Gloria, et honor Patri, etc.

Oratio. Ab omni uia mala prohibe pedes meos, Domine: uerbumque tuum tota seruemus attentione; atque a malo recedere, et tibi nos perpetim facias complacere. R\. Amen.

Per misericordiam.

Lauda 2. Ne auferas de ore meo uerbum ueritatis, Domine: P. Quia in iudiciis tuis speraui. u\. Et ueniat super nos misericordia tua Domine:  salutare tuum, et eloquium tuum. P. Quia. u\. Gloria, et honor, etc.

Oratio. Tua super nos misericordia, Domine, dum rogamus, adueniat: tuumque salutare cor nostrum eloquatur, et eruditio mentes nostras enutriat: ut qui in tuis speramus sermonibus, tuis per omnia consolemur uirtutibus: ac dum spes nostra in te dirigitur, spei ipsius a te nobis petitio concedatur. R\. Amen.

Per misericordiam.

Lauda 3. ueniat super nos, Domine, misericordia tua: P. Salutare tuum, et eloquium tuum. u\. Et respondebo exprobrantibus mihi uerbum: quia speraui in sermonibus tuis. u\. Gloria, et honor, etc.

Oratio. ueniat super nos, Domine, salutare tuum:  ut ex ore nostro ueritatis numquam decidat uerbum; nec confundamur eloquii testimonio tui; sed libere fateamur tue legis insignia. R\. Amen.

Per misericordiam.

Lauda 4. Auerte oculos meos, ne uideant 183 uanitatem: P. Et in uia tua uiuifica me, Domine. u\. Legem pone mihi Domine uiam iustificationum tuarum: et exquiram eam semper. P. Et in uia. u\. Gloria, et honor, etc.

Oratio. Auerte oculos nostros, Domine, ne uideant uanitatem; et in uia tua uiuifica nos: fac nos odire seculum, et diligere Christum. R\. Amen.

Per misericordiam.

Psalmus L totus cum Gloria Patri, etc.

Kyrie, eleison. Christe, eleison. Kyrie, eleison.  Pater noster.

Preces. Auerte, Domine. P. Iram tuam a nobis. u\. Adsit nobis potentia tua, Domine. P. Iram. u\. Benedic, Domine hereditatem tuam. P. Iram. u\. Concede pacem Ecclesie tue, Domine. P. Auerte.

Oratio. Auerte, Domine, faciem tuam a peccatis nostris; et omnem iram ac furorem tuum a nobis remoue: Ecclesie tue pacem concede; et omnes iniquitates nostras clemens dele: remoue ab oculis tuis nostrarum facinus uoluptatum, nostreque confessioni tuum clementer appone auditum; et uenie da remedium. R\. Amen.

Per misericordiam tuam.



FERIA SECUNDA.



Ad Matutinum.


Tu autem Domine. Psalmus 3. Oratio. Quamuis, Domine. fol. 141.

Antiphona 1. Lignum uite planta, Domine, in cordibus nostris; ut det fructum in tempore suo. Psalmus I.

Oratio. Concede nobis, Domine, ob amorem beatitudinis consilia declinare iniquitatis; cathedram itaque pestilentie procul a nobis sepone: ut pestifere doctrine tabes non adhereat conniuentie nostre; sed uoluntatem nostram a malitie assensione tu remoue; et meditatione legis tue iugi nos tibi amore coniunge. R\. Amen.

Per misericordiam.

 Antiphona 2. Seruite Domino in timore. Psalmus 2.

Oratio. Seruientes tibi Domine in timore ob metum iudicii, exultantes cum tremore ob fiduciam spei, doce nos apprehendere disciplinam, qua iudicantes terram corporis nostri ueteris hominis figulum confringamus, et exterioris terre purgamenta calcemus; ac secundum celestis imaginem hominis reformati, in hereditatem tuam seruitute humili, et in possessionem tuam cultu perpetim transferamur. R\. Amen.

Per misericordiam.

Antiphona 3. Tibi derelictus est pauper: pupillo tu eris adiutor. Psalmus IX.

Oratio. Deus, cui humane fragilitatis cura relicta  est; tu pauperum in tribulatione prestas: tu egenis adesto suffragium pius; ut brachia malignantium, qui nos euertere nituntur, fortitudine tua prosternantur: ne dum uoluntatis sue proteruiam implent, magnificare se de hereditate tua iactanter aggrediantur: sic clemens clientes erudi et protege, qualiter presentis uite solatium foueas, et post ad eterna premia introducas. R\. Amen.

Per misericordiam.

R\. Audite me rectores filiorum Isrel, dicit Dominus: nolite timere, neque conturbemini, quia ego multiplicabo uos; et non eritis pauci numero: P. Sed absque pauore habitabitis in terram uestram. u\. Conuertimini, et agite penitentiam ab omnibus iniquitatibus uestris; et non erit uobis rapina iniquitatis.  P. Sed absque. u\. Gloria, et honor, etc.


In Laudibus.

Antiphona. Miserere. Psalmus L. Oratio. Miserere, Domine, miseris. Quere fol. 141.

Ad Canticum. Antiphona. Ego occidam, et uiuere faciam: percutiam, et ego sanabo.

Canticum. Attende celum. Quere fol. 4.

Oratio. Montes, cantate nobis, et terra. Quere fol. 139.

Ad Benedictus. Antiphona. Deus Deus meus ad te de luce uigilo. u\. Sitiuit in te anima mea, quam multipliciter et caro mea in terra deserta, inuia, et inaquosa.

Canticum. Benedictus es Domine. Quere fol. 6.

Lauda. In potentatibus eius laudate Dominum:  secundum multitudinem magnitudinis eius laudate eum. Psalmus CXLIX.


Lectio libri Genesis .

R\. Deo gratias.

In diebus illis: Triginta annorum erat Ioseph quando stetit in conspectu regis Pharaonis, et circumiuit omnes regiones Aegypti. uenitque fertilitas septem annorum: et in manipulos redacte segetes congregate sunt in horrea Aegypti. Omnis etiam frugum abundantia in singulis urbibus condita est: 184 tantaque fuit abundantia tritici, ut arene maris cequaretur, et copia mensuram excederet. Natique sunt Ioseph filii duo antequam ueniret fames: quos peperit ei Aseneth filia Putipharis sacerdotis Heliopoleos. uocauitque nomen primogeniti.  Manasses, dicens: Obliuisci me fecit Deus omnium laborum meorum, et domus patris mei. Nomen quoque secundi appellauit Ephraim, dicens: Crescere me fecit Deus in terra paupertatis mee. Igitur transactis septem annis ubertatis, qui fuerunt in Aegypto: ceperunt uenire septem anni inopie, quos predixerat Ioseph: et in uniuerso orbe fames preualuit, in cuncta etiam terra Aegypti fames erat: qua esuriente, clamauit populus ad Pharaonem, alimenta petens. Quibus ille respondit: Ite ad Ioseph: et quicquid ipse uobis dixerit, facite. Crescebat autem quotidie fames in omni terra: aperuitque Ioseph uniuersa horrea, et uendebat Aegyptiis: nam et illos oppresserat fames. Omnesque prouincie ueniebant in Aegyptum, ut emerent escas, et malum inopie  temperarent.  Audiens autem Iacob quod alimenta uenderentur in Aegypto, dixit filiis suis: Quare neglexistis? audiui quod triticum uenundetur in Aegypto: descendite, et emite nobis necessaria, ut possimus uiuere, et non consumamur inopia. Descendentes igitur fratres Ioseph decem, ut emerent frumenta in Aegypto, Beniamin domi retento a Iacob, qui dixerat fratribus eius: Ne forte in itinere quicquam patiatur mali: ingressi sunt terram Aegypti cum aliis qui pergebant ad emendum. Erat autem fames in terra Chanaan. Et Ioseph erat princeps in terra Aegypti, atque ad eius nutum frumenta populis uendebantur. Cumque adorassent eum fratres sui, et agnouisset eos, quasi ad alienos durius loquebatur, interrogans eos: Unde uenistis?  Qui responderunt: De terra Chanaan, ut emamus uictui necessaria. Et tamen fratres ipse cognoscens, non est cognitus ab eis. Recordatusque somniorum, que aliquando uiderat, ait ad eos: Exploratores estis: ut uideatis infirmiora terre, uenistis. Qui dixerunt: Non est ita, domine, sed serui tui uenerunt ut emerent cibos. Omnes filii unius uiri sumus: pacifici uenimus, nec quicquam famuli tui machinantur mali. Quibus ille respondit: Aliter est: immunita terre huius considerare uenistis. Et illi: Duodecim, inquiunt, fratres serui tui sumus, filii uiri unius in terra Chanaan: minimus cum patre uersatur, alius non est super. Hoc est, ait, quod locutus sum: Exploratores estis. Iam nunc experimentum uestri capiam: per salutem Pharaonis non  egrediemini hinc, donec ueniat frater uester minimus. Mittite ex uobis unum, et adducat eum: uos autem eritis in uinculis, donec probentur que dixistis utrum uera an falsa sint: alioquin per salutem Pharaonis exploratores estis. Tradidit ergo illos custodie tribus diebus. Die autem tertio eductis de carcere, ait: Facite que dixi, et uiuetis. Deum enim timeo. Si pacifici estis, frater uester unus ligetur in carcere: uos autem abite, et ferte frumenta que emistis in domos uestras, et fratrem uestrum minimum ad me adducite, ut possim uestros probare sermones, et non moriamini. Fecerunt ut dixerat, et locuti sunt ad inuicem: Merito hec patimur, quia peccauimus in fratrem nostrum, uidentes angustias  anime illius, dum deprecaretur nos, et non audiuimus: idcirco uenit super nos ista tribulatio. E quibus unus Ruben, ait: Nunquid non dixi uobis: Nolite peccare in puerum: et non audistis me? en sanguis eius exquiritur. Nesciebant enim quod intelligeret Ioseph: eo quod per interpretem loqueretur ad eos. Auertitque se parumper, et fleuit: et reuersus locutus est ad eos. Tollensque Simeon, et ligans illis presentibus, iussit ministris ut implerent eorum saccos tritico, et reponerent pecunias singulorum in sacculis suis, datis supra cibariis in uiam: qui fecerunt ita. At illi portantes frumenta in asinis, profecti sunt. Apertoque unus sacco, ut daret iumento pabulum in diuersorio, contemplatus pecuniam in ore sacculi, dixit fratribus suis: Reddita est mihi  pecunia, en habetur in sacco. Et obstupefacti turbatique, mutuo dixerunt: Quidnam est hoc quod fecit nobis Deus? ueneruntque ad Iacob patrem suum in terram Chanaan, et narrauerunt ei omnia que accidissent sibi, dicentes: Locutus est nobis Dominus terre dure, et putauit nos exploratores esse prouincie. Cui respondimus: Pacifici sumus, nec ullas molimur insidias. Duodecim fratres uno patre geniti sumus: unus non est super, minimus cum patre nostro est in terra Chanaan. Qui ait nobis: Sic probabo quod pacifici sitis: Fratrem uestrum unum dimittite apud me, et cibaria domibus uestris necessaria sumite, et abite, fratremque uestrum minimum adducite ad me, 185 ut sciam quod non sitis exploratores: et istum, qui tenetur in uinculis, recipere  possitis: ac deinceps que uultis, emendi habeatis licentiam. His dictis, cum frumenta effunderent, singuli repererunt in ore saccorum ligatas pecunias: exterritisque simul omnibus, dixit pater Iacob: Absque liberis me esse fecistis, Ioseph non est super, Simeon tenetur in uinculis, Beniamin auferetis: in me hec omnia mala reciderunt. Cui respondit Ruben: Duos filios meos interfice, si non reduxero illum tibi: trade illum in manu mea, et ego eum tibi restituam. At ille: Non descendet, inquit, filius meus uobiscum: frater eius mortuus est, et ipse solus remansit: si quid ei aduersitatis acciderit in terra ad quam pergitis, deducetis canos meos cum dolore ad inferos.  Interim fames omnem terram uehementer premebat. Consumptisque  cibis quos ex Aegypto detulerant, dixit Iacob filiis suis: Reuertimini, et emite nobis pauxillum escarum. Respondit Iudas: Denuntiauit nobis uir ille sub attestatione iurisiurandi, dicens: Non uidebitis faciem meam, nisi fratrem uestrum minimum adduxeritis uobiscum. Si ergo uis eum mittere nobiscum, pergemus pariter, et ememus tibi necessaria: Sin autem non uis, non ibimus: uir enim, ut sepe diximus, denuntiauit nobis, dicens: Non uidebitis faciem meam absque fratre uestro minimo. Dixit eis Isrel: In meam hoc fecistis miseriam, ut indicaretis ei, et alium habere uos fratrem. At illi responderunt: Interrogauit nos homo per ordinem nostram progeniem: si pater uiueret: si haberemus fratrem:  et nos respondimus ei consequenter iuxta illud quod fuerat sciscitatus: numquid scire poteramus quod dicturus esset: Adducite fratrem uestrum uobiscum? Iudas quoque dixit patri suo: Mitte puerum mecum, ut proficiscamur, et possimus uiuere: ne moriamur nos, et paruuli nostri. Ego suscipio puerum: de manu mea require illum: nisi reduxero, et reddidero eum tibi, ero peccati reus in te omni tempore. Si non intercessisset dilatio, iam uice altera uenissemus. Igitur Isrel pater eorum dixit eis: Si sic necesse est, facite quod uultis: sumite de optimis terre fructibus in uasis uestris, et deferte uiro munera, modicum resine, et mellis, et storacis, stactes, et terebinthi, et amygdalarum. Pecuniamque duplicem ferte uobiscum: et illam, quam  inuenistis in sacculis, reportate, ne forte errore factum sit: sed fratrem uestrum tollite, et ite ad uirum. Deus autem omnipotens faciat eum uobis placabilem. R\. Amen.

Hymnus. Fulgentis auctor. fol. 96.

Capitula. In Matutinis meditamur te Domine; quia te inluminante, susceptor es nostrum: quod pro nobis natus es, confitemur; et in uelamento alarum tuarum cruce tua protecti laudamus: dona igitur nobis, ut qui munera tua in sacro mysterio predicamus. te in summo munere perfruamur.

Pater noster.

Lauda. Confirma super nos, Deus, misericordiam tuam. u\. Laudate Dominum omnes gentes: et conlaudate eum omnes populi. Gloria, et honor Patri, et  Filio, etc.

Oratio. Confirma super nos misericordiam tuam Domine: ut cum omnibus gentibus te presenti laudemus in seculo; tuaque ueritate saluati, tecum semper maneamus in regnum eternum. R\. Amen.

Per misericordiam.



Ad Tertiam.


Prouerbiorum Salomonis .

R\. Deo gratias.

Fili, audi, et esto sapiens: et dirige in uia animum tuum. Noli esse in conuiuiis potatorum, nec in comessationibus eorum, qui carnes ad uescendum conferunt: quia uacantes potibus, et dantes symbola consumentur, et uestietur pannis dormitatio. Audi patrem tuum, qui genuit te: et ne contemnas cum  senuerit mater tua. ueritatem eme, et noli uendere sapientiam, et doctrinam, et intelligentiam. Exultat gaudio pater iusti: qui sapientem genuit, letabitur in eo. Gaudeat pater, et mater tua, et exultet, qui genuit te. R\. Amen.


Lectio libri Genesis .

R\. Deo gratias.

In diebus illis: Descenderunt filii Isrel in Aegyptum, et steterunt coram Ioseph. Quos cum ille uidisset, et Beniamin simul, precepit dispensatori domus sue, dicens: Introduc uiros domum, et occide uictimas, et instrue conuiuium: quoniam hodie mecum sunt comesturi meridie. Fecit ille sicut fuerat imperatum, et introduxit uiros in domum. Ibique exter  riti, dixerunt mutuo: Propter pecuniam, quam retulimus prius in saccis nostris, introducti sumus: ut deuoluat in nos calumniam, et uiolenter subiiciat seruituti, 186 et nos, et asinos nostros. Quamobrem in ipsis foribus accedentes ad dispensatorem locuti sunt: Oramus, Domine, ut audias nos. Iam ante descendimus ut emeremus escas: quibus emptis, cum uenissemus ad diuersorium, aperuimus saccos nostros, et inuenimus pecuniam in ore saccorum: quam nunc eodem pondere reportauimus. Sed et aliud attulimus argentum, ut emamus que nobis necessaria sunt: non est in nostra conscientia quis posuerit eam in marsupiis nostris. At ille respondit: Pax uobiscum, nolite timere: Deus uester, et Deus patris uestri, dedit uobis thesauros in saccis uestris: nam pecuniam,  quam dedistis mihi, probatam ego habeo. Eduxitque ad eos Simeon, et introductis domum, attulit aquam, et lauerunt pedes suos, deditque pabulum asinis eorum. Illi uero parabant munera, donec ingrederetur Ioseph meridie: audierant enim quod ibi comesturi essent panem. Igitur ingressus est Ioseph domum suam, obtuleruntque ei munera, tenentes in manibus suis: et adorauerunt proni in terram. At ille, clementer resalutatis eis, interrogauit eos, dicens: Sanusne est pater uester senex, de quo dixeratis mihi? Adhuc uiuit? Qui responderunt: Sospes est seruus tuus pater noster, adhuc uiuit. Et incuruati, adorauerunt eum. Attollens autem Ioseph oculos, uidit Beniamin fratrem suum uterinum, et ait: Iste est frater uester paruulus, de quo dixeratis  mihi? Et rursum: Deus, inquit, misereatur tui, fili mi. Festinauitque in domum, quia commota fuerant uiscera eius super fratre suo, et erumpebant lachryme: et introiens cubiculum, fleuit. Rursumque lota facie egressus, continuit se, et ait: Ponite panes. Quibus appositis, seorsum Ioseph, et seorsum fratribus, Aegyptiis quoque qui uescebantur simul, seorsum  sederunt coram eo, primogenitus iuxta primogenita sua, et minimus iuxta etatem suam. Et mirabantur nimis, sumptis partibus quas ab eo acceperant: maiorque pars uenit Beniamin, ita ut quinque partibus excederet. Biberuntque et inebriati sunt cum eo.   Precepit autem Ioseph dispensatori domus sue, dicens: Imple saccos eorum frumento, quantum possunt capere: et pone pecuniam singulorum in summitate sacci. Scyphum autem meum argenteum, et pretium quod dedit tritici, pone in ore sacci iunioris. Fa tumque est ita. Et orto mane, dimissi sunt cum asinis suis. Iamque urbem exierant, et processerant paululum: tunc Ioseph, accersito dispensatore domus, ait: Surge, inquit, et persequere uiros: et apprehensis dicito: Quare reddidistis malum pro bono? Scyphus, quem furati estis, ipse est in quo bibit dominus meus, et in quo augurari solet: pessimam rem fecistis. Fecit ille ut iusserat. Et apprehensis per ordinem locutus est. Qui responderunt: Quare sic loquitur dominus noster, ut serui sui tantum  flagitii commiserint? Pecuniam, quam inuenimus in summitate saccorum, reportauimus ad te de terra Chanaan: et quomodo consequens est ut furati simus de domo domini tui aurum uel argentum? Apud quemcumque fuerit inuentum seruorum tuorum quod queris, moriatur, et nos erimus serui domini nostri. Qui dixit eis: Fiat iuxta uestram sententiam: apud quemcumque fuerit inuentum, ipse sit seruus meus, uos autem eritis innoxii. Itaque festinato deponentes in terram saccos, aperuerunt singuli. Quos scrutatus, incipiens a maiore usque ad minimum, inuenit scyphum in sacco Beniamin. At illi, scissis uestibus, oneratisque rursum asinis, reuersi sunt in oppidum. Primusque Iudas cum fratribus ingressus est ad Ioseph  omnesque ante  eum pariter in terram corruerunt. Quibus ille ait: Cur sic agere uoluistis? an ignoratis quod non sit similis mei in augurandi scientia? Cui Iudas: Quid respondebimus, inquit, domino meo? uel quid loquemur, aut iuste poterimus obtendere? Deus inuenit iniquitatem seruorum tuorum: en omnes serui sumus domini mei, et nos, et apud quem inuentus est scyphus. Respondit Ioseph: Absit a me ut sic agam: qui furatus est scyphum, ipse sit seruus meus: uos autem abite liberi ad patrem uestrum. Accedens autem propius Iudas, confidenter ait: Oro Domine, audi me: ut loquatur seruus tuus uerbum in auribus tuis, et ne irascaris famulo tuo: tu es enim post Pharaonem dominus meus. Interrogasti prius seruos tuos: Habetis patrem, aut fratrem? et nos respondimus  tibi domino meo: Est nobis pater senex, et puer paruulus, qui in senectute illius datus est; cuius uterinus frater est mortuus: et ipsum solum habet mater sua, pater uero tenere diligit eum. Dixistique seruis tuis: Adducite eum ad me, et ponam oculos meos 187 super illum. Suggessimus tibi domino meo: Non potest puer relinquere patrem suum: si enim illum dimiserit, morietur. Et dixisti seruis tuis: Nisi uenerit frater uester minimus uobiscum, non uidebitis amplius faciem meam. Cum ergo ascendissemus ad famulum tuum patrem nostrum, narrauimus ei omnia que locutus est dominus meus. Et dixit pater noster: Reuertimini, et emite nobis parum tritici. Cui diximus: Non possumus ire: si frater noster  minimus descenderit nobiscum, proficiscemur simul: alioquin illo absente, non audemus uidere faciem uiri. At ille respondit: uos scitis quod duos genuerit mihi uxor mea. Egressus est unus, et dixistis: Bestia deuorauit eum: et hucusque non comparet. Si tuleritis et istum, et aliquid ei in uia contigerit, deducetis canos meos cum merore ad inferos. Igitur si intrauero ad seruum tuum patrem nostrum, et puer defuerit  uideritque eum non esse nobiscum, morietur, et deducent famuli tui canos eius cum dolore ad inferos. Ego proprie seruus tuus sum, qui in meam hunc recepi fidem, et spopondi dicens: Nisi reduxero eum, peccati reus ero in patrem omni tempore. Manebo itaque seruus tuus pro puero in ministerio domini  mei, et puer ascendat cum fratribus suis. Non enim possum redire ad patrem, absente puero: ne calamitatis, que oppressura est patrem meum, testis assistam.  Non se poterat ultra cohibere Ioseph multis coram astantibus: unde precepit ut egrederentur cuncti foras, et nullus interesset alienus agnitioni mutue. Eleuauitque uocem cum fletu: quam audierunt Aegyptii, omnisque domus Pharaonis. Et dixit fratribus suis: Ego sum Ioseph: adhuc pater meus uiuit? Non poterant respondere fratres nimio terrore perterriti. Ad quos ille clementer: Accedite, inquit, ad me. Et cum accessissent prope, Ego sum, ait, Ioseph, frater uester, quem uendidistis in Aegyptum. Nolite pauere, neque uobis durum esse uideatur quod uendidistis me in his regionibus: pro  salute enim uestra misit me Deus ante uos in Aegyptum. Biennium est enim quod cepit fames in terra esse: et adhuc quinque anni restant, quibus nec arari poterit, nec meti. Premisitque me Deus ut reseruemini super terram, et escas ad uiuendum habere possitis. Non uestro consilio, sed Dei uoluntate huc missus sum: qui fecit me quasi patrem Pharaonis, et dominum uniuerse domus eius, ac principem in omni terra Aegypti. Festinate, et ascendite ad patrem meum, et dicetis ei, Hec mandat filius tuus Ioseph: Deus fecit me dominum uniuerse terre Aegypti: descende ad me, ne moreris, et habitabis in terra Gessen: erisque iuxta me tu, et filii tui, et filii filiorum tuorum, oues tue, et armenta tua, et uniuersa que  possides. Ibique te pascam  ne et tu pereas, et domus tua, et omnia que possides. En oculi nostri, et oculi fratris mei Beniamin, uident quod os meum loquatur ad uos. Nunciate patri meo uniuersam gloriam meam, et cuncta que uidistis in Aegypto: festinate, et adducite eum ad me. Cumque amplexatus recidisset in collum Beniamin fratris sui, fleuit: illo quoque similiter flente super collum eius. Osculatus est Ioseph omnes fratres suos, et plorauit super singulos: post que ausi sunt loqui ad eum. Auditumque est, et celebri sermone uulgatum in aula regis: uenerunt fratres Ioseph: et gauisus est Pharao, atque omnis familia eius. R\. Amen.

Antiphona 1. Desiderium pauperum nunc exaudiet,  dicit Dominus. Psalmus IX.

Oratio. Desiderium tuorum Domine pauperum sic intende propitius, ut et donorum celestium nobis copiam tribuas; et tumorem pretereuntium rerum a nobis auertas: Auris quoque tua nostram ita orationem intendat, ut dum pupillo humilique iudicium feceris, paterna nobis indulgentia blandiaris; et pro humiliatione presentium gaudia retribuas eternorum. R\. Amen.

Antiphona 2. Iustus Dominus et iustitiam dilexit: equitatem uidit uultus eius. Psalmus X.

Oratio. Iustus es Domine, et iustitiam diligis, atque aspicis equitatem: da nobis ante oculos tibi placita et placitura perficere; et semper digna tue iustitie atque equitatis opera consummare. R\. Amen.

 Per misericordiam tuam.

Antiphona 3. Tu autem Domine serua nos: et custodies nos a generatione. P. Saluum me fac, Domine. Psalmus XI.

R\. Conuertamur ad Dominum. Quere f. 144.

Preces. Christe Redemptor pius animarum exaudi gemitus flentium, P. Et miserere u\. Ne derelinquas plebem supplicantem, exaudi 188 precem, et respice: que postulamus attribue. P. Et miserere. u\. Parce, rogamus: parce tandem fessis: merores nostros letifica; diffusam uitam iam reuoca. P. Et miserere. u\. Saluator noster intuere terram, celestem largire pluuiam, et uictum nobis parturiat gratia tua. P. Et miserere. u\. Indulge nostrum facinus horrendum, quo te offenso defecimus, dimitte nobis  hoc debitum. P. Et miserere.

Hymnus. O Nazarene, lux. fol. 144.

Capitula. Custodi nos, Domine. fol. 147.



Ad Sextam.


Lectio libri Esaie Prophete .

R\. Deo gratias.

Hec dicit Dominus: Quesierunt me qui ante non interrogabant, inuenerunt qui non quesierunt me: dixi: Ecce ego, ecce ego ad gentem, que nesciebat me, et que non inuocabat nomen meum. Expandi manus meas tota die ad populum incredulum, qui graditur in uia non bona post cogitationes suas. Populus qui ad iracundiam prouocat me ante faciem meam semper: qui immolant in hortis, et sacrificant super lateres: qui habitant in sepulcris, et in delubris  idolorum dormiunt: qui comedunt carnem suillam, et ius profanum in uasis eorum. Qui dicunt, Recede a me, non appropinques mihi, quia immundus es: isti fumus erunt in furore meo, ignis ardens tota die. Ecce scriptum est coram me: non tacebo, sed reddam et retribuam in sinu eorum iniquitates uestras, et iniquitates patrum uestrorum simul, dicit Dominus, qui sacrificauerunt super montes, et super colles exprobrauerunt mihi, et remetiar opus eorum primum in sinu eorum. Hec dicit Dominus: Quomodo si inueniatur granum in botro, et dicatur: Ne dissipes illud, quoniam benedictio est: sic faciam propter seruos meos, ut non disperdam totum. Et educam de Iacob semen, et de Iuda possidentem montes  meos - et hereditabunt eam electi mei, et serui mei habitabunt ibi. R\. Amen.

Antiphona 1. Oculi nostri ad Dominum Deum nostrum, donec misereatur nobis. Psalmus CXXII.

Oratio. Ad te, Domine, oculos nostros erigimus; quem in celestibus habitare, et terre machinam uirtute continere fatemur. Miserere igitur nostri Domine, miserere; et peccatis nostris, pro quibus te metuimus, parce: ut contemptum nostrum pietate clementi respicias; et a delicti obprobrio dextera nos tue uirtutis eripias. R\. Amen.

Per misericordiam tuam.

Antiphona 2. Laqueus contritus est, et nos liberati sumus. Psalmus CXXIII.

Oratio. Adiutorium nostrum in nomine tuo est,  Domine: da nobis odire mundi inlecebram; et uenantium uoluptatum precauere muscipulam: ut ipse insidiantem perimas; ipse confidentem munias atque defendas. R\. Amen.

Per misericordiam.

Antiphona 3. Benefac Domine bonis, et rectis corde. Psalmus CXXIu.

R\. Placabilis esto, Domine, et ostende te nobis P. In tempore tribulationis, et angustie nostre u\. Deus in nomine tuo saluos nos fac: et in uirtute tua libera nos. P. In tempore. u\. Gloria, et honor Patri etc. Reiteretur R\.

Preces. Dicamus omnes, Domine: Miserere nobis, P. Et esto propitius. u\. Pie, precantes supplices exaudi, Christe. P. Et esto propitius. u\. Nostra relaxa  crimina, dele peccata. P. Et esto. u\. In omnes gentes, Domine, pacem concede. P. Et esto u\. Remissionem omnium concede, Deus. P. Et esto. u\. O Deus potentissime clemens succurre. P. Et esto.

Hymnus. O Nazarene, lux. Require fol. 144.

Oratio. Benefac, Domine, bonis et rectis corde: regimen salutaris impende; atque in tue plebis custodia semper uigila; et malignantium rabiem tua dextera frena.

Pater noster.



Ad Nonam.


Prouerbiorum Salomonis .

R\. Deo gratias.

Fili, Ingrediatur ad doctrinam cor tuum, et aures tue ad uerba scientie. Noli subtrahere a puero disciplinam:  si enim percusseris eum uirga, non morietur. Tu uirga percuties eum: et animam eius de inferno liberabis. Fili mi, si sapiens fuerit animus tuus, gaudebit tecum cor meum: et exultabunt renes mei, cum locuta fuerint recta labia mea. Non emuletur cor tuum peccatores: sed in timore Domini esto tota die: quia habebis spem in nouissimo, et prestolatio tua non auferetur. R\. Amen.


189 Lectio libri Genesis .

R\. Deo gratias.

In illis diebus: Auditumque est, et celebri sermone uulgatum in aula regis: uenerunt fratres Ioseph: et gauisus est Pharao, atque omnis familia eius. Dixitque ad Ioseph ut imperaret fratribus suis, dicens: Onerantes iumenta, ite in terram Chanaan,  et tollite inde patrem uestrum et cognationem, et uenite ad me: et ego dabo uobis omnia bona Aegypti, ut comedatis medullam terre. Precipe etiam ut tollant plaustra de terra Aegypti, ad subuectionem paruulorum suorum ac coniugum: et dicito: Tollite patrem uestrum, et properate quantocius uenientes. Nec dimittatis quicquam de supellectili uestra: quia omnes opes Aegypti uestre erunt. Feceruntque filii Isrel ut eis mandatum fuerat. Quibus dedit Ioseph plaustra, secundum Pharaonis imperium: et cibaria in itinere. Singulisque proferri iussit binas stolas: Beniamin uero dedit trecentos argenteos cum quinque stolis optimis: tantundem pecuniarum, et uestium mittens patri suo, addens eis asinos decem,  qui subueherent ex omnibus diuitiis Aegypti: et totidem asinas, triticum in itinere panesque portantes. Dimisit ergo fratres suos, et proficiscentibus ait: Ne irascamini in uia. Qui ascendentes ex Aegypto uenerunt in terram Chanaan ad patrem suum Iacob. Nuntiauerunt ei, dicentes: Ioseph filius tuus uiuit: et ipse dominatur in omni terra Aegypti. Quo audito, quasi de graui somno euigilans, tamen non credebat eis. Illi e contra referebant omnem ordinem rei. Cumque uidisset plaustra et uniuersa que miserat, reuixit spiritus eius, et ait: Sufficit mihi si adhuc Ioseph filius meus uiuit, uadam, et uidebo eum antequam moriar.  Profectusque Isrel cum omnibus, que habebat, uenit ad Puteum iuramenti: et mactatis ibi uictimis Deo patris sui Isaac, audiuit  eum per uisionem nocte uocantem se, et dicentem sibi: Iacob, qui respondit: Ecce adsum. Ait illi Deus: Ego sum fortissimus Deus patris tui: noli timere, descende in Aegyptum, quia in gentem magnam faciam te ibi. Ego descendam tecum illuc, et ego inde adducam te reuertentem: Ioseph quoque ponet manum suam super oculos tuos. Surrexit Iacob a Puteo iuramenti: tuleruntque eum filii cum paruulis, et uxoribus in plaustris que miserat Pharao ad portandum senem, et omnia que possederat in terra Chanaan: uenitque in Aegyptum cum omni semine suo, filii eius, et nepotes, filie, et cuncta simul progenies. R\. Amen.

Antiphona 1. Deus Deus noster respice: non nos derelinquas sperantes in te. Psalmus XXI.

 Oratio. Respice in nos Domine Deus noster; ne auertendo faciem tuam a nobis, nos aliquatenus derelinquas: uere enim salui erimus, si uultus tui in nos aspectum conuerteris, et hilariter nostris te animabus coniunxeris: ut quia in te sperauerunt patres nostri, et salui facti sunt, nos hereditarie fac eorum spei succedere; et parilitatem horum, eterna cum eis exultatione gaudere. R\. Amen.

Per misericordiam tuam.

Antiphona 2. Ad defensionem nostram, Deus noster, respice. Psalmus XXI.

Oratio. Ad defensionem nostram. Quere fol. 149.

Antiphona 3. Salua plebem tuam Domine, et benedic hereditatem tuam: et rege eos et extolle eos usque in eternum. Psalmus XXuII.

 Hymnus. O Nazarene, lux. fol. 144.

Oratio. Adiutor et Redemptor noster Domine adiuua nos; et refloreat caro nostra uel uirore pudicitie, uel sanctimonie nouitate: et quia tu fortitudo plebis tue es, populum tuum salua, et hereditatem tuam copia tue benedictionis exalta

Pater noster.



Ad uesperos.

Lauda. Tu illuminas lucernam meam, Domine.

Dominus sit semper uobiscum. R\. Et cum.

Antiphona. Confitebimur tibi Deus: confitebimur tibi, et inuocabimus nomen tuum, Domine. Psalmus LXXIu.

Dominus sit semper uobiscum. R\. Et cum.

 Lauda. Adhesi testimoniis tuis: P. Domine, noli me confundere. u\. uiam mandatorum tuorum cucurri, cum dilatares cor nostrum. P. Domine. u\. Gloria, et honor Patri, etc.

Hymnus. Christe Saluator omnium. Quere fol. 97.

Capitula. Seruis tuis hec est gloria, Domine, sub spe uite beate in hoc seculo laborare, et per illuminationem gratie tue iugiter ad te ieiuniis, et orationibus uigilare: consecra ergo quesumus ieiunium nostrum, et repelle 190 ab animis nostris nostrorum sarcinam delictorum. Quatenus hic superato Diabolo, mereamur cum omnibus sanctis tuis congaudere in regno perpetuo.

Pater noster.

Humiliate uos benedictioni.

 Dominus sit. R\. Et cum spiritu tuo.

Benedictio. Omnipotentis Domini uos gratia protegat, famemque uestram spirituali cibo reficiat. R\. Amen. Sitim quoque uestram iustitie fluminibus inriget, atque nouum dulcedinis sue animis nostris infundat saporem. R\. Amen. Ut tam carne contriti, quam spiritu uiuificati ab eo mereamini celesti dono beatificari.

R\. Per misericordiam.

Lauda. Confirma super nos. Quere retro in fine Laudibus de secunda Feria secunde hebdomade Quadragesime.



FERIA TERTIA.



Ad Matutinum.

Antiphona. uoce mea ad Dominum clamaui, et  exaudiuit me de monte sancto suo. Psalmus III.

Oratio. Multiplicati sunt, Domine, qui tribulant nos: sed tu multus es in misericordia, qui eruas nos: in nullo formidabimus ab imminenti pressura, si tantum tua muniamur, Omnipotens, gratia. R\. Amen.

Per misericordiam.

Antiphona 1. Anima nostra patiens est, Domine: quoniam adiutor et protector noster es. Psalmus XXXII.

Oratio. Tibi Domino. fol. 152.

Antiphona 2. Fiat, Domine, misericordia tua super nos: sicut sperauimus in te. Psalmus XXXII.

Oratio. Fiat misericordia tua Domine super nos: ut qui singillatim corda hominum fingis; speciatim  ea sanctifices: et quia oculi tui super eos sunt, qui te metuunt; timoris tui da nobis plenitudinem: ut et agnitionis tue nobis conferas largitatem. R\. Amen.

Per misericordiam tuam.

Antiphona 3. Redimet Dominus animas seruorum suorum: et non derelinquet omnes qui sperant in eum. Psalmus XXXIII.

Oratio. Benedicat te Domine in omni tempore anima nostra: quia et in flagellis nostris semper adest misericordia tua: dum nos et disciplina corrigis, et indulgentia foues: dum percutiendo sanas, et sanando corroboras: dona igitur nobis, ut qui tuam in fide gustauimus suauitatem, plenissimam percipiamus in retributione dulcedinem. R\. Amen.

 Per misericordiam.

R\. Conuertimini ad me, dicit Dominus: et conuertar ad uos. P. Ecce uenient dies nostri, quando queritis me. u\. Despexistis omne consilium meum, et increpationes meas neglexistis: uocaui enim uos, et renuistis. P. Ecce uenient. u\. Gloria, et honor, etc.


In Laudibus.

Antiphona. Secundum magnam misericordiam tuam, et secundum multitudinem miserationum tuarum dele iniquitates nostras. Psalmus L.

Oratio. Secundum multitudinem. fol. 150.

Antiphona. Deus patris nostri erit adiutor noster, et omnipotens benedicet nobis.

Canticum. uocauit Iacob. fol. 49.

 Reiteretur Antiphona Deus patris.

Oratio. Appareat, quesumus, Domine mentibus nostris agnitio tue diuinitatis; que benedictionis habere gratiam prebeat nobis: ut proficiamus et crescamus iugiter in bonis multiplicibus incrementis. R\. Amen.

Per misericordiam.

Ad Benedictus. Antiphona. Illuminans tu mirabilis a montibus eternis. u\. Notus in Iudea Deus: in Isrel magnum nomen eius.

Canticum. Benedictus. fol. 6.

Lauda. In psalterio, et cithara hymnum dicamus: in choro laus resonet Domino in chordis, et organo. P. Laudate.


Lectio libri Genesis .

 R\. Deo gratias.

In illis diebus: Misit Iacob Iudam ante se ad Ioseph in Aegyptum, ut nuntiaret ei, et ille occurreret in Gessen. Quo cum peruenisset, iuncto Ioseph curru suo, ascendit obuiam patri suo ad eumdem locum: uidensque eum, inruit super collum eius, et inter amplexus fleuit. Dixitque pater ad Ioseph: Iam letus moriar, quia uidi faciem tuam, et superstitem te relinquo. Et ille locutus est ad fratres suos, et ad omnem domum patris sui: Ascendam et nuntiabo Pharaoni, dicamque ei: Fratres mei, et domus patris mei qui erant in terra Chanaan, uenerunt ad me: et sunt uiri pastores ouium, curamque habent alendorum gregum: pecora sua, et armenta, et omnia que habere  191 potuerunt, adduxerunt secum. Cumque uocauerit uos, et dixerit: Quod est opus uestrum? Respondebitis: uiri pastores sumus serui tui, ab infantia nostra usque in presens, et nos et patres nostri. Hec autem dicetis, ut habitare possitis in terra Gessen: quia detestantur Aegyptii omnes pastores ouium.  Ingressus ergo Ioseph nuntiauit Pharaoni, dicens: Pater meus et fratres mei, oues eorum et armenta, et cuncta que possident, uenerunt de terra Chanaan: et ecce consistunt in terra Gessen. Extremos quoque fratrum suorum quinque uiros statuit coram rege: quos ille interrogauit: Quid habetis operis: Responderunt: Pastores ouium sumus serui tui, et nos et patres nostri. Ad peregrinandum in terra tua uenimus: quoniam non est  herba gregibus seruorum tuorum, ingrauescente fame in terra Chanaan, petimusque ut esse nos iubeas seruos tuos in terra Gessen. Dixit itaque rex ad Ioseph: Pater tuus et fratres uenerunt ad te. Terra Aegypti in conspectu tuo est: in optimo loco fac habitare eos, et trade eis terram Gessen. Quod si nosti in eis esse uiros industrios, constitue eos magistros pecorum meorum. Post hec introduxit Ioseph patrem suum ad Regem, et statuit eum coram eo: qui benedicens illi, et interrogatus ab eo: Quot sunt dies annorum uite tue? Respondit: Dies peregrinationis uite mee centum triginta annorum sunt, parui et mali, et non peruenerunt usque ad dies patrum meorum quibus peregrinati sunt. Et benedicto rege, egressus est foras. Ioseph uero patri et fratribus  suis dedit possessionem in Aegypto optimo loco terre, Ramesses, ut preceperat Pharao. Et alebat eos, omnemque domum patris sui, prebens cibaria singulis. R\. Amen.

Hymnus. Deus eterni luminis. fol. 98. Capitula. Domine apud quem. fol. 151.

Lauda. Ne auferas de ore meo uerbum ueritatis, Domine: P. Quia in iudiciis tuis speraui. u\. Et ueniat super me misericordia tua Domine: salutare tuum, et eloquium tuum: P. Quia in iudiciis. u\. Gloria, et honor Patri, etc. P. Quia in.

Oratio. Tua super nos, Domine, misericordia, te dum rogamus, adueniat: tuumque salutare cor nostrum erudiat; eloquii eruditio mentem nostram enutriat: ut qui in tuis speramus sermonibus, tuis per  omnia consolemur uirtutibus: ac dum spes nostra in te dirigitur, spei ipsius a te nobis petitio concedatur. R\. Amen.

Per misericordiam tuam.


Prouerbiorum Salomonis .

R\. Deo gratias.

Fili, desiderium iustorum omne bonum est: prestolatio impiorum furor. Alii diuidunt propria, et ditiores fiunt: alii rapiunt non sua, et semper in egestate sunt. Anima, que benedicit, impinguabitur: et qui inebriat, ipse quoque inebriabitur. Qui abscondit frumenta, maledicetur in populo: benedictio autem super caput uendentium. Bene consurgit diluculo qui querit bona: qui autem inuestigator malorum  est, opprimetur ab eis. Qui confidit in diuitiis suis, corruet: iusti autem quasi uirens folium germinabunt. Qui conturbat domum suam, possidet uentos: et qui stultus est, seruiet sapienti. Fructus iustorum lignum uite: et qui suscipit animam, sapiens est. Si iustus in terra recipit, quanto magis impius et peccator?  Qui diligit disciplinam, diligit scientiam: qui autem odit increpationes, insipiens est. Qui bonus est, hauriet sibi gratiam a Domino: qui autem confidit in cogitationibus suis, impie agit. Non roborabitur homo ex impietate: et radix iustorum non commouebitur. R\. Amen.


Lectio libri Genesis .

R\. Deo gratias.

 In illis diebus: uenit cuncta Aegyptus ad Ioseph, dicens: Da nobis panes: quare morimur coram te, deficiente pecunia? Quibus ille respondit: Adducite pecora uestra, et dabo uobis pro eis cibos, si pretium non habetis. Que cum adduxissent, dedit eis alimenta pro equis, et ouibus, et bobus, et asinis: sustentauitque eos illo anno pro commutatione pecorum. ueneruntque anno secundo, et dixerunt ei: Non celabimus domino nostro quod deficiente pecunia, pecora simul defecerunt: nec clam te est, absque pecoribus et terra nichil habeamus. Cur ergo morimur te uidente? et nos et terra nostra tui erimus: eme nos in seruitutem regiam, et prebe semina, ne pereunte cultore redigatur terra in solitudinem. Emit igitur Ioseph omnem terram Aegypti,  uendentibus singulis possessiones suas pre magnitudine famis. Subiecitque eam Pharaoni, et cunctos populos eius, a nouissimis terminis Aegypti usque ad extremos fines eius, preter terram sacerdotum, quibus statuta cibaria ex horreis publicis prouehebantur, que a rege tradita fuerant eis, 192 et idcirco non sunt compulsi uendere possessiones suas. Dixitque Ioseph ad populum: En ut cernitis, et uos et terram uestram Pharao possidet: accipite semina, et serite agros, ut fruges habere possitis. Quintam partem regi dabitis: quatuor reliquas permitto uobis in sementem, et in cibum famulis et liberis uestris. Qui responderunt: Salus nostra in manu tua est: respiciat nos tantumdem dominus  noster et leti seruiemus regi. Ex eo tempore usque in presentem diem, in uniuersa terra Aegypti, regibus quinta pars soluitur, et factum est quasi in legem, absque terra sacerdotali, que libera ab hac conditione fuit. R\. Amen.

Antiphona 1. Populi confitebuntur tibi in eternum, et in seculum seculi. Psalmus XLIu.

Oratio. Fac nos Domine diligere iustitiam et odire iniquitatem: ac per te, speciemque tuam et pulchritudinem currentes, deducat nos mirabiliter dextera tua: et mortificata in nobis incentiua fornicationis libidine, accinge lumbos nostros gladio castitatis R\. Amen.

Per.

Antiphona 2. Dominus uirtutum nobiscum: susceptor  noster Deus Iacob. Psalmus XLu.

Oratio. Deus, uirtus et refugium nostrum, osto nobis adiutor in tribulatione: ut nullo modo nostra metuat conscientia, cum te iudicante conturbata fuerit terra: fluminis tui impetus, tamquam in sanctis tuis habitans, letificat Ciuitatem: atque in ea sumat ex uultu tuo adiutorium; cum Sancti Spiritus, te largiente, perceperit donum. R\. Amen.

Per misericordiam.

Antiphona 3. Deus in nomine tuo saluos nos fac, et in uirtute tua libera nos. Deus exaudi orationem nostram. Psalmus LIII.

R\. Domine, mirerere nobis: te enim expectauimus tota die: esto brachium nostrum in fortitudine, et salus nostra. P. In tempore tribulationis. u\. Domine,  exaudi orationem nostram, et clamor noster ad te perueniat. P. In tempore. u\. Gloria, et honor Patri, etc. Reiteretur R\.

Preces. Dicamus omnes: Miserere, Domine, et exaudi nos. P. Quia pius es. u\. Ex toto corde, et ex tota mente orantes ad te exaudi, Domine, P. Quia pius es. R\. Qui habitas in celis, et humilia respicis: penitentibus dona indulgentiam, P. Quia pius. R\. Ciuitatem hanc, et omnes habitantes in ea protege, Christe, dextera uirtutis tue, P. Quia. R\. Remissionem peccatorum, et emendationem morum concede, Domine. P. Dicamus. Totum.

Hymnus. O Nazarene. fol. 144.

Capitula. Salua nos Domine in tuo nomine; et libera in uirtute: educ de tribulatione; et reple iocunditate:  ne a salute nostra presidium retrahas; et quominus liberemur, uirtutem impendas: ut dum nobis salus tuo prestatur ex munere, tibi gloria rependatur in laudem, et nobis libertas contingat in requiem.

Pater noster.



Ad Sextam.


Lectio libri Esaie Prophete .

R\. Deo gratias.

Attende, Domine, de celo, et uide de habitaculo sancto tuo, et glorie tue: ubi est zelus tuus, et fortitudo tua, multitudo uiscerum tuorum, et miserationum tuarum? super me continuerunt se. Tu enim pater noster, et Abraham nesciuit nos, et Isrel ignorauit nos: tu Domine pater noster, et redemptor  noster, a seculo nomen tuum. Quare errare nos fecisti Domine de uiis tuis: indurasti cor nostrum ne timeremus te? conuertere propter seruos tuos, tribus hereditatis tue. Quasi nichilum possederunt populum sanctum tuum: hostes nostri conculcauerunt sanctificationem tuam. Facti sumus quasi in principio, cum non dominareris nostri, neque inuocaretur nomen tuum super nos.  Utinam disrumperes celos, et descenderes: a facie tua montes defluerent. Sicut exustio ignis tabescerent, aque arderent igni, ut notum fieret nomen tuum inimicis tuis: a facie tua gentes turbarentur. Cum feceris mirabilia, non sustinebimus: descendisti, et a facie tua montes defluxerunt. A seculo non audierunt, neque auribus perceperunt: oculus non uidit. Deus absque te,  que preparasti expectantibus te. Occurristi letanti, et facienti iustitiam: in uiis tuis recordabuntur tui: ecce tu iratus es, et nos peccauimus: in ipsis fuimus semper, et saluabimur. Et facti sumus ut immundi omnes nos, et quasi pannus menstruate uniuerse terre: et cecidimus quasi folium uniuersi, et iniquitates nostre quasi uentus abstulerunt nos. Non est qui inuocet nomen tuum: qui consurgat, et te neat te: abscondisti faciem tuam a nobis, et allisisti nos in manu iniquitatis nostre. 193 Et nunc Domine, pater noster es tu, nos uero lutum: et fictor noster tu, et opera manuum tuarum omnes nos. Ne irascaris Domine satis, et ne ultra memineris iniquitatis nostre. R\. Amen.

 Antiphona 1. Recte iudicate filii hominum. Psalmus LuII.

Oratio. Deus, cuius sunt eloquia casta, et iudicia recta; tribue nobis, casto ore uerba tua depromere; et corde purissimo iudiciorum tuorum mandata seruare: extende itaque arcum tuum ob defensionem nostram; et ad infirmanda inimicorum consilia, spiritualia dirige tela; molasque confringe leonum, que tuum demoliri nituntur sceptrum: ut in te letetur copia redemptorum, qui es corona iustorum; tibique decantemus psalmum letitie; cuius munere peruenitur ad fructum iustitie. R\. Amen.

Per misericordiam tuam, etc.

Antiphona 2. Conuerte Domine captiuitatem nostram, sicut torrens in austro. Psalmus CXXu.

 Oratio. Conuertere Domine, captiuitatem nostram ab inlecebrosis inimici seductionibus redimendo: et reple consolatione indulgentie, quos desolatos prospicis ob admissionem nequitie: da nobis, quesumus, contriti cordis humilitatem querere, et inquinamenta, que nos polluunt, fluentis lachrymarum abluere; sic etiam confessionis remedia seramus in lachrymis, ut indulgentie fructus metamus in gaudiis. R\. Amen.

Per.

Antiphona 3. Adiutorium nostrum in nomine Domini, qui fecit celum et terram. Psalmus CXXIII.

R\. Qui sedes super thronum, et iudicas equitatem. P. Esto refugium pauperum in tribulatione, quia tu solus laborem, et dolorem consideras. u\.  Qui regis Isrel, intende: qui deducis uelut ouem Ioseph. Qui sedes super Cherubim. P. Esto, u\. Gloria, etc. Reiteretur R\.

Preces. Dicamus omnes: Propitiare populo tuo, Christe. P. Et miserere. u\. Intende nostris tandem precibus: intende iam propitius. P. Et miserere. u\. Nos peccauimus, nos inique egimus. P. Et miserere. u\. Auerte iram tuam, et dona indulgentiam. P. Et miserere. u\. A peccatis ac delictis nostris purifica nos, Domine. P. Et miserere.

Hymnus. O Nazarene, lux. fol. 144.

Capitula. Adiutorium nostrum in nomine tuo est, Domine: da nobis odire mundi inlecebras; et uenantium uoluptatum precauere muscipulam: ut ipse  insidiantem perimas, ipse confidentem munias atque defendas.

Pater noster.



Ad Nonam.


Prouerbiorum Salomonis .

R\. Deo gratias.

Fili, Audi patrem tuum, qui genuit te: et ne contemnas cum senuerit mater tua. ueritatem eme, et noli uendere sapientiam, et doctrinam, et intelligentiam. Exultet gaudio pater iusti: qui sapientiam genuit, letabitur in eo. Gaudeat pater tuus, et mater tua, et exultet qui genuit te. R\. Amen.


Lectio libri Genesis. 

R\. Deo gratias.

In illis diebus: Habitauit Isrel in Aegypto, id est  in terra Gessen, et possedit eam: auctusque est, et multiplicatus nimis. Et uixit in eadem decem et septem annis: factique sunt omnes dies uite illius, centum quadraginta septem annorum. Cumque appropinquare cerneret diem mortis, uocauit filium suum Ioseph, et dixit ad eum: Si inueni gratiam in conspectu tuo, pone manum tuam sub femore meo: et facies mihi misericordiam et ueritatem, ut non sepelias me in Aegypto: sed dormiam cum patribus meis, et auferas me de hac terra, condasque in sepulchro maiorum meorum. Cui respondit Ioseph: Ego faciam quod iussisti. Et ille: Iura ergo, inquit, mihi. Quo iurante, adorauit Isrel Dominum, conuersus ad lectuli caput.  His itaque transactis, nuntiatum est Ioseph quod egrotaret pater  eius: qui, assumptis duobus filiis suis Manasse et Ephraim, perrexit. Dictumque est seni: Ecce filius tuus Ioseph uenit ad te. Qui confortatus sedit in lectulo. Et ingresso ad se ait: Deus omnipotens apparuit mihi in Luza, que est in terra Chanaan: benedixitque mihi, et ait: Ego te augebo et multiplicabo, et faciam te in turbas populorum: daboque tibi terram hanc, et semini tuo post te, in possessionem sempiternam. Duo ergo filii tui, qui nati sunt tibi in terra Aegypti antequam huc uenirem ad te, mei erunt: Ephraim, et Manasses, sicut Ruben et Simeon reputabuntur mihi. Reliquos autem quos genueris post eos, tui erunt, et ex nomine 194 fratrum suorum uocabuntur in possessionibus suis. Mihi enim, quando ueniebam de Mesopotamia, mortua  est Rachel in terra Chanaan in ipso itinere, eratque uernum tempus: et ingrediebar Ephratam, et sepeliui eam iuxta uiam Ephrate, que alio nomine appellatur Bethlehem. uidens autem filios eius, dixit ad eum: Qui sunt isti? Respondit: Filii mei sunt, quos dedit mihi Deus in hoc loco. Adduc, inquit, eos ad me, ut benedicam illis. Oculi autem Isrel caligauerant pre nimia senectute, et clare uidere non poterat. Applicatisque ad se, deosculatus est, et circumplexus, dixit ad filium: Non sum fraudatus aspectu tuo: insuper ostendit mihi Dominus semen tuum. Cumque tulisset eos Ioseph de gremio patris, adorauit pronus in terram: et posuit Ephraim ad dexteram suam, id est, ad sinistram Isrel: Manassen uero in sinistra sua, ad dexteram scilicet  patris, applicauitque ambos ad eum. Qui extendens manum dexteram, posuit super caput Ephraim iunioris fratris: sinistram autem super caput Manasse qui maior natu erat, commutans manus. Benedixitque Iacob filios Ioseph, et ait: Deus, in cuius conspectu ambulauerunt patres mei Abraham et Isaac, Deus qui pascit me ab adolescentia mea usque in presentem diem: Angelus, qui eruit me de cunctis malis benedicat pueris istis: et inuocetur super hos nomen meum, nomina quoque patrum meorum Abraham et Isaac, et crescant in multitudinem super terram. uidens autem Ioseph quod posuisset pater suus dexteram manum super caput Ephraim, grauiter accepit: et apprehensam manum patris leuare  conatus est de capite Ephraim, et transferre super caput Manasse. Dixitque ad patrem: Non ita conuenit, pater: quia hic est primogenitus, pone dexteram super caput eius. Qui renuens, ait: Scio fili mi, scio: et iste erit quidem in populos, et multiplicabitur: sed frater eius iunior, maior illo erit: et semen illius crescet in gentes. Benedixitque eis in ipso tempore dicens: In te benedicetur Isrel, atque dicetur: Faciat tibi Deus sicut Ephraim, et sicut Manasse. Constituitque Ephraim ante Manassen. Et ait ad Ioseph filium suum: En ego morior, et erit Deus uobiscum, reducetque uos ad terram patrum uestrorum. Do tibi partem unam extra fratres tuos, quam tuli de manu Amorrhei in gladio et arcu meo. R\. Amen.

 Antiphona 1. Da nobis auxilium, Deus, in tribulatione. Psalmus LIX.

Oratio. Da nobis Domine auxilium in tribulatione; quia uana est salus ab homine: in te enim faciemus uirtutem, qui et confortas famulos, et ad nichilum redigis inimicos. R\. Amen.

Per.

Antiphona 2. Omnis terra adoret te Domine; et tibi psallat uite participio incorrupte: ut sicut sunt omnia tuo formata opificio, ita cuncta tuo pariter subdantur imperio. R\. Amen.

Per.

Antiphona 3. In adiutorium nostrum intende Domine: ad adiuuandum nos festina. Psalmus LXIX.

Hymnus. O Nazarene. fol. 144.

 Capitula. In adiutorium nostrum intende Domine; nosque ad adiuuandum festina: nichil enim in bonis operibus conatus nostri te desistente proficiunt; a quo gressus omnes diriguntur: tu es enim, per quem nostra roboratur fragilitas.

Pater noster.



Ad uesperum.

Illuminatio mea, et salus mea Dominus.

Dominus sit semper uobiscum. R\. Et cum.

Antiphona. Benedictio Domini super uos: benedicimus in nomine Domini. Psalm. CXXuIII.

Lauda. Auerte oculos meos ne uideant uanitatem: P. Et in uia tua uiuifica me, Domine. u\. Statue seruo tuo eloquium tuum, in timore tuo. P. Et in. u\. Gloria, etc. P. Et in.

 Hymnus. Christe lucem perpetuum. fol. 155. Capitula. Seruis tuis fol. 189. Lauda. Ne auferas de ore. fol. 191.



QUARTA FERIA.



Ad Matutinum.

Antiphona. Gloria mea. fol. 156. Psalm. III. Oratio. Gloria nostra Deus noster. fol. 156.

Antiphona 1. Cantemus Domino de canticis Sion; ut recordetur nostri, et liberet nos. Psalmus CXXXuI.

Oratio. Peregrinantis Ecclesie tue, Domine, memor esto: ac dum super flumina Babylonis deflentes sedimus, pretereuntis seculi impetu non trahamur: sed a presentis uite liberati contagio, ad Hierusalem supernam nostra erigatur intentio. R\. Amen.

 Per misericordiam.

195 Antiphona 2. Nobis adherere Deo bonum est: ponere in Domino spem nostram. Psalmus LXXII.

Oratio. Nobis adherere Deo bonum est, tibi Domino bonum est: sed tu desiderium boni sic in nobis accumula; ut spes, que nos tibi associat, nulla fidei titubatione uacillet; sed caritatis stabilitate perduret. R\. Amen.

Per misericordiam tuam.

Antiphona 3. Memento. Oratio. Memento nostri, Domine. fol. 177. Psalmus Cu.

R\. Facti sumus, Domine, tamquam alieni a te. ue nobis quia peccauimus: inimici tui polluerunt sancta tua. P. Utinam disrumperes celos, et descenderes:  et innotesceres nomen tuum: et in ira tua gentes conturbarentur. u\. Facti sumus quasi in principio, cum non dominareris nostri, neque inuocaretur nomen tuum super nos. P. Utinam. u\. Gloria, et honor Patri, etc. P. Utinam.



In Laudibus.

Antiphona. Secundum multitudinem miserationum tuarum laua me ab iniustitia mea: mala mea dimitte, et omnes iniquitates meas dele. Psalmus L.

Oratio. Miserator Domine, secundum magnam misericordiam tuam nobis propitius miserere: ut quorum te non latent occulta, his de te confidentibus donetur misericordia manifesta: quique pro admissis interno rugitu gemimus, et pro remissione peccatorum nostrorum criminum suspiramus; non nos a  facie tua proiicias: sed tibi soli debita pietate ad indulgentie portum adducas. R\. Amen.

Per misericordiam tuam.

Antiphona. Quasi inundantes aque, sic rugitus noster ante te Domine Deus noster.


Canticum Iob .

Pereat dies in qua natus sum, * et nox in qua dictum est: Conceptus est homo.

Dies illa uertatur in tenebras, * non requiret eam Deus desuper, et non illustretur lumine.

Obscurent eam tenebre, et umbre mortis, * occupet eam caligo, inuoluatur amaritudine.

Noctem illam tenebrosus turbo possideat, * non computetur in diebus anni, nec numeretur in mensibus.

 Sit nox illa solitaria, nec laude digna: * Maledicant ei qui maledicunt diei, qui parati sunt suscitare Leuiathan:

Obtenebrentur stelle caligine eius: * spectet lucem et non uideat, nec ortum surgentis aurore:

Quia non conclusit ostia uentris, qui portauit me, nec abstulit mala ab oculis meis.

Quare non in uulua mortuus sum, egressus ex utero non statim perii?

Quare exceptus genibus? * cur lactatus uberibus?

Nunc enim dormiens silerem, * et somno meo requiescerem:

Cum regibus et consulibus terre, qui edificant sibi solitudines:

 Aut cum principibus, qui possident aurum, * et replent domos suas argento:

Aut sicut abortiuum absconditum non subsisterem, * uel qui concepti non uiderunt lucem.

Ibi impii cessauerunt a tumultu, * et ibi requieuerunt fessi robore.

Et quondam uincti pariter sine molestia, * non exaudierunt uocem exactoris.

Paruus et magnus ibi sunt, * et seruus et liber a domino suo.

Quare data est misero lux, * uita his, qui in amaritudine anime sunt?

Qui expectant mortem, et non uenit, quasi effodientes thesauros: * gaudent uehementer cum inuenerunt sepulchrum:

 uiro cuius abscondita est uia, * et circumdedit eum Deus tenebris?

Antequam comedam suspiro: * et quasi inundantes aque, sic rugitus meus:

Quia timor, quem timebam, euenit mihi: et quod uerebar accidit.

Nonne dissimulaui? nonne silui? nonne quieui? * et uenit super me indignatio.

Reiteretur Antiphona. Quasi inundantes.

Oratio. Quamdiu sumus Domine in huius uite exilio, nec aut malitie nequitia uigeat, nec nostre uirtutis robur eneruet, aut precipitate ire turbulenta commotio tranquillitatem nostre mentis obscuret, aut candorem munditie carnalium uoluptatum delectatio cenosa commaculet; sed futuri iudicii prestolatio  ab omnibus inquinamentis ac sordibus nos emundet. R\. Amen.

Per misericordiam.




Matutinarium.

Ad Benedictus. Antiphona. Illumina, Domine, uultum tuum super nos, et miserere nobis. Ut cognoscamus in terra uiam tuam. u\. Deus misereatur 196 nobis, et benedicat nos: illuminet Dominus uultum suum super nos.

Canticum. Benedictus es Domine Deus.

Lauda. Laudate nomen Domini montes et omnes colles: ligna fructifera, et omnes cedri. Psalmus CXLuIII.


Lectio libri Genesis .

 R\. Deo gratias.

In illis diebus: Benedixit Iacob filiis suis, benedictionibus propriis. Et precepit eis, dicens: Ego congregor ad populum meum: sepelite me cum patribus meis in spelunca duplici que est in agro Ephron Hethei, contra Mambre in terra Chanaan, quam emit Abraham cum agro ab Ephron Hetheo in possessionem sepulchri. Ibi sepelierunt eum, et Saram uxorem eius: ibi sepultus est Isaac cum Rebecca coniuge sua: ibi et Lia condita iacet. Finitisque mandatis quibus filios instruebat, collegit pedes suos super lectulum, et abiit: appositusque est ad populum suum.  Quod cernens Ioseph, ruit super faciem patris flens et osculans eum. Precepitque seruis suis medicis ut aromatibus condirent  patrem. Quibus iussa explentibus, transierunt quadraginta dies: ipse quippe mos erat cadauerum conditorum: fleuitque eum Aegyptus septuaginta diebus. Et expleto planctus tempore, locutus est Ioseph ad familiam Pharaonis, dicens: Si inueni gratiam in conspectu uestro, loquimini in auribus Pharaonis: eo quod pater meus adiurauerit mihi, dicens: En morior, in sepulchro meo quod fodi mihi in terra Chanaan, sepelies me. Ascendam igitur, et sepeliam patrem meum, ac reuertar. Dixitque ei Pharao: Ascende et sepeli patrem tuum sicut adiuratus es. Quo ascendente, ierunt cum eo omnes senes domus Pharaonis, cunctique maiores natu omnis terre Aegypti: domus Ioseph cum fratribus suis, absque paruulis et gregibus, atque armentis, que dereliquerunt in  terra Gessen. Habuit quoque in comitatu currus et equites: et facta est turba non modica. ueneruntque ad aream Atad, que sita est trans Iordanem: ubi celebrantes exequias planctu magno atque uehementi, impleuerunt septem dies. Quod cum uidissent habitatores terre Chanaan, dixerunt: Planctus magnus est iste Aegyptiis. Et idcirco appellauerunt nomen loci illius, Planctus Aegypti. Fecerunt ergo filii Iacob sicut preceperat eis: et portantes eum in terram Chanaan, sepelierunt in spelunca duplici, quam emerat Abraham cum agro in possessionem sepulchri ab Ephron Hetheo contra faciem Mambre. Reuersus est Ioseph in Aegyptum cum fratribus suis, et omni comitatu, sepulto patre. Quo mortuo, timentes fratres et conloquentes: Ne forte memor sit  iniurie quam passus est, et reddat nobis malum omne quod fecimus, mandauerunt ei dicentes: Pater tuus precepit nobis antequam moreretur, ut hec tibi uerbis illius diceremus: Obsecro ut obliuiscaris scelerum fratrum tuorum, et peccati atque malitie quam exercuerunt in te: nos quoque oramus ut seruis Dei patris tui dimittas iniquitatem hanc. Quibus auditis, fleuit Ioseph. ueneruntque ad eum fratres sui: et proni in terram dixerunt: Serui tui sumus. Quibus ille respondit: Nolite metuere: num Dei possumus renuere uoluntatem? uos cogitastis de me malum: et Deus uertit illud in bonum, ut exaltaret me sicut in presentiarum cernitis, et saluos faceret populos multos. Nolite metuere: ego pascam uos et paruulos uestros: consolatusque est eos, et  blande ac leniter est locutus. Et habitauit in Aegypto cum omni domo patris sui: uixitque centum decem annis. Et uidit Ephraim filios usque ad tertiam generationem. Filii quoque Machir filii Manasse, nati sunt in genibus Ioseph. Quibus transactis, locutus est fratribus suis: Post mortem meam Deus uisitabit uos, et ascendere faciet de terra ista ad terram quam iurauit Abraham, Isaac, et Iacob. Cumque adiurasset eos atque dixisset: Deus uisitabit uos: asportate uobiscum ossa mea de loco isto: mortuus est, expletis centum decem uite sue annis. Et conditus aromatibus, repositus est in loculo in Aegypto. R\. Amen.

 Hymnus. Deus Pater ingenite. fol. 101. Capitula. Illumina, Domine. fol. 26.

Lauda. Excipe seruum tuum in bono: P. Ut non calumnientur mihi superbi. u\. Oculi mei defecerunt in salutare tuum: et in eloquium iustitie tue. P. Ut non. u\. Gloria. P. Ut non.

Oratio. Iudicium et iustitiam doce nos facere, Domine; qualiter ualeamus superborum calumnias conculcare: excipe seruos tuos in bonum, qui sperant in salutare tuum: quorumque interiores oculi Christi tui expectant regnum, hos partem habere facito in consortio electorum. R\. Amen.

Per misericordiam.



197 Ad Tertiam.


Ecclesiastici Salomonis .

 R\. Deo gratias.

Fili, Secundum Iudicem populi, sic et ministri eius: et qualis est rector ciuitatis, tales et habitantes. Rex insipiens perdet populum suum: et ciuitates inhabitabuntur per sensum prudentium. In manu Dei potestas terre: et utilem rectorem suscitabit in tempus super illam. In manu Dei potestas hominis, et super faciem scribe ponent honorem suum. Omnis iniurie proximi ne memineris, et nichil agas in operibus iniurie. Odibilis coram Deo est omnis superbia: et execrabilis omnis iniquitas gentium. Regnum a gente in gentem transferetur propter iniustitiam, et iniurias, et contumelias, et diuersos dolos. Auaro autem nichil est scelestius. Quid superbis terra et cinis? Nihil iniquius habens quam  amare pecuniam: hic enim et animam suam uenalem facit: quoniam in uita sua proiecit intima sua. Timor Domini est, non despicere iustum pauperem, et non magnificare uirum peccatorem diuitem. Sapientia humilis exaltabit caput suum, et in medio magnatorum consedere illum faciet in terra. R\. Amen.


Principium libri Exodi .

R\. Deo gratias.

Hec sunt nomina filiorum Isrel qui ingressi sunt in Aegyptum cum Iacob: singuli cum domibus suis introierunt: Ruben, Simeon, Leui, Iudas, Issachar, Zabulon et Beniamin, Dan, et Nephtalim, Gad, et Aser. Erant igitur omnes anime eorum qui ingressi sunt in Aegyptum de femore Iacob, septuaginta: Ioseph  autem in Aegypto erat. Quo mortuo, et uniuersis fratribus eius, omnique cognatione illa, Filii Isrel creuerunt, et quasi germinantes multiplicati sunt: ac robusti nimis, impleueruntque terram. Surrexit interea rex nouus super Aegyptum, qui ignorabat Ioseph: et ait ad populum suum: Ecce, populus filiorum Isrel multus, et fortior nobis est. uenite, sapienter opprimamus eum, ne forte multiplicentur: et si ingruerit contra nos bellum, addatur uirtus inimicis nostris, expugnatisque nobis, egrediatur a terra. Preposuit itaque eis magistros operum, qui affligerent eos oneribus: edificaueruntque urbes tabernaculorum Pharaoni, Phitom et Ramesses. Quantoque opprimebant eos, tanto magis  multiplicabantur, et crescebant: oderantque filios Isrel Aegyptii, et affligebant illudentes eis, et inuidentes: atque ad amaritudinem perducebant uitam eorum operibus duris luti et lateris, omnique famulatu, quo in terre operibus premebantur. Dixit autem rex Aegypti obstetricibus Hebreorum: quarum una uocabatur Sephora, altera Phua, precipiens eis: Quum obstetricaueritis Hebreas, et partus tempus aduenerit; si masculus fuerit, interficite illum; si femina, reseruate. Timuerant autem obstetrices Deum, et non fecerunt iuxta preceptum regis Aegypti, sed conseruabant mares. Quibus accersitis ad se, rex ait: Quidnam est hoc quod facere uoluistis, ut pueros seruaretis? Que responderunt: Non sunt Hebree sicut Aegyptie mulieres: ipse enim obstetricandi  habent scientiam, et priusquam ueniamus ad eas, pariunt. Bene ergo fecit Deus obstetricibus: et creuit populus, confortatusque est nimis. Et quia timuerunt obstetrices Deum, edificauit eis domos. Precepit autem Pharao omni populo suo, dicens: Quidquid masculini sexus natum fuerit, in flumine proiicite: quidquid feminei, reseruate.  Egressus est post hec uir de domo Leui: accepta uxore stirpis sue: que concepit, et peperit filium: et uidens eum elegantem, abscondit tribus mensibus. Cumque iam celare non posset, sumpsit fiscellam scirpeam, et linuit eam bitumine, ac pice: posuitque intus infantulum, et posuit eum in carecto ripe fluminis, stante procul sorore eius, et considerante euentum rei. Ecce autem descendebat filia Pharaonis  ut lauaretur in flumine: et puelle eius gradiebantur per crepidinem aluei. Que cum uidisset fiscellam in papyrione, misit unam e famulabus suis: et allatam aperiens, cernens in ea paruulum uagientem, miserta eius, ait: De infantibus Hebreorum est: Cui soror pueri ait: uis, ut uadam, et uocem tibi Hebream mulierem, que nutrire possit infantulum? Respondit: uade. Perrexit puella et uocauit matrem eius. Ad quam locuta filia Pharaonis: Accipe, ait, puerum istum, et nutri mihi: ego tibi dabo mercedem tuam. Suscepit mulier, et nutriuit puerum: adultumque tradidit filie Pharaonis. Quem illa adoptauit in locum filii, uocauitque nomen eius Moyses, dicens: Quia de aqua tuli eum. R\. Amen.

Antiphona 1. Qui confidunt in Domino, sicut mons  Sion: non commouebuntur in eternum. Psalmus CXXIu.

198 Oratio. Benefac, Domine, bonis, et rectis corde: regimen salutaris impende; atque in tue plebis semper custodia uigila; et malignantium rabiem tua dextera frena. R\. Amen.

Per misericordiam,

Antiphona 2. Surge Deus, iudica terram, qui dominaris in omnibus gentibus. Psalmus LXXXI.

Oratio. Exurge Domine, qui iudicas terram: et qui fidem omnium gentium pius possessor inhabitas, ne patiaris nos in tenebris remanere; sed fac nos lumen tue ueritatis aspicere: ut fundamenta fidei nostre non super arenam, quam turbo deiiciat, edificemus,  sed supra petram, cuius tu es firmitas, collocemur. R\. Amen.

Per.

Antiphona 3. Deus, quis similis tibi? ne taceas, neque compescaris Deus. Psalmus LXXXII.

R\. Attendite, et auscultabitis, dicit Dominus: nemo quod bonum est loquitur, P. Nullus est, qui agat penitentiam super peccato suo. u\. Quare aduersus est populus iste in Hierusalem aduersione contentiosa? Apprehenderunt mendacium, et noluerunt reuerti. P. Nullus. u\. Gloria, et honor. Reiteretur R\.

Preces. Tu misericors Domine eripe nos a flagello ire tue: propitiare. P. Et miserere nobis. u\. Ecclesiam, quam preelegisti, defende: sacerdotum  uota suscipe libenter: exaudi precem. P. Et miserere. u\. Omnipotens, Aeterne rector celorum, Summe Deus, cerne gemitum, ac fletum: prebe auditum. P. Et miserere. u\. Seniores, iuuenes, atque lactentes dira morte perimuntur in dolore: Redemptor parce. P. Et miserere. u\. Peccauimus, iniquitates nostras commisimus: tu Redemptor ablue omne delictum: solue reatum. P. Et miserere.

Hymnus. O Nazarene, lux. fol. 144.

Capitula. Exurge, ne taceas, neque compescaris Deus; sed quia odientes te, extulerunt caput; imple facies eorum ignominia; ut nomen tuum cognita confusione perquirant: et populum tuum salua; ut testimonium tue uirtutis intelligant: esto propitius super hereditatem tuam; qui solus es altissimus super  omnem terram.

Pater noster.



Ad Sextam.


Lectio libri Ezechielis Prophete .

R\. Deo gratias.

Factus est sermo Domini ad me, dicens; quid est quod inter uos parabolam uertitis in prouerbium istud in terra Isrel, dicentes: Patres comederunt uuam acerbam, et dentes filiorum obstupescunt? uiuo ego, dicit Dominus Deus, si erit ultra uobis parabola hec in prouerbium Isrel. Ecce omnes anime, mee sunt: ut anima patris, ita et anima filii mea est: anima, que peccauerit, ipsa morietur. Et uir si fuerit iustus, et fecerit iudicium et iustitiam,  in montibus non comederit, et oculos suos non leuauerit ad idola domus Isrel: et uxorem proximi sui non uiolauerit, et ad mulierem menstruatam non accesserit: et hominem non contristauerit: pignus debitorum reddiderit, per uim nichil rapuerit: panem suum esurienti dederit, et nudum operuerit uestimento: ad usuram non commodauerit, et amplius non acceperit: ab iniquitate auerterit manum suam, iudicium uerum fecerit inter uirum et uirum: in preceptis meis ambulauerit, iudicia mea custodierit ut faciat ueritatem: hic iustus est, uita uiuet, et non morietur: ait Dominus omnipotens. R\. Amen.

Antiphona 1. Sumite psalmum, et date tympanum:  psalterium iocundum cum cithara. Psalmus LXXX.

Oratio. Exultemus tibi Domine, quem adiutorem nostrum cognoscimus et fatemur: propter quod etiam tibi iubila in desideriis sumimus, in doctrina psalmum, in mortificatione reddimus tympanum: te enim laudando festa peragimus, tuorumque recordatione mirabilium iocundamur: Concede itaque nobis Domine, ut quia tua recolimus beneficia, tua percipiamus et premia. R\. Amen.

Per misericordiam tuam.

Antiphona 2. Apud Dominum est misericordia: et copiosa apud eum redemptio. Psalmus CXXIX.

Oratio. Pateant aures tue. fol. 160.

Antiphona 3. Speret Isrel in Domino, ex hoc  nunc et usque in seculum. Psalmus CXXX.

R\. Circundederunt nos mala nostra, quorum non est numerus: comprehenderunt nos iniquitates nostre, et peccata nostra aduersantur nobis. P. Parce, Domine, quia dolor noster amarus est nimis. u\. Peccata nostra redundauerunt super caput nostrum: et iniquitates nostre 199 peruenerunt usque ad Celos. P. Parce Domine. Non dicatur Gloria. Reiteretur R\.

Preces. Dicamus omnes. P. Miserere Domine. u\. Iniquitates multe sunt, Miserere. Charitas refrigescit. P. Miserere Domine. u\. Tibi soli peccauimus. P. Miserere Domine. u\. ueniam postulamus. P. Miserere. u\. Christe Redemptor mundi. P. Miserere Domine.

 Hymnus. O Nazarene. fol. 144. Capitula. Exalta cornu nostrum. fol. 172.



Ad uesperos.

Lauda. uespere, et mane, et meridie te laudamus Domine.

Antiphona. Disrumpe, Deus, uincula peccatorum: ut sacrificemus tibi hostiam laudis. Psalmus CXu.

Lauda. Manus tue fecerunt me, et plasmauerunt me, P. Da mihi intellectum, Domine. u\. Qui timent te, uidebunt me, et letabuntur: quia in uerbo tuo speraui. P. Da. u\. Gloria. P. Da mihi.

Hymnus. Adesto nostris precibus. fol. 160.

Capitula. Sit festum ieiunium. fol, 149. Lauda. Excipe seruum. fol. 196.

 Oratio. Iud cium, et iustitiam. fol. 196.



FERIA QUINTA.



Ad Matutinum.

Antiphona. Tu autem Domine. Psalmus III. Oratio. Quamuis Domine. fol. 141.

Antiphona 1. Bonum est confiteri Domino et psallere nomini tuo Altissime. Psalmus XCI.

Oratio. Bonum est nos tibi Domino confiteri tuoque altissimo nomini psallere: ut nos et confessio a periculis eruat; et psallendi industria coram te gratiores exhibeat. R\. Amen.

Per.

Antiphona 2. Non repellet Dominus plebem suam: et hereditatem suam non derelinquet. Psalmus XCXIII.

 Oratio. Non repellet. fol. 168. Antiphona 3. Preoccupemus. Psalmus XCXIu.

Oratio. Preoccupantes. fol. 168.

R\. Miserere Domine contritis corde: et restitue captiuos in terram suam. P. Prebe Agnum placabilem, et diem redemptionis: et consolare omnes plangentes. u\. Conuertere, Domine, aliquantulum: et delectare super seruos tuos. P. Prebe.


In Laudibus.

Antiphona. Auerte faciem tuam a peccatis nostris: munda nos, Domine. Psalmus L.

Oratio. Auerte faciem tuam a peccatis nostris Domine; et omnes iniquitates nostras delens, remoue ab oculis tuis malarum nostrarum facinus uoluptatum: nostreque confessioni clementer tuum appone  auditum: Miserere, quesumus, rogantibus nobis, qui propitius respicis in aduersis: et qui desperatis cor penitens tribuis, a confessionibus nostris nullatenus auertatur gratia tua. Sed quia Publicanus a longe stans, et percutiens pectus suum, sola confessione purgatus est; similiter et nos peccatores exaudi: ut sicut illi merito petitionis sue fructum donasti; ita et nobis supplicantibus indignis seruis tuis ueniam digneris impendi peccatis. Ergo quia cordis contriti placaris sacrificio, tribue nobis hoc tibi offerri, quod precipis: et promereri indulgentiam, quam promittis. R\. Amen.

Per misericordiam.

Ad Matutinarium. Non est Deus sicut homo, ut mentiatur: nec ut filius hominis, ut mutetur.

 Canticum. De Aram adduxit me Balac. Quere fol. 53. Oratio. Tu es Domine stella ueritatis. Quere fol. 89.


Matutinarium.

Ad Benedictus. Antiphona. Psallam, et intelligam in matutinis, quando uenies ad me. u\. Misericordiam, et iudicium cantabo tibi Domine.

Canticum. Benedictus es Domine.

Lauda. In tympano, et choro laudate Dominum: in chordis, et organo laudate eum.


Lectio libri Exodi .

R\. Deo gratias.

In illis diebus: Dixit Dominus ad Moysem: uade, congrega seniores Isrel, et dices ad eos: Dominus Deus patrum uestrorum apparuit mihi, Deus Abraham,  et Deus Isaac, et Deus Iacob, dicens: uisitans uisitaui uos: et omnia, que acciderunt uobis in Aegypto, uidi: Et dixi ut educam uos de afflictione Aegypti, ad terram Chananei, et Hethei, et Amorrhei, Pherezei, et Heuei, et Iebusei, ad terram fluentem lacte et melle. Et audient uocem tuam: ingredierisque tu, et seniores Isrel, ad regem Aegypti, et dices ad eum: Dominus Deus Hebreorum uocauit nos: et ibimus uiam trium dierum per solitudinem, ut immolemus Domino Deo nostro. Sed ego scio quod non dimittet uos rex Aegypti ut eatis, 200 nisi per manum ualidam. Extendamque manum meam et percutiam Aegyptum in cunctis mirabilibus, que facturus sum in medio eorum: post hec dimittet uos. Daboque  gratiam populo huic coram Aegyptiis: et cum egrediemini, non exhibitis uacui: sed postulabit mulier a uicina sua, et ab hospita uasa aurea et argentea, ac uestes: ponetisque eas super filios et filias uestras, et spoliabitis Aegyptum.  Respondit Moyses, et ait: Non credent mihi, neque audient uocem meam, sed dicent: Non apparuit tibi Dominus. Dixit ergo ad eum: Quid est quod tenes in manu tua? Respondit: uirga. Dixitque Dominus: Proiice eam in terra. Proiecit, et uersa est in colubrum, ita ut fugeret Moyses. Dixitque Deus: Extende manum tuam, et apprehende caudam eius. Extendit et tenuit, uersaque est in uirgam. Ut credant, inquit, quod apparuerit tibi Dominus Deus patrum tuorum, Deus Abraham, et Deus Isaac, et Deus Iacob. Dixitque  Dominus rursum: Mitte manum tuam in sinum tuum. Quam cum misisset in sinum, protulit leprosam instar niuis. Retrahe, ait, manum in sinum tuum. Retraxit, et protulit iterum, et erat similis carni relique. Si non crediderint, inquit, tibi, neque audierint sermonem signi prioris, credent uerbo signi sequentis. Quod si nec duobus quidem his signis crediderint, neque audierint uocem tuam: sume aquam fluminis, et effunde eam super aridam, et quicquid hauseris de fluuio, uertetur in sanguinem. Ait Moyses: Obsecro Domine, non sum eloquens ab heri et nudius tertius: ex quo locutus es ad seruum tuum, impeditioris et tardioris lingue sum. Dixit Dominus ad eum: Quis fecit os hominis? aut quis fabricatus est mutum et surdum, et uidentem et cecum? nonne ego?  Perge igitur, et ego ero in ore tuo: doceboque te quid loquaris. At ille: Obsecro, inquit, Domine, mitte quem missurus es. Iratus Dominus in Moysen, ait: Aaron frater tuus Leuites, scio quod eloquens sit: ecce ipse egredietur in occursum tuum, uidensque te letabitur corde. Loquere ad eum, et pone uerba mea in ore eius: ego ero in ore tuo, et in ore illius, et ostendam uobis quid agere debeatis: ipse loquetur pro te ad populum, et erit os tuum: tu autem eris in his que ad Deum pertinent. uirgam quoque hanc sume in manu tua, in qua facturus es signa. Abiit Moyses, et reuersus est ad Iethro cognatum suum, dixitque ei: uadam, et reuertar ad fratres meos in Aegyptum, ut uideam si adhuc uiuant. Cui ait Iethro:  uade in pace. Dixit ergo Dominus ad Moysen in Madiam: uade, et reuertere in Aegyptum: Mortui sunt enim omnes qui querebant animam tuam. Tulit ergo Moyses uxorem suam, et filios suos, et imposuit eos super asinum, reuersusque est in Aegyptum, portans uirgam Dei in manu sua. Dixitque Dominus Moysi reuertenti in Aegyptum: uide ut omnia ostenta que posui in manu tua, facias coram Pharaone: ego indurabo cor eius, et non dimittet populum. Dicesque ad eum: Hec dicit Dominus: Filius meus primogenitus Isrel. Dixi tibi: Dimitte filium meum ut seruiat mihi; et noluisti dimittere eum: ecce ego interficiam filium tuum primogenitum. Dixit autem Dominus ad Aaron: uade in occursum Moysi in desertum, Qui perrexit obuiam ei in montem Dei, et osculatus  est eum. Narrauitque Moyses Aaron omnia uerba Domini pro quibus miserat eum, et signa que mandauerat. ueneruntque simul, et congregauerunt omnes seniores filiorum Isrel. Locutusque est Aaron omnia uerba que dixerat Dominus ad Moysen: et fecit signa coram populo, et credidit populus. Audieruntque quod uisitasset Dominus filios Isrel, et quod respexisset afflictionem eorum: et proni adorauerunt.  Post hec ingressi sunt Moyses et Aaron, et dixerunt Pharaoni: Hec dicit Dominus Deus Isrel: Dimitte populum meum ut sacrificet mihi in deserto. At ille respondit: Quis est Dominus, ut audiam uocem eius, et dimittam Isrel? nescio Dominum, et Isrel non dimittam. Dixeruntque: Deus Hebreorum uocauit nos, ut eamus uiam trium dierum in solitudinem:  et sacrificemus Domino Deo nostro: ne forte accidat nobis pestis, aut gladius. Ait ad eos rex Aegypti: Quare Moyses et Aaron solicitatis populum ab operibus suis? ite ad onera uestra. Dixitque Pharao: Multus est populus terre: uidetis quod turba succreuerit: quanto magis si dederitis eis requiem ab operibus? Precepit ergo Pharao in die illo prefectis operum et exactoribus populi, dicens: Nequaquam ultra dabitis paleas populo ad conficiendos lateres, sicut prius: sed ipsi uadant, et colligant stipulas. Et mensuram laterum quam prius faciebant, imponetis super eos, nec minuetis quicquam: 201 uacant enim, et idcirco uociferantur, dicentes: Eamus, et sacrificemus Deo nostro. Opprimantur operibus, et expleant ea: ut non acquiescant uerbis mendacibus. Igitur  egressi prefecti operum et exactores, ad populum dixerunt: Sic dicit Pharao; Non do uobis paleas: ite, et colligite sicubi inuenire poteritis, nec minuetis quicquam de operibus uestris. Dispersus est populus in omnem terram Aegypti ad colligendas paleas. Prefecti quoque operum instabant, dicentes: Complete opus uestrum quotidie, ut prius facere solebatis quando dabantur uobis palee. Flagellatique sunt qui preerant operibus filiorum Isrel, ab exactoribus Pharaonis, dicentibus: Quare non impletis mensuram laterum sicut prius, nec heri, nec hodie? ueneruntque prepositi filiorum Isrel, et uociferati sunt ad Pharaonem, dicentes: Cur ita agis contra seruos tuos? Palee non dantur nobis, et lateres similiter  imperantur: en famuli tui flagellis cedimur, et iniuste agitur contra populum tuum. Qui ait: uacatis otio, et idcirco dicitis: Eamus, et sacrificemus Domino. Ite ergo, et operamini: palee non dabuntur uobis, et reddetis consuetum numerum laterum. uidebantque prepositi filiorum Isrel in malo, eo quod diceretur eis: Non minuetur quicquam de lateribus per singulos dies. Occurreruntque Moyses et Aaron, qui stabant ex aduerso, egredientes a Pharaone: et dixerunt ad eos: uideat Dominus et iudicet, quoniam fetere fecistis odorem nostrum coram Pharaone et seruis eius, et prebuistis ei gladium, ut occideret nos. Reuersusque Moyses ad Dominum, ait: Domine, cur afflixisti populum tuum? quare misisti me? Ex eo enim quo ingressus sum ad Pharaonem ut loquerer  ex nomine tuo, afflixit populum tuum: et non liberasti eos.  Dixitque Dominus ad Moysen: Nunc uidebis quid facturus sum Pharaoni: per manum enim fortem dimittet eos, et in manu robusta eiiciet illos de terra sua. R\. Amen.

Hymnus. In matutinis surgimus. Quere folio 103.

Capitula. Misericordiam et iudicium cantantes tibi Domine, oramus et psallimus; ut in uia immaculata intelligibiliter ambulemus: quo et misericordie instinctu intendamus recta; et in iudicii metu corrigamus errata.

Pater noster. Et.

Lauda. Auerte oculos meos, ne uideant uanitatem: P. Et in uia tua uiuifica me Domine. u\. Legem pone mihi Domine uiam iustificationum tuarum:  et exquiram eam semper. P. Et in uia. R\. Gloria, et honor Patri. P. Et in uia.

Oratio. Auerte oculos nostros, Domine, ne uideant uanitatem; et in uia tua uiuifica nos: fac nos odire seculum, et diligere Christum. R\. Amen.

Per.



Ad Tertiam.


Sapientia Salomonis .

R\. Deo gratias.

Fili, Sapientiam enim pretereuntes, non tantum in hoc lapsi sunt ut ignorarent bona, sed insipientie sue relinquerunt hominibus memoriam, ut in his, que peccauerunt, nec latere potuissent. Sapientia autem eos, qui se obseruant, a doloribus liberauit. Et populum iustum, et semen sine querela liberauit  a nationibus, que illum deprimebant. Intrauit in animam serui Dei, et stetit contra reges horrendos in portentis et in signis. Et reddidit iustis mercedem laborum suorum, et deduxit eos in uia mirabili: et fuit illis uelamento diei, et in luce stellarum nocte: transtulit illos mare rubrum, et transuexit illos per aquam nimiam. Inimicos autem illorum demersit in mare, et ab altitudine inferorum eduxit eos. Ideo iusti tulerunt spolia impiorum, et decantauerunt Domine nomen sanctum tuum, et uictricem manum tuam laudauerunt pariter. R\. Amen.


Lectio libri Exodi .

R\. Deo gratias.

In illis diebus: Locutus est Dominus ad Moysen, dicens: Ego Dominus: loquere ad Pharaonem regem  Aegypti, omnia que ego loquor tibi. Et ait Moyses coram Domino: En incircumcisus labiis sum, quomodo audiet me Pharao?  Dixitque Dominus ad eum: Ecce constitui te Deum Pharaonis: et Aaron frater tuus erit propheta tuus. Tu loqueris omnia que mando tibi: et ille loquetur ad Pharaonem, ut dimittat filios Isrel de terra sua. Sed ego indurabo cor eius, et multiplicabo signa et ostenta mea in terra Aegypti, et non audiet uos: immittamque manum meam super Aegyptum, et educam exercitum et populum meum filios Isrel de terra Aegypti per iudicia maxima. Et scient Aegyptii quia ego sum Dominus cum extenderim manum meam super Aegyptum, 202 et eduxerim filios  Isrel de medio eorum. Fecit itaque Moyses et Aaron sicut preceperat Dominus: ita egerunt. Erat autem Moyses octoginta annorum, et Aaron octoginta trium, quando locuti sunt ad Pharaonem. Dixitque Dominus ad Moysen et Aaron: Cum dixerit uobis Pharao, Ostendite signa: dices ad Aaron: Tolle uirgam tuam, et proiice eam coram Pharaone, ac uertatur in colubrum. Ingressi itaque Moyses et Aaron ad Pharaonem, fecerunt sicut preceperat Dominus: tulitque Aaron uirgam coram Pharaone et seruis eius, que uersa est in colubrum. uocauit autem Pharao sapientes et maleficos: et fecerunt etiam et ipsi per incantationes Aegyptiacas et arcana quedam similiter. Proieceruntque singuli uirgas suas, que uerse sunt in dracones: sed deuorauit uirga Aaron uirgas  eorum. Induratumque est cor Pharaonis, et non audiuit eos, sicut preceperat Dominus. Dixit autem Dominus ad Moysen: Ingrauatum est cor Pharaonis, et non uult dimittere populum meum. uade ad eum mane, ecce egredietur ad aquas: et stabis in occursum eius super ripam fluminis: et uirgam, que conuersa est in draconem, tolles in manu tua. Et dices ad eum: Dominus Deus Hebreorum misit me ad te, dicens: Dimitte populum meum ut sacrificet mihi in deserto: et usque ad presens audire noluisti. Hec igitur dicit Dominus: In hoc scies quod sim Dominus: ecce percutiam uirga, que in manu mea est, aquam fluminis, et uertetur in sanguinem. Pisces quoque, qui sunt in fluuio, morientur, et computrescent aque, et affligentur Aegyptii bibentes  aquas fluminis. Dixit quoque Dominus ad Moysen: Dic ad Aaron, Tolle uirgam tuam, et extende manum tuam super aquam Aegypti, et super fluuios eorum, et riuos ac paludes, et omnes lacus aquarum, et uertantur in sanguinem: et sit cruor in uniuersa terra Aegypti, tam in ligneis uasis quam in saxeis. Fecerunt itaque Moyses et Aaron sicut preceperat Dominus: et eleuans uirgam, percussit aquam fluminis coram Pharaone et seruis eius: que uersa est in sanguinem. Et pisces, qui erant in flumine, mortui sunt: computruitque fluuius, et non poterant Aegyptii bibere aquam fluminis, et fuit sanguis in tota terra Aegypti. Feceruntque similiter malefici Aegyptiorum per incantationes suas; et induratum est cor Pharaonis, nec audiuit eos, sicut preceperat  Dominus. Auertitque se, et ingressus est domum suam, nec apposuit cor etiam hac uice. Foderunt autem Aegyptii per circuitum fluminis puteos, ut biberent aquas: non enim poterant bibere de aqua fluminis. Impleti sunt septem dies, postquam percussit Dominus fluuium.  Dixitque Dominus ad Moysen; Ingredere ad Pharaonem, et dices ad eum: Hec dicit Dominus: Dimitte populum meum, ut sacrificet mihi: si autem nolueris dimittere, ecce ego percutiam omnes terminos tuos ranis. Et ebulliet fluuius ranas: que ascendent, et ingredientur domum tuam, et in cubiculum lectuli tui, et super stratum tuum, et in domos seruorum tuorum, et ad populum tuum, et in furnos tuos, et in reliquias ciborum  tuorum: et ad te, et ad populum tuum, et ad omnes seruos tuos, intrabunt rane. Dixitque Dominus ad Moysen: Dic ad Aaron: Extende manum tuam super fluuium et super riuos ac paludes, et educ ranas super terram Aegypti. Extendit Aaron manum super aquam Aegypti, et ascenderunt rane, operueruntque terram Aegypti. Fecerunt autem et malefici per incantationes suas similiter, eduxeruntque ranas super terram Aegypti. uocauitque Pharao Moysen et Aaron, et dixit eis: Orate ad Dominum ut auferat ranas a me et a populo meo: et dimittam populum ut sacrificet Domino. Dixitque Moyses Pharaoni: Constitue mihi quando deprecer pro te, et pro seruis tuis, et pro populo tuo, ut abigantur a te rane, et a domo tua, et a seruis tuis, et a populo tuo: et tantum in  flumine remaneant. Qui respondit: Cras. Et Moyses: Iuxta uerbum, inquit, tuum, faciam: ut scias quoniam non est sicut Dominus Deus noster. Et recedent rane a te, et a domo tua, et a seruis tuis, et a populo tuo: tantum in flumine remanebunt. Egressique sunt Moyses et Aaron a Pharaone: et clamauit Moyses ad Dominum pro sponsione ranarum quam condixerat Pharaoni. Fecitque Dominus iuxta uerbum Moysi: et mortue sunt rane de domibus, et de uillis, et de agris. Congregaueruntque eas in immensos aggeres, et computruit terra. uidens autem Pharao quod data esset requies, ingrauauit cor suum, et non audiuit eos, sicut preceperat Dominus. Dixitque Dominus ad Moysen: Loquere ad Aaron: Extende uirgam tuam, et percute puluerem terre: et  sint cinifes in uniuersa terra Aegypti. Feceruntque ita. Extendit Aaron manum, 203 uirgam tenens: et percussit puluerem terre, et facti sunt cinifes in hominibus, et iumentis: omnis puluis terre uersus est in cinifes per totam terram Aegypti. Feceruntque similiter malefici per incantationes suas, ut educerent cinifes, et non potuerunt: erantque cinifes tam in hominibus quam in iumentis. Et dixerunt malefici ad Pharaonem: Digitus Dei est hic: induratumque est cor Pharaonis, et non audiuit sicut preceperat Dominus. Dixitque Dominus ad Moysen: Consurge diluculo, et sta coram Pharaone: egredietur enim ad aquas: et dices ad eum: Hec dicit Dominus: Dimitte populum meum ut sacrificet mihi. Quod si non dimiseris eum, ecce ego mittam in te,  et in seruos tuos, et in populum tuum, et in domos tuas, omne genus muscarum: et implebuntur domus Aegyptiorum muscis diuersi generis, et in uniuersa terra in qua fuerint. Faciamque mirabilem in die illa terram Gessen, in qua populus meus est, ut non sint ibi musce: et scies quia ego Dominus in medio terre. Ponamque diuisionem inter populum meum et populum tuum: cras erit signum istud. Fecitque Dominus ita. Et uenit musca grauissima in domo Pharaonis et in domo seruorum eius, et in omnem terram Aegypti: corruptaque est terra ab huiuscemodi muscis. uocauit Pharao Moysen et Aaron, et ait eis: Ite, sacrificate Domino uestro in terra. Et ait Moyses: Non potest ita fieri: abominationes enim  Aegyptiorum immolabimus Domino Deo nostro: quod si mactauerimus ea que colunt Aegyptii coram eis, lapidibus nos obruent. uiam trium diorum pergemus in solitudinem: et sacrificabimus Domino Deo nostro, sicut precepit nobis. Dixitque Pharao: Ego dimittam uos ut sacrificetis Domino Deo uestro in deserto: uerumtamen longius ne abeatis, rogate pro me: Et ait Moyses: Egressus a te, rogabo Dominum: et recedet musca a Pharaone, et a seruis suis, et a populo eius cras: uerumtamen noli ultra fallere, ut non dimittas populum sacrificare Domino. Egressusque Moyses a Pharaone, orauit Dominum. Qui fecit iuxta uerba illius. R\. Amen.

Antiphona 1. Clamor noster ad te perueniat: et ne auertas faciem tuam a nobis. Psalm. CI.

 Oratio. Exaudi Deus orationem nostram; et clamor noster ad te remoto impedimento perueniat: quacumque autem die te inuocauerimus, uelociter tibi nostra patescat oratio: nec auertas faciem tuam a gemitibus; nec gubernationem tuam a nostris coliibeas moribus: ut gratulemur adipisci postulata; dum ad te nostra peruenerunt desideria. R\. Amen.

Per misericordiam tuam.

Antiphona 2. Timebunt gentes nomen tuum Domine, et omnes reges terre gloriam tuam. Psalmus CI. Et timebunt.

Oratio. Exurge Deus, et miserere Sion; quia tempus miserendi nobis aduenit: respice ad nostre paupertatis orationem, tuorumque humilium amplectere precem. R\. Amen.

 Per misericordiam tuam Deus noster.

Antiphona 3. Sicut pater miseretur filiis, ita misertus est Deus timentibus eum. Psalmus CII.

R\. Exclamemus omnes ad Dominum ex toto corde, et conuertatur unusquisque a peccatis suis, P. Et Deus celi reuertetur ab ira furoris sui; quia misericors est. u\. Conuertimini, et recedite ab omnibus iniquitatibus uestris: et ab uniuersis contaminationibus uestris auertite facies uestras. P. Et Deus celi reuertetur. u\. Gloria, et honor Patri, etc. Reiteretur R\.

Preces. Fac nobiscum, Domine, misericordiam, da ueniam, dona indulgentiam. P. Et miserere placatus. u\. Omnipotens Ingenite, Unigeniti Genitor sanctissime, precem nostram suscipe. P. Et miserere. u\. Parce, rogamus, omnibus, parce rogantibus,  assiste lugentibus, indulge penitentibus. P. Et miserere. u\. Animas quiescentium, sancte Domine, ab inferno erue: paradiso restitue. P. Et miserere. u\. Christe, qui Celos possides, Mundum redimens: tu Deus clementissime, peccata nostra ablue. P. Et miserere.

Hymnus. O Nazarene, lux. fol. 144.

Capitula. Benedicat te, Domine, anima nostra; et omnia interiora eius in tuis laudibus clament: ut ad sanandos languores nostros audita oratione concurras; et uitam nostram de interitu redimas; in bonis desiderium nostrum saties; et uotum perfectione corones.

Pater noster.



Ad Sextam.


Lectio libri Ieremie Prophete .

R\. Deo gratias.

Hec dicit Dominus: Conuertimini filii reuertentes, et sanabo aduersiones uestras. 204 Ecce enim uenimus ad te: tu enim es Dominus Deus noster. uere mendaces erant colles, multitudo montium: uere in Domino Deo nostro est salus Isrel. Confusio comedit labores patrum nostrorum ab adolescentia nostra, greges eorum, et armenta eorum, filios Isrel, et filias eorum. Dormiemus in confusione nostra, et operiet nos ignominia nostra: quoniam Domino Deo nostro peccauimus nos, et patres nostri, ab adolescentia nostra usque ad hanc diem: et non audiuimus uocem Dei nostri . Si reuerteris  ad me Isrel, ait Dominus, ad me conuertere: si abstuleris offendicula tua a facie mea, non commoueberis. Et iuraueris: uiuit Dominus in ueritate, et in iudicio, et in iustitia: et benedicent eum gentes, ipsumque laudabunt. R\. Amen.

Antiphona 1. Dominus memor fuit nostri: et benedixit nobis. Psalmus CXIII.

Oratio. Memor esto nobis, Domine, et benedic nos; qui ne obliuiosa mente auertamur a te, tuam nos reduc in recordationem: ac sicut Isrel ex Aegypto liberasti per enigmata; ita nos a mundana digneris segregare contagione. R\. Amen.

Per misericordiam, etc.

Antiphona 2. Reple Deus gaudio os nostrum: et lingua nostra exultatione. Psalmus CXXu.

 Oratio. Reple, Domine, gaudio es nostrum; et linguam nostram exultatione locupleta: ut, qui in lachrymis seminamus uerbum uite, metamus in gaudio fructum iustitie. R\. Amen.

Per.

Antiphona 3. Beati omnes, qui timent Dominum, et qui ambulant in uiis eius. Psalmus CXXuIII.

R\. Pande manum tuam super seruos tuos, Domine, et libera nos P. De tribulatione, u\. Deus in nomine tuo saluos nos fac, et in uirtute tua libera nos P. De tribulatione. u\. Gloria, et honor Patri. Reiteretur R\.

Preces. Exaudi, Domine, preces nostras. P. Et miserere nobis. u\. Attende, Domine, de sanctuario tuo. P. Et miserere nobis. u\. Dona confitentibus  de commissis malis ueniam. P. Et miserere nobis. u\. Ecclesiam Catholicam in bonis semper renoua. P. Et miserere nobis. u\. Indulge lapsis, et parce nostris peccatis. P. Et miserere nobis.

Hymnus. O Nazarene, lux. Quere fol. 144.

Oratio. Deus, qui timentes te, beatos prophetali uoce pronuntias; da in nobis tui timoris obsequia beneplacita; ut ex hoc in uiis tuis ambulare nos facias: Sitque, te gubernante, labor noster tuis oculis placitus; cuius fructus tempore remunerationis efficiatur suauissimus: ac sic noster labor ipse de caritate studeatur, ut apud te fruges eius in beatitudine recondantur.

Pater noster.



Ad Nonam.


Sapientia Salomonis .

R\. Deo gratias.

Fili, cum abundarent filii Isrel, letati sunt; per hec, cum illis deessent, bene cum illis actum est. Nam pro fonte quidem sempiterni fluminis, humanum sanguinem dedisti iniustis. Qui cum minuerentur in traductione infantium occisorum, dedisti illis abundantem aquam insperate, ostendens per sitim, que tunc fuit, quemadmodum tuos exaltares, et aduersarios illorum necares. Cum enim tentati sunt, et quidem cum misericordia disciplinam accipientes, scierunt quemadmodum cum ira iudicati impii tormenta paterentur. Hos quidem tanquam  pater monens probasti: illos autem tanquam durus rex interrogans condemnasti. Absentes enim et presentes similiter torquebantur. Duplex enim illos acceperat tedium, et gemitus cum memoria preteritorum. Cum autem audirent per sua tormenta bene cum illis agi, commemorati sunt Deum, admirantes in finem exitus. Quem enim in expositione probra proiectum deriserunt, in finem euentus mirati sunt. Non similiter iustis faciens. Quoniam sicut momentum statere, sic ante te est orbis terrarum. Tu enim misereris omnium, et omnia potes, et dissimulas peccata hominum propter penitentiam. R\. Amen.


Lectio libri Exodi .

R\. Deo gratias.

In illis diebus: Dixit Dominus ad Moysen: Ingredere  ad Pharaonem, et loquere ad eum: Hec dicit Dominus Deus Hebreorum: Dimitte populum meum ut sacrificet mihi. Quod si adhuc renuis, et retines eos: ecce manus mea erit super agros tuos: et super equos, et camelos, et oues, et boues, pestis ualde grauis. Et faciet Dominus mirabile inter possessiones Isrel, et possessiones Aegyptiorum, ut nichil omnino intereat ex his que pertinent ad filios Isrel. Constituitque Dominus tempus, dicens: Cras faciet Dominus uerbum istud in terra Aegypti. 205 Fecit ergo Dominus uerbum hoc in altera die: mortuaque sunt omnia animantia Aegyptiorum: de animalibus uero filiorum Isrel nichil omnino periit. Et misit Pharao ad uidendum: nec erat quidquam  mortuum de his que possidebat Isrel. Ingrauatumque est cor Pharaonis, et non dimisit populum. Et dixit Dominus ad Moysen et Aaron: Tollite plenas manus cineris de camino, et spargat illum Moyses in celum coram Pharaone. Sitque puluis super omnem terram Aegypti: erunt enim in hominibus, et iumentis uulnera, et uesice turgentes, in uniuersa terra Aegypti. Tuleruntque cinerem de camino, et steterunt coram Pharaone, et sparsit illum Moyses in celum: factaque sunt uulnera uesicarum turgentium in hominibus et iumentis: nec poterant malefici stare coram Moyse propter uulnera que in illis erant, et in omni terra Aegypti. Indurauitque Dominus cor Pharaonis, et non audiuit eos, sicut preceperat eis Dominus. Dixitque Dominus ad  Moysen: Mane consurge, et sta coram Pharaone, et dices ad eum: Hec dicit Dominus Deus Hebreorum: Dimitte populum meum ut sacrificet mihi. Quia in hac uice mittam omnes plagas meas super cor tuum, et super seruos tuos, et super populum tuum: scias quod non sit similis mei in omni terra. Nunc enim extendens manum, percutiam te et populum tuum peste, peribitisque de terra. Idcirco posui te, ut ostendam in te fortitudinem meam, et narretur nomen tuum in omni terra. Adhuc retines populum meum: et non uis eum dimittere? En pluam hac ipsa hora cras grandinem multam nimis, qualis non fuit in Aegypto, a die qua fundata est, usque in presens tempus. Mitte ergo iam nunc, et congrega iumenta tua, et omnia  que habes in agro: homines enim, et iumenta, et uniuersa que inuenta fuerint foris, nec congregata de agris, cecideritque super ea grando, morientur. Qui timuit uerbum Domini de seruis Pharaonis, fecit confugere seruos suos, et iumenta in domos: qui autem neglexit sermonem Domini, dimisit seruos suos, et iumenta in agris. Et dixit Dominus ad Moysen: Extende manum tuam in celum, ut fiat grando in uniuersa terra Aegypti, super homines, et super iumenta, et super omnem herbam agri in terra Aegypti. Extendensque Moyses uirgam in celum, et Dominus dedit tonitrua, et grandinem, ac discurrentia fulgura super terram Aegypti: et grando et ignis mista pariter ferebantur: tanteque fuit magnitudinis, quanta antea numquam apparuit in  uniuersa terra Aegypti ex quo gens illa condita est. Et percussit grando in omni terra Aegypti cuncta que fuerunt in agris, ab homine usque ad iumentum: cunctam herbam agri percussit grando, et omne lignum regionis confregit. Tantum in terra Gessen, ubi erant filii Isrel, grando non accessit. Misit quoque Pharao, et uocauit Moysen et Aaron, dicens ad eos: Peccaui etiam nunc: Deus iustus: ego et populus meus, impii. Orate Dominum, et desinant tonitrua Dei, et grando: et dimittam uos, et nequaquam ultra hic maneatis. Ait Moyses: Cum egressus fuero de urbe, extendam palmas meas ad Dominum, et cessabunt tonitrua, et grando non erit: ut scias quia Domini est terra. Noui autem,  quod et tu, et serui tui, nondum timeatis Dominum Deum. Linum enim et hordeum lesum est, eo quod hordeum esset uirens, linum iam folliculos germinaret: triticum autem, et far non sunt lesa, quia serotina erant. Egressusque Moyses a Pharaone ex urbe, extendit manus suas ad Dominum, et cessauerunt tonitrua et grando. R\. Amen.

Antiphona 1. Laudate Dominum, quia benignus Dominus: psallite nomini eius quoniam suaue est. Psalmus CXXXIu.

Oratio. Laudemus te Domine, quia benignus ac suauis es: presta itaque, ut dum in tua laudatione insistimus, a mundi illecebris aduoces, uel perfectorum societati adglomeres R\. Amen.

Per misericordiam tuam, etc.

 Antiphona 2. Super flumina Babilonis, illic sedimus et fleuimus: dum recordaremur tui Sion. Psalmus CXXXuI.

Oratio. Peregrinanti. Quere fol. 194.

Antiphona 3. Prope esto Domine inuocantibus, et exaudi orationem nostram. Psalmus CXLIu.

Hymnus. O Nazarene. fol. 144.

Capitula. Prope esto Domine inuocantibus te; ac uoluntatem timentium imple: erige, quique coruunt; et elisos sustenta: ut, qui precipites in mortem cadimus; sospites, te erigente, surgimus.

Pater noster.



Ad uesperos.

Lauda. Dominus illuminatio mea, et salus mea, 206 quem timebo?

 Dominus sit semper. R\. Et cum.

Antiphona. In adiutorium nostrum intende: Domine ad adiuuandum nos festina. Psalmus LXIX.

Lauda. Auerte oculos meos ne uideant uanitatem: P. Et in uia tua uiuifica me. u\. Statue seruo tuo eloquium tuum, in timore tuo. P. Et in uia. u\. Gloria, et honor. P. Et in.

Hymnus. Christe, qui regis. Et Capitula. Seruis tuis. Quere fol. 168. Lauda. Auerte oculos meos. Et Oratio. Auerte. Quere fol. 201.



FERIA SEXTA.



Ad Matutinum.

Antiphona. uoce mea ad Dominum. Psalmus III.

Oratio. Multiplicati sunt, Domine, qui. fol. 190.

Antiphona 1. Miserator, et misericors Dominus:  non in finem irascetur: neque in eternum indignabitur. Psalmus CII.

Oratio. Miserator Domine, et misericors, non irascaris nobis in finem: sed quantum distat oriens ab occasu, iniquitatem omnem a nobis elonga; et iuxta altitudinem celi a terra tuam in nobis misericordiam dilata. R\. Amen.

Per misericordiam tuam.

Antiphona 2. Querite Dominum, et confortamini: querite faciem eius semper. Psalmus CIu.

Oratio. Querentibus te, Domine, tribue fortitudinem; et querendi te iugiter infunde sanctum amorem: ut qui tuam desiderant cernere faciem, perniciosam mundi non appetant uoluptatem: eosque  seculi blandimenta non detineant usquequaque captiuos; ut lux uultus tui clarificet iam beatos. R\. Amen.

Per misericordiam.

Antiphona 3. Auge, Domine, populum tuum nimis: confirma eum super inimicos eius. Psalmus CIu.

Oratio. Auge, Domine, populum tuum nimis; eumque uel meritis uel rebus exalta: ut qui inuidorum dentibus mordemur, feliciores semper te propiciante constemus. R\. Amen.

Per misericordiam.

R\. Iniquitates nostre, et peccata nostra multe sunt, Domine, et in ipsis tabescimus. P. Quomodo uiuere poterimus? sed tu dixisti: Nolo mortem  morientis, donec reuertatur, et uiuat. u\. Peccauimus enim, inique egimus recedentes a te, et precepta tua non obseruauimus, nec fecimus. P. Quomodo. Non dicatur Gloria; sed reiteretur R\.


In Laudibus.

Antiphona. Secundum multitudinem, Domine, miserationum tuarum, dele omnes iniquitates nostras: et munda nos ab iniustitia nostra. Psalmus L.

Oratio. Secundum multitudinem miserationum tuarum. fol. 150.

Ad Canticum. Antiphona. Tu Domine in eternum permanes, et sedes tua in seculum seculi.


Canticum Ieremie .

Memento Domine, quid factum sit nobis: * aspice, et uide opprobrium nostrum.

 Hereditas nostra conuersa est alienis, * domus nostra peregrinis.

Pupilli facti sumus uelut non habentes patrem, * matres nostre quasi uidue.

Aquas nostras pecunia bibimus: * et ligna nostra pretio comparauimus.

Ceruicibus minabamur, lapsis * non dabatur requies.

Aegypto dedimus manum, * et Assyriis ut satiemur pane.

Patres nostri peccauerunt, et non sunt: * nos autem iniquitates eorum exoluimus.

Serui dominati sunt nobis: * nec est qui redimat nos de manibus eorum.

In manibus nostris acquisiuimus panem nostrum,  * a facie gladii, et solitudinis.

Pellis nostra, ut clibanus liuida facta est * a facie plagarum et fame.

Mulieres in Sion humiliate sunt, * et uirgines in ciuitatibus Iuda.

Principes in manibus suis suspensi sunt: * et facies senum non glorificauerunt.

Electi moles uoluebant, * et iuuenes in ligno confixi sunt.

Senes ad portam defecerunt, * et electi a psalmis cessauerunt.

Dissolutum est gaudium cordis nostri: * uersus est in luctum chorus noster.

Cecidit corona capitis nostri: * ue nunc nobis, quoniam peccauimus.

 Propter hoc factum est in dolore cor nostrum, et obscurati sunt oculi nostri, * ne uideant super montem Sion quoniam exterminatus est, uulpes transierunt per eum.

Tu autem Domine in eternum permanes, * et sedes tua in seculum seculi.

207 Et quid in contentione obliuisceris nostri? * derelinquis nos in longitudinem dierum?

Conuerte nos Deus ad te, et conuertamur: * renoua dies nostros, sicut antea.

Quia repellens repulisti nos, * iratus es contra nos nimis ualde.


Matutinarium.

Ad Benedictus. Antiphona. uigilabant ante lucem,  et ueniebant ad eum: et memorati sunt, quoniam Dominus adiutor eorum est. u\. Et pluit illis manna ad manducandum, et panem celi dedit eis.

Canticum. Benedictus es Domine Deus patrum. fol. 6.

Lauda. Celi celorum, et aque, que supra celos sunt, laudent nomen Domini. Psalmus CXLuIII.


Lectio libri Exodi .

R\. Deo gratias.

In illis diebus: uidens Pharao quod cessasset pluuia, et grando, et tonitrua, auxit peccatum: et ingrauatum est cor Pharaonis, et seruorum illius, et induratum nimis: nec dimisit filios Isrel, sicut preceperat Dominus per manum Moysi.  Et dixit Dominus ad Moysen: Ingredere ad Pharaonem:  ego enim induraui cor eius, et seruorum illius: ut faciam signa mea hec in eo, et narres in auribus filiorum tuorum, et nepotum tuorum, quotiens contriuerim Aegyptios, et signa mea que fecerim in eis: et sciatis quia ego Dominus. Introierunt ergo Moyses et Aaron ad Pharaonem, et dixerunt ei: Dimitte populum meum, ut sacrificet mihi. Sin autem non uis dimittere eum: ecce ego inducam cras locustam in fines tuos, et cooperient faciem terre, ne quidquam eius uirens appareat, sed comedatur quod residuum fuerit grandini: corrodet enim omnia ligna que germinant in agris. Et implebunt domos tuas, et seruorum tuorum, et omnium Aegyptiorum: quantam non uiderunt patres tui, a die, ex quo orti sunt super terram, usque in presentem diem. Auertitque se, et  egressus est a Pharaone. Dixeruntque serui Pharaonis ad eum: Usquequo patiemur hoc scandalum: dimitte populum, ut sacrificent Domino Deo suo: nonne uides quod perierit Aegyptus? Reuocaueruntque Moysen et Aaron ad Pharaonem: qui dixit eis: Ite, sacrificate Domino Deo uestro: quinam sunt qui ituri sunt? Ait Moyses: Cum paruulis nostris et senibus pergemus, cum filiis et filiabus, cum ouibus et armentis: est enim solemnitas Domini Dei nostri. Et respondit Pharao: Sic Dominus sit uobiscum, quomodo ego dimittam uos, et paruulos uestros: cui dubium est quod pessime cogitetis? Non fiet ita, sed ite tantum uiri, et sacrificate Domino: hoc enim et ipsi petistis. Statimque eiecti sunt a conspectu Pharaonis. Dixit autem Dominus ad Moysen: Extende manum tuam  super terram Aegypti ad locustam, ut ascendat super eam, et deuoret omnem herbam que residua fuerit grandini. Extendit Moyses uirgam suam super terram Aegypti: et Dominus induxit uentum arentem tota die illa ac nocte: et mane facto, uentus leuauit locustas. Que ascenderunt super omnem terram Aegypti: et sederunt in cunctis finibus Aegyptiorum innumerabiles, quales ante illud tempus non fuerunt, nec postea future erant. Operueruntque uniuersa super faciem terre, uastantes omnia. Deuorata est igitur herba terre, et quidquid pomorum in arboribus fuit, que grando dimiserat: nichilque uirens omnino relictum est in lignis, et in herbis terre, in cuncta Aegypto. Quamobrem festinans Pharao,  uocauit Moysen et Aaron, et dixit eis: Peccaui in Dominum Deum uestrum, et in uos. Sed nunc dimittite peccatum mihi etiam hac uice, et orate ad Dominum Deum uestrum, ut auferat a me mortem istam. Egressus Moyses de conspectu Pharaonis, orauit ad Dominum. Qui flare fecit uentum ab occidente uehementissimum, et arreptam locustam proiecit in mare Rubrum. R\. Amen.

Hymnus. Aeterne lucis Conditor. Quere folio. 170.

Capitula. Deus, qui panem celi filiis omnium hominum tribuis, terrenumque animal Angelorum adipe pascis; frumentationem uerbi tui nobis in abundantia tribue: eoque nos spiritali refice cibo, quo patres nostros alleuasti in eremo.

Pater noster.

 Lauda. In toto corde meo, Deus, exquisiui te: P. Ne repellas me a mandatis tuis. u\. In toto corde meo abscondi eloquia tua: ut non peccem tibi. P. Ne repellas me. u\. Gloria, et honor Patri, etc. P. Ne repellas me.

Oratio. In uia testimoniorum tuorum, Domine, quasi in omnibus diuitiis delectamur, 208 neque enim quidquam nobis deesse credimus, cum te propitium adesse cognoscimus. R\. Amen. Per misericordiam tuam, Deus noster, etc.



Ad Tertiam.


Sapientia Salomonis .

R\. Deo gratias.

Fili, sapientiam enim, et disciplinam qui abiicit, infelix est: et uacua est spes illorum, et labores sine  fructu, et inutilia opera eorum sunt. Mulieres eorum insensate sunt, et nequissimi filii illorum. Maledicta creatura illorum, quoniam felix sterilis incoinquinata, que nescit thorum in delicto, habebit fructum in respectione animarum sanctarum: et spado, qui non operatus est per manus suas malum, nec cogitauit aduersus Dominum nequissima: dabitur enim illi fidei donum electum, et sors in templo Domini acceptissima. Bonorum enim laborum gloriosus est fructus, et que non excidet radix sapientie. Filii autem adulterorum in consummatione erunt, et ab iniquo thoro semen exterminabitur. Et siquidem longe uite erunt, in nichilum computabuntur, et sine honore erit nouissima senectus eorum. Et si celerius defuncti fuerint, non habebunt spem, nec in  die magnitudinis allocutionem.  Melior est enim generatio cum claritate: immortalis enim est memoria illius: quoniam et apud Deum nota est, et apud homines, et in perpetuum coronata triumphat. R\. Amen.


Lectio libri Exodi .

R\. Deo gratias.

In illis diebus: Dixit Dominus ad Moysen: Extende manum tuam in celum: et sint tenebre super terram Aegypti, tam dense ut palpari queant. Extendit Moyses manum in celum: et facte sunt tenebre terribiles in uniuersa terra Aegypti tribus diebus. Nec frater uidit fratrem suum, nec mouit se de loco in quo erat: ubicumque autem habitabant filii Isrel,  lux erat. uocauitque Pharao Moysen et Aaron, et dixit eis: Ite, sacrificate Domino: oues tantum uestre et armenta remaneant, paruuli uestri eant uobiscum. Ait Moyses: Hostias quoque et holocausta dabis nobis, que offeramus Domino Deo nostro. Cunctique greges pergent nobiscum: non remanebit ex eis ungula, que necessaria sunt in cultum Domini nostri: presertim cum ignoremus quid debeat immolari, donec ad ipsum locum perueniamus. Indurauit autem Dominus cor Pharaonis, et noluit dimittere eos. Dixitque Pharao ad eum: Recede a me, caue ne ultra uideas faciem meam: quocumque die apparueris mihi, morte morieris. Respondit Moyses: Ita fiet ut locutus es, non uidebo ultra faciem tuam.  Et dixit Dominus ad Moysen: Adhuc una  plaga tantum feriam Pharaonem et Aegyptum, et post hec dimittet uos, et exire compellet. Dices ergo omni plebi, ut postulet uir ab amico suo, et mulier a uicina sua, uasa argentea et aurea. Dabit autem Dominus gratiam populo coram Aegyptiis. Fuitque Moyses uir magnus ualde in terra Aegypti coram seruis Pharaonis et omni populo. Et ait Moyses: Hec dicit Dominus: Media nocte ingrediar in Aegyptum: et morietur omne primogenitum in terra Aegyptiorum, a primogenito Pharaonis qui sedet in solio eius, usque ad primogenitum ancille, que est ad molam, et omnia primogenita iumentorum. Eritque clamor magnus in uniuersa terra Aegypti, qualis nec antea fuit, nec postea futurus est. Apud omnes autem filios Isrel non mutiet canis ab homine usque  ad pecus: ut sciatis quanto miraculo diuidat inter Aegyptios et Isrel. Descendentque omnes serui tui ad me, et adorabunt me, dicentes: Egredere tu, et omnis populus qui subiectus est tibi: post hec egrediemur. Et exiuit a Pharaone iratus nimis. Dixit autem Dominus ad Moysen: Non audiet uos Pharao, ut multa signa fiant in terra Aegypti. Moyses autem et Aaron fecerunt omnia ostenta que scripta sunt coram Pharaone. Et indurauit Dominus cor Pharaonis, nec dimisit filios Isrel de terra sua . Factum est autem in noctis medio, percussit Dominus omne primogenitum in terra Aegypti, a primogenito Pharaonis, qui sedebat in solio eius, usque ac primogenitum iumentorum. Surrexitque Pharao nocte, et omnes serui eius, cunctaque Aegyptus: et  ortus est clamor magnus in Aegypto: neque erat domus in qua non iaceret mortuus. uocatisque Moyse et Aaron, ait: Surgite, egredimini a populo meo, uos et filii uestri: ite, immolate Domino sicut dicitis. Oues uestras, et armenta assumite ut petieratis, et abeuntes benedicito mihi. Urgebantque Aegyptii populum de terra exire uelociter, dicentes: Omnes moriemur. Tulit igitur populus consparsam farinam antequam fermentaretur: et ligans 209 in palliis, potuit super humeros suos. Fecerunt filii Isrel sicut preceperat Dominus Moysi: et petierunt ab Aegyptiis uasa argentea et aurea, uestemque plurimam. Dedit autem Dominus gratiam populo coram Aegyptiis ut commodarent eis: et spoliauerunt Aegyptios.  Profectique sunt filii Isrel de Ramesse in Socoth, sexcenta fere millia peditum uirorum, absque paruulis. Sed et uulgus promiscuum innumerabile ascendit cum eis, oues et armenta et animantia diuersi generis multa nimis. Coxeruntque farinam, quam dudum consparsam de Aegypto tulerunt: et fecerunt subcinericios panes azymos: neque enim poterant fermentari cogentibus exire Aegyptiis, et nullam facere sinentibus moram: nec pulmenti quicquam occurrerat preparasse. Habitatio autem filiorum Isrel qua manserunt in Aegypto, fuit quadringentorum triginta annorum. Quibus expletis, eadem die egressus est omnis exercitus Domini de terra Aegypti. R\. Amen.

Antiphona 1. Adiuua nos Deus salutaris noster:  propter gloriam nominis tui Domine. Psalmus LXXuIII.

Oratio. Propitius esto peccatis nostris Domine; et propter honorem nominis tui perfecta nos recrea libertate: nec, dum nostro peccatorum elogio adterimur, in opprobrium gentium redigamur: Ergo ut nos seueritate non punias pene; causam nobis scelerum ablue: atque in conspectu tuo gemitus compeditorum intreat; ut de occulto tuo in manifesto nostro gratia indulta procedat. R\. Amen.

Per misericordiam tuam.

Antiphona 2. Libera nos Domine propter nomen tuum: et notam fac nobis potentiam tuam. Psalmus Cu

Oratio. Salua nos, Domine, qui auctor es nostre salutis: et congrega nos de nationibus; qui redemptis  libertas, et redemptio factus es liberatis: Concede itaque nobis, ut qui nunc malorum permixtione gemimus, te protegente ac decernente, in tranquillitate, qua Sanctos suscipis, gaudeamus. R\. Amen.

Per.

Antiphona 3. uisita nos, Domine, in salute tua. Psalmus Cu.

R\. Miserere, et parce nobis, Domine, qui pietatem plus diligis, quam iudicium requiris; et ideo dissimulas peccata; P. Ut habeas quibus miserearis. u\. Confusio, et opprobrium facti sumus omnibus, qui colebant te: ne, quesumus, tradas nos in perpetuum neque auferas misericordiam tuam. P. Ut habeas. Reiteretur R\.

 Preces. Dicamus omnes: Miserere nobis, Deus, P. Miserere nobis. u\. Mundi rector et redemptor Iesu Christe, rerum actor, P. Miserere nobis. u\. Qui exaudis obsecrantes, et gementes intueris. P. Miserere nobis. u\. Parce nostris iam delictis, fauens uultum pietatis. P. Miserere nobis. u\. Huius urbis, atque plebis conseruator esto uigil. P. Miserere nobis. u\. Peccauimus tibi, Deus: indulgentiam postulamus. P. Miserere nobis.

Hymnus. O Nazarene, lux Bethlehem. Quere fol. 144.

Capitula. Saluos noc fac, Domine Deus noster, et in salute tua uisita: nec iniquitatis nostre pena, sed timoris tui nos humiliet disciplina; ut tua gloriemur  in laude, et confiteamur in nomine: nos quoque ad uidendum, electorum tuorum excitet bonitas; et ad laudandum, regni tui acciscat hereditas.

Pater noster.



Ad Sextam.

Prophetia. Quere fol. 133.

Antiphona 1. Ad te leuamus oculos nostros, qui habitas in celis. Psalmus CXXII.

Oratio. Sicut seruorum in manibus Dominorum suorum sunt oculi; ita nostri ad te, Domine: quousque et peccantibus noxam dimittas, et uapulantium plagas eminuas; impertias alimenta egenis; et medelam tribuas uulneratis. R\. Amen.

Per misericordiam.

Antiphona 2. Conuerte Domine captiuitatem nostram,  sicut torrens in austro. Psalmus CXXu.

Oratio. Conuertere Domine captiuitatem nostram ab inlecebrosis inimici seductionibus redimendo: et reple consolatione indulgentie, quos desolatos prospicis ob admissionem nequitie: da nobis, quesumus, contriti cordis humilitatem querere; et inquinamenta que nos polluunt, fluentis lachrymarum abluere: sic etiam confessionis remedia seramus in lachrymis, ut indulgentie fructus metamus in gaudiis. R\. Amen.

Per misericordiam.

Antiphona 3. Benedictio Domini super uos: benedicamus uos in nomine Domini. Psalmus CXXuIII.

210 u\. Peccata nostra dominantur nobis, et in tribulatione magna sumus. P. Placare iam, Domine, et libera nos. u\. Peccauimus cum patribus nostris:  iniuste egimus, iniquitatem fecimus. P. Placare. Reiteretur R\.

Preces. Exaudi nos, Domine, exaudi: P. Et miseratus dona nobis ueniam. u\. Altissime factor celi et terre, peccatum nostrum dimitte. P. Et miseratus. u\. uide Domine plebis tue lamenta: effunde pluuiam largam. P. Et miseratus. u\. Dimitte, que gementes fatemur, et presta, que postulamus. P. Et miseratus. u\. Succurre iam penitentibus, Christe, ac preces omnium audi. P. Et miseratus.

Hymnus. O Nazarene, lux. Quere fol. 144. Capitula. Domine Iesu Christe, qui pro nostre. fol. 160.



Ad uesperum.

 Lauda. Sol agnouit occasum suum. Posuisti tenebras, et facta est nox.

Dominus sit semper uobiscum. R\. Et cum spiritu tuo.

Antiphona. Deus tu conuertens uiuificabis nos: et plebs tua letabitur in te. Psalmus LXXXIu.

Lauda. ueniat super nos, Domine, misericordia tua: P. Salutare tuum, et eloquium tuum. u\. Et respondebo exprobrantibus mihi uerbum: quia speraui in sermonibus tuis. P. Salutare tuum. u\. Gloria, et honor. P. Salutare.

Hymnus. Christe precamur. Et Capitula. Nonarum Horarum spatiis. folio 173. Lauda. In toto corde meo Deus. fol. 207.



SABBATO.



Ad Matutinum.

Antiphona. Tu autem Domine. Psalmus III. Oratio. Quamuis Domine. Quere fol. 141.

Antiphona 1. Confiteamur Domino misericordias eius: et mirabilia filiis hominum. Psalmus CuI.

Oratio. Confiteamur tibi, Domine, misericordias tuas; quibus nos de interitu redimis; et de regionibus congregatos errorum, compage caritatis, fidei assensione coniungis. R\. Amen.

Per misericordiam tuam.

Antiphona 2. De necessitatibus nostris libera nos, Domine. Psalmus CuI.

Oratio. De necessitatibus nostris libera nos Domine: et animarum nostrarum inediam uerbi tui  adipe pasce; sedentesque in tenebris et umbra mortis, lucis tue inlustra serenitate. R\. Amen.

Per misericordiam tuam, Deus noster, etc.

Antiphona 3. Mitte uerbum tuum, et sana nos Domine. Psalmus CuI.

Oratio. Mitte uerbum tuum Domine ad sanandum nos: et de interitu, quo nostro pondere procellimur, erue: ut quia nos, meminimus, uerbi tui formatos opificio; eius rursum reformemur imperio. Tu nos, dum tribulamur, clamantes exaudi; ac de infestis necessitatibus tribue libertatem: ut ad te de confessione nostra laudatio procedat; et coram filiis hominum pronuntiata nos gratificent mirabilia tua. R\. Amen.

Per misericordiam tuam, Deus noster.

 R\. Querite me in angustia uestra, dicit Dominus. P. Exurgentes ante lucem conuertimini: et dicite: Reuertamur ad Deum nostrum. u\. Querite Dominum dum inueniri potest: inuocate eum dum prope est. P. Exurgentes ante.


In Laudibus.

Antiphona. Cor contritum et humiliatum Deus ne despicias. Psalmus L.

Oratio. Cordis nostri secreta, que quotidie curis carnalibus sordidantur, hyssopi uerbi tui, omnipotens Deus, adsparsione mundentur: recedat a nobis callidus seminator: ut Christus in nobis maneat consolator. R\. Amen.

Per misericordiam tuam.

Antiphona. Tua est Domine magnificentia, et potentia,  et gloria: et tibi laus.


Canticum .

Benedictus es Domine Deus Isrel patris nostri * ab eterno in eternum.

Tua est enim Domine magnificentia, et potentia, et gloria, atque uictoria: * et tibi laus:

Cuncta enim que in celo sunt, et que in terra sunt: * tuum Domine regnum, et tu es super omnes principes.

Tue sunt diuitie, et tua est gloria: * in manu tua uirtus et potentia: in manu tua magnitudo, et imperium hominum.

Nunc igitur confitebimur tibi, * et laudabimus nomen tuum inclytum.

 Ego autem quis, * et populus meus quis, ut passimus hec tibi uniuersa promittere?

Tua sunt omnia: * et que de manu tua accepimus, dedimus tibi.

Peregrini enim sumus coram te, * et aduene, sicut omnes patres nostri.

211 Dies nostri quasi umbra super terram, * et nulla est mora.

Domine Deus meus, omnis hec copia, quam comparaui ut edificetur domus nomini sancto tuo, * de manu tua est.

Scio Deus meus quod probas corda, * et simplicitatem diligis.

Unde et ego in simplicitate cordis mei letus obtuli uniuersa hec: * et populum tuum, qui hic repertus  est, uidi cum ingenti gaudio tibi offerre donaria.

Domine Deus Abraham, Isaac, et Isrel, patrum nostrorum, * custodi in eternum hanc uoluntatem cordis eorum, et semper in ueneratione tua mens ista permaneat.

Oratio. Te amplissime largitatis Dominum deprecamur, ut donorum celestium copiam de manu tua accipiamus, quam tibi ob constituendam domum tuam in nostris cordibus preparemus: tibique uotis simplicibus, que tua sunt offeramus; ac nomen tuum inclytum multimoda confessione laudemus. R\. Amen.

Per misericordiam tuam, Deus, etc.

Ad Benedictus. Antiphona. Sit splendor Domini  Dei nostri super nos. P. Opera manuum nostrarum dirige super nos. u\. Respice in seruos tuos, et in opera tua, et dirige filios eorum. P. Et opera manuum nostrarum.

Canticum. Benedictus es Domine. fol. 6. Lauda. In sanctis eius laudate Dominum. P. Laudate.


Lectio libri Exodi .

R\. Deo gratias.

In illis diebus: Profecta omnis multitudo filiorum Isrel de deserto Sin per mansiones suas, iuxta sermonem Domini, castrametati sunt in Raphidim, ubi non erat aqua ad bibendum populo. Qui iurgati sunt contra Moysen, et dixerunt: Da nobis aquam, ut bibamus. Quibus respondit Moyses: Quid iurgamini contra me? cur tentatis Dominum? Sitiuit ergo populus  Ibi pro aque penuria, et murmurauit contra Moysen: Cur nos exire fecisti de Aegypto, ut occideres nos, et filios nostros, ac iumenta siti? Clamauit autem Moyses ad Dominum, dicens: Quid faciam populo huic? adhuc pusillum, et lapidabunt me. Ait Dominus ad Moysen: Antecede populum, et sume tecum de senioribus Isrel: et uirgam qua percussisti fluuium, tolle in manu tua, et uade. Ecce ego stabo coram te, supra petram Horeb: percutiesque petram, et exibit ex ea aqua, ut bibat populus. Fecit Moyses ita coram senioribus Isrel: et uocauit nomen loci illius, Tentatio, propter iurgium filiorum Isrel, et quia tentauerunt Deum, dicentes: Estne Deus in nobis, an non? uenit autem Amalec, et pugnabat  contra filios Isrel in Raphidim. Dixitque Moyses ad Iosue: Llige uiros: et egressus, pugna contra Amalec cras: et ego stabo in uerticem collis, habens uirgam Dei in manu mea. Fecit Iosue ut locutus fuerat Moyses, et pugnauit contra Amalec: Moyses autem et Aaron et Hur ascenderunt super uerticem collis. Cumque eleuasset Moyses manus, uincebat Isrel: sin autem paululum remisisset, superabat Amalec. Manus autem Moysi erant graues: sumentes igitur lapidem, posuerunt subter eum, in quo sedit: Aaron autem et Hur sustentabant manus eius ex utraque parte. Et factum est ut manus eius non lassarentur usque ad occasum solis. Fugauitque Iosue Amalec, et populum eius in ore gladii. Dixit autem Dominus ad Moysen: Scribe hoc in monumentum  in libro, et trade auribus Iosue: delebo enim memoriam Amalec sub celo. Aedificauitque Moyses altare Domino: et uocauit nomen eius, Dominus exaltatio mea.

Hymnus. Deus creator omnium. fol. 175.

Capitula. Sit splendor tuus, Domine, super nos: et nostrarum opera manuum tu dirige, tu concede: atque in seruos tuos propitius respice: et luce tua bonorum in nos operum germina dirige.

Pater noster. Et ne.

Lauda. Retribue seruo tuo, uiuam: P. Et custodiam, Domine, sermones tuos. u\. Reuela oculos meos: et considerabo mirabilia de lege tua. P. Et custodiam. u\. Gloria. P. Et.

Oratio. Concupiscat anima nostra, Domine, desiderare  iudicia tua in omni tempore: et hoc nobis solum uigeat in amore, quod eterno tuo preparetur in munere. R\. Amen. Per misericordiam.



Ad Tertiam. Prouerbiorum Salomonis .

R\. Deo gratias.

Fili, sicut auis transmigrans de loco suo, sic uir qui derelinquit locum suum. Unguento et uariis odoribus delectatur cor: et bonis amici consiliis anima dulcoratur. Amicum tuum et amicum patris tui ne dimiseris 212 in die afflictionis tue: et domum fratris tui ne ingrediaris in die afflictionis tue. Melior est uicinus iuxta, quam frater procul. Stude sapientiam, fili mi, et letifica cor meum, ut possis  exprobranti respondere sermonem. Astutus uidens malum, absconditus est: paruuli transeuntes sustinebunt dispendia. Tolle uestimentum eius, qui fidem facit pro extraneo: et pro alienis, aufer ei pignus. Qui benedixit proximo suo uoce grandi, de nocte consurgens maledicenti similis erit. Ferrum ferro acuitur, et homo exacuit faciem amici sui. Infernus et perditio numquam replentur: similiter et oculi hominum numquam satiantur. Cor iniqui exquirit mala, cor autem rectum exquirit scientiam. R\. Amen.


Lectio libri Exodi .

R\. Deo gratias.

In illis diebus: Cum audisset Iethro sacerdos Madian, cognatus Moysi omnia que fecerat Deus Moysi,  et Isreli populo suo, eo quod eduxisset Dominus Isrel de Aegypto: tulit Sephoram uxorem Moysi quam remiserat: et duos filios eius, quorum unus uocabatur Gersam, dicente patre: Aduena fui in terra aliena. Alter uero Eliezer: Dominus enim, ait, patris mei adiutor meus, et eruit me de manu Pharaonis. uenit ergo Iethro cognatus Moysi, et uxor eius, et filii eius ad Moysen in desertum, ubi erat castrametatus iuxta montem Dei. Et mandauit Moysi, dicens: Ego cognatus tuus Iethro uenio ad te, et uxor tua, et duo filii tui cum ea. Qui egressus in occursum cognati sui, adorauit, et osculatus est eum: salutaueruntque se mutuo uerbis pacificis. Cumque intrassent tabernaculum; narrauit Moyses cognato suo cuncta que fecerat Dominus Pharaoni,  et Aegyptiis propter Isrel; uniuersumque laborem, qui accidisset eis in itinere, quo liberauerat eos Dominus. Letatusque est Iethro super omnibus, que fecerat Deus Isreli, eo quod eruisset eum de manu Aegyptiorum, et ait: Benedictus Dominus, qui liberauit nos de manu Aegyptiorum, et de manu Pharaonis, qui eruit populum suum de manu Aegypti. Nunc cognoui, quia magnus est Dominus super omnes deos: eo quod superbe egerint contra eos. Obtulit ergo Iethro cognatus Moysi holocausta et hostias Deo: ueneruntque Aaron et omnes senes Isrel, et comederunt panem cum eo coram Domino. Altera autem die sedit Moyses ut iudicaret populum, qui assistebat Moysi de mane usque ad uesperum. Quod cum uidisset cognatus Moysi, omnia scilicet que  agebat in populo, ait: Quid est hoc quod facis in plebe? cur solus sedes, et omnis populus prestolatur de mane usque in uesperum? Cui respondit Moyses: uenit ad me populus querens sententiam Dei. Cumque acciderit eis aliqua disceptatio, ueniunt ad me ut iudicem inter eos, et ostendam precepta Dei, et legem eius. Et ille: Non bonam, inquit, rem facis: stulto labore consumeris et tu, et populus iste qui tecum est: ultra uires tuas est negotium, solus illud non poteris sustinere. Sed audi uerba mea atque consilium, et erit Dominus tecum. Esto tu populo in his que ad Deum pertinent, ut referas que dicuntur ad eum: ostendasque populo cerimonias et ritum colendi, uiamque per quam ingredi debeant, et opus  quod facere debeant. Prouide autem de omni plebe uiros potentes, et timentes Deum, in quibus sit ueritas, et qui oderunt auaritiam, et constitue ex eis tribunos, et centuriones, et quinquagenarios, et decanos, qui iudicent populum omni tempore: quicquid autem maius fuerit, referant ad te, et ipsi minora tantummodo iudicent: leuiusque sit tibi, partito in alios honore. Si hoc feceris, implebis imperium Domini, et precepta eius poteris sustentare: et omnis hic populus reuertetur cum pace ad loca sua. Quibus auditis, Moyses fecit omnia que ille suggessit. Et electis uiris strenuis de cuncto Isrel, constituit eos principes super Isrel, tribunos, et centuriones, et quinquagenarios, et decanos. Qui iudicabant plebem Domini omni tempore: quicquid autem grauius erat,  referebant ad eum, faciliora tantummodo iudicantes. Dimisitque cognatum suum: qui reuersus abiit in domum suam. R\. Amen.

Antiphona 1. Misericors, et miserator, et iustus Dominus. Benignus homo, qui miseretur. Psalmus CXI.

Oratio. Misericors Domine et iuste, fac nos semper esse misericordes; et commoditati alterne tota adesse facilitate: nec obauditu malo nos, dum iudicaueris, terreas; sed tuam ad dexteram glorificandos statuas. R\. Amen.

Per misericordiam tuam.

Antiphona 2. Ego cognoui, quam magnus est 213 Dominus, et Deus noster pre omnibus diis. Psalmus CXXXIu.

 Oratio. Domine, qui educens nubes ab extremo terre, orbem uniuersum sanctis replesti doctoribus; fulgura in pluuiam conuerte misericors: ut preceptis tuis, quibus famulos tuos, ut corrigas, terres: benedicendo reficias: tuaque repletos gratia uberius benedicas. R\. Amen.

Per misericordiam tuam Deus noster.

Antiphona 3. Confitemini Domino, quoniam bonus: quoniam in seculum misericordia eius. Psalmus CXXXuI.

R\. Peccauimus tibi Deus; fac misericordiam. P. Et antequam pereamus liberet nos manus tua. u\. Quare in perpetuum obliuisceris nostri, derelinquis nos in longitudinem dierum. P. Et antequam.

Preces. Indulgentiam postulamus, Christe, exaudi. P. Placare, et miserere. u\. Iesu unigenite Dei Patris  Filius; qui es immense bonitatis, Domine. P. Placare. u\. Cuncti te gemitibus exorantes, poscimus; cunctique simul deprecantes, quesumus. P. Placare. u\. Tua iam clementia mala nostra superet: tuo iam sereno uultu in nos respice. P. Placare. u\. Remissionem omnium peccatorum quesumus; indulge, quesumus, clemens, mala que commisimus. P. Placare, et miserere.

Hymnus. O Nazarene, lux. Quere fol. 144.

Capitula. Tibi, Domine, confitemur, qui celos intellectu fecisti; et eruditos sublimas sapientia: qui fundasti terram super aquam; et supra seculum labile erexisti Ecclesiam tuam; fac, ut nos fluida mundi delectamenta non obruant, sed uirtutes accepte ad superna sustollant.

 Pater noster. Et ne nos.



Ad Sextam.


Lectio libri Ezechielis Prophete .

R\. Deo gratias.

Factus est sermo Domini ad me, dicens: Fili hominis dic ad domum Isrel: sic locuti estis, dicentes: Iniquitates nostre, et peccata nostra super nos sunt, et in ipsis tabescimus: quomodo ergo uiuere poterimus? Dic ad eos: uiuo ego, dicit Dominus: nolo mortem impii, sed ut reuertatur impius a uia sua, et uiuat. Conuertimini a uiis uestris pessimis: et quare moriemini domus Isrel? Tu itaque fili hominis dic ad filios populi tui: Iustitia iusti non liberabit eum in quacumque die peccauerit: et impietas  impii non nocebit ei, in quacumque die conuersus fuerit ab iniquitate sua: et iustus non poterit uiuere in iustitia sua, in quacumque die peccauerit. Etiam si dixero iusto quod uita uiuat, et confisus in iustitia sua fecerit iniquitatem: omnes iustitie eius obliuioni tradentur, et in iniquitate sua, quam operatus est, in ipsa morietur. Si autem dixero impio: Morte morieris: et egerit penitentiam a peccato suo, feceritque iudicium et iustitiam, pignus restituerit ille impius, rapinamque reddiderit, in mandatis uite ambulauerit, nec fecerit quicquam iniustum: uita uiuet, et non morietur. Ait Dominus Deus omnipotens. R\. Amen.

Antiphona 1. Qui erigit elisos: Dominus soluet compeditos. Dominus illuminat cecos, Dominus diligit  iustos. Psalmus CXLu.

Oratio. Domine, qui erigis elisos, et soluis compeditos, atque illuminas cecos: nos quoque erige cum lapsus inclinant; et solue, cum peccata circumligant; atque illumina, cum nos ignorantie caligo circumdat: ut anima nostra te semper laudet; et uita nostra fideli deuotione sit humilis: et quia tui muneris est quod sumus, tibi seruiat omne quod uiuimus. R\. Amen.

Per.

Antiphona 2. Qui sanat contritos corde, et alligat contritiones eorum. Magnus Dominus, et magna uirtus eius. Psalmus CXLuI.

Oratio. Deus, qui sanas contritos corde; plage nostre medelam impende: et qui stellarum numeras  multitudinem; nos ad uitam predestinatis adiunge: ut beneplacitum tibi sit in nobis; et in salute nos eterna iubeas exaltari. R\. Amen.

Per.

Antiphona 3. Oculi nostri ad Dominum Deum nostrum, donec misereatur nobis. Psalmus CXXII.

R\. Miserere, quia Deus es. P. Misericors miserere, quia peccauimus tibi. u\. Ad te leuamus oculos nostros, qui habitas in celis. P. Misericors miserere.

Preces. Subueniat nobis, Domine, misericordia tua. P. uelociter. u\. Inclyte Deus, patiens clamorem nostrum intellige. P. uelociter. u\. Nostris adesto precibus, et dona nobis, que petimus. P. uelociter. u\. Tua nos, Pater, dextera a malis omnibus libera. P. uelociter. u\. Humilium preces, Domine,  214 benignis auribus percipe. P. uelociter. u\. Absterge a nostris sensibus zelum peccati, et odii. P. uelociter. u\. Remitte omnia discrimina, nosque placatus iustifica. P. uelociter. u\. Intende benignus, supplices gemitus omnium suscipe. P. uelociter. u\. Cum ueneris iudex omnium, redemptis esto suffragium. P. uelociter.

Hymnus. O Nazarene, lux. fol. 144.

Capitula. Sicut oculi seruorum in manibus Dominorum suorum sunt; ita nostri ad te, Domine: quous que et peccantibus noxam dimittas, et uapulantium plagas eminuas; impertias alimenta egenis; et medelam tribuas uulneratis.

Pater noster.



IN TERTIO DOMINICO QUADRAGESIMAE.



Ad uesperum.

Lauda. Sacrificate sacrificium uespertinum, P. Et sperate filii hominum in Domino. u\. Confitemini Domino, et inuocate nomen eius. P. Et sperate.

Dominus sit. R\ Et cum.

Antiphona. Perscrutemur uias Domini, et interrogemus corda nostra, si non sunt duplicia. P. Et sic stemus ante faciem Dei mundo corde, et non bilingues. u\. Quia non repellet Dominus plebem suam; et hereditatem suam non derelinquet. P. Et sic stemus.

Dominus sit. R\ Et cum.

Lauda. Bonum mihi est quod humiliasti me, Deus, ut discam iustificationes tuas. P. Bonum mihi lex  oris tui, super millia auri et argenti. u\. Bonitatem fecisti cum seruo tuo Domine: secundum uerbum tuum. P. Bonum.


Hymnus.


   Christe immense, Dominator sancte,
Custodi plebem, quam tu redemisti
Sanguine sacro tuo pretioso;
      Ipse saluasti.

   Claritas fulget, Dominusque fecit,
In Bethania ad Lazarum uenit,
Quem suscitauit, et gloriam suam
      Manifestauit.

   Maria autem domi retenta,
Quem expectabat; pietas immensa
Illi occurrit, et annuntiauit
       Sororque Martha.

   Magister adest. Occurrunt sorores,
Et lachrymantes, Christum confitentes
Sic meruerunt, ut uiderent fratrem
      Suum resurgentem.

   Ad monumentum exlamabat iehsu:
Lazare ueni, Dominusque tecum.
Ille surrexit, et omnis caterua
      Ibi conuertitur.

   In Samaria ut homo sitiuit,
Et mulieri peccata dimisit,
Cecus enim natus lumen magnum
      uidit in Sile.

In Samaria fecit confitentes,
In Bethania Lazarum surgentem,
 Surdos audientes, et mutos loquentes,
      Quos uisitauit.

   Gloria Patri, Trino Sempiterno
Gloria Christo, Spirituique Sancto:
Predicet Trinum pia uoce nomen
      Omne per euum.

R\ Amen.

Supplicatio. Oremus Redemptorem mundi, etc.

Capitula. Quarti nunc et decimi diei de nostrorum dierum decimis curriculo iam peracto, ad te leuamus oculos nostros, Domine, qui habitas in celis; imponde iam et misericordiam miseris et medelam porrige uulneratis, Tu nobis adgressum iter placidum effice: tu cor nostrum in mandatorum tuorum semitis  dirige: per te lucis inueniamus uiam: per te luminosa amoris tui capiamus incendia: tu laboribus requiem, tu laborantibus tribue mansionem; ut horum dierum obseruatione tibi placentes, glorie tue mereamur esse participes.

Pater noster.

Humiliate uos benedictioni.

Dominus sit. R\. Et cum spiritu tuo.

Benedictio. Christus Dei filius labores uestros propitiatus aspiciat, et cordis uestri tenebras illuminando submoueat. R\. Amen. In mandatis quoque illius ita uie uestre feliciter dirigantur, ut iustificationum eius mereantur semper obtinere prouentum. R\. Amen. Quo et cursum uestri laboris propitius adiuuet, et cecitatis uestre tenebras miseratus illustret.  R\. Amen.

Per.

Dominus sit. R\ Et cum spiritu tuo.

Lauda. Defecit in salutari tuo anima mea: P. Et in uerbo tuo speraui, Domine. u\. Defecerunt oculi mei in eloquium tuum, dicentes; Quando consolaberis me? P. Et in uerbo. u\. Gloria, et honor Patri, etc. P. Et in uerbo.

Oratio. Defecit in salutari tuo anima nostra, Domine: desiderio indefesso proficiat 215 exuberantis gratie dono, perceptura consolationem in premio. R\. Amen.

Per misericordiam tuam.

Lauda 2. Bonitatem fecisti cum seruo tuo Domine; P. Secundum uerbum tuum iustifica me. u\.  Bonitatem fecisti cum seruo tuo, Domine: quia mandatis tuis credidi. P. Secundum. u\. Gloria. P. Secundum.

Oratio. Bonitatem et disciplinam et scientiam doce nos Domine: ut nec malitia asperos; nec desidia remissos: nec stultitia reddat ignauos. R\. Amen.

Psalmus. Miserere mei Deus Totus cum Gloria. Et Kyrie, eleison. Christe, eleison. Kyrie, eleison.

Pater noster. Et ne nos.

Preces. Domine misericordiarum, P. Obliuiscere peccata nostra. u\. Qui uitam mortuis, cecis lumen, auditum surdis dedisti. P. Obliuiscere. u\. Qui mutis eloquium, claudis gressum, leprosis sanitatem dedisti. P. Obliuiscere. u\. Qui iniurias carnis nostre in tuo corpore pertulisti. P. Obliuiscere.

 Oratio. Exaudi orationem nostram. fol. 138.



Ad Matutinum

Hymnus. Aeterne rerum Conditor. fol. 3.

Oratio. Aeternum te Dominum, rerumque omnium conditorem, cunctorum uox canit fidelium, qui et certos limites figis, et metas, quibus nox secernatur et dies, eterna lege constituis: abyssus etenim sapientie tue, ut mortalium alleuaret fastidium, aliud labori concessit, aliud quieti seruauit: Presta, ergo, omnipotens Deus, ut mens egra sopore, dum gallo canente, admonetur, alacriter currens, ad spem redeat lucis, et primitias diurni laboris in tuis semper impendat officiis. R\. Amen.

Per misericordiam.

Antiphona 1. Domine quid multiplicati sunt, qui  tribulant me? Tu autem Domine susceptor meus es. Psalmus III.

Antiphona 2. Dele Domine iniquitates meas. Psalmus L. Antiphona 3. In te confidit anima mea. Psalmus LuI.

Oratio. Domine Deus, apud quem confitentes medelam salutis inueniunt; dele piaculorum uulnera de cordibus hominum; et ostende super nos clementie tue clarissimum uultum; tuumque clamoribus supplicum inclina sanctum auditum: Effunde mentibus nostris tue gratie donum: et concede postulantibus remedium quesitum: ac quia ad impendendum debitum nostre seruitutis consurgimus; effunde benedictionis et salutis abundantiam super populum tuum: ac dele misericors scelus contractum;  et fac nos esse liberos a reatu facinorum: audi gemitus petentium; largire indulgentie fructum; et clamoribus pulsantum fidelium concede singulis suffragium postulatum. R\. Amen.

Per misericordiam.

Antiphona. 1. Conuerte nos Deus salutaris noster: P. Et auerte iram tuam a nobis. Ne in eternum irascaris nobis. u\. Deus tu conuertens uiuificabis nos: et plebs tua letabitur in te. P. Et auerte. u\. Gloria, et honor.

Oratio. Conuerte nos Deus salutaris noster ad te, ut auertas iram tuam a nobis; quia aderit respiramen, si suspenderis furorem: sit clementia proxima, ut procul sit ira: conuerte nos, ut miserando uulnera nostra sanes: ne auersus iuste pro peccato,  plagas potius multiplices. Ergo rogamus, ut preueniat iustitiam pietas, et preoccupet penam indulgentia; nos quoque ad te conuerte; ut tribuas salutem, et subtrahas ultionem. R\. Amen.

Per misericordiam.

Antiphona 2. Iudicate pupillo, et egeno: P. Humilem, et pauperem iustificate. Eripite pauperem et egenum: de manu peccatoris liberate eum. P. Et pauperem. u\. Gloria, et honor.

Oratio. Exurge, Domine, qui iudicas terram: et qui fidem omnium gentium pius possessor inhabitas, ne patiaris nos in tenebris remanere; sed fac nos lumen tue ueritatis aspicere: ut fundamenta fidei nostre non super arenam, quam turbo deiiciat, edificemus; sed supra petram, cuius tu es firmitas, conlocemus.  R\. Amen.

Per misericordiam tuam.

Antiphona 3. Tu nobis es, Domine, refugium a pressura, que circumdedit nos. P. Multa sunt enim flagella peccatorum nostrorum. u\. Pro hac orabit ad te omnis sanctus in tempore opportuno. P. Multa. u\. Gloria, et honor.

Oratio. Da nobis Domine peccatorum remissionem, qui purgatis prestas beatitudinem: 216 esto refugium a pressura damnationis, qui indultor es libertatis: et quia multa flagella peccatorum in nobis plaga inruente sentimus, in te confidendo, circumdari nos tua misericordia sentiamus. R\. Amen.

Per misericordiam.

 R\. Quis te consolabitur uirgo filia Sion, quia magna est sicut mare contritio tua? Effunde sicut aqua cor tuum. P. In conspectu Domini extolle ad eum manus tuas pro remedio peccatorum tuorum. u\. Deduc quasi torrentem lachrymas per diem, et noctem, et non taceant pupille oculi tui. P. In conspectu. u\. Gloria, et honor.

Oratio. Consolare nos, Domine, in tribulatione nostra, qui quotidie peccatis contristamur, et compunge cor nostrum ad effundendas lachrymas, sicut aqua in conspectu tuo: ut extollentes ad te manus nostras, numquam humanis deiiciamur in laudibus; sed te, in quo summa est gloriatio, tui memores, delectemur. R\. Amen.

Per misericordiam.


 In Laudibus.

Ad Canticum. Antiphona. Sicut parturiens proxima est partui, et in dolore suo clamat: ita facti sumus dilecto. Propter timorem tuum Domine, in utero accepimus, et parturiuimus spiritum salutis, quem fecisti super terram.

Canticum. De nocte uigilat. fol. 64.

Ad Benedictus. Antiphona. Mane astabo tibi, et uidebo te: quoniam tu es Deus, nolens iniquitatem. u\. uerba mea auribus percipe Domine, intellige clamorem meum. Intende uoci orationis mee, rex meus et Deus meus. Quoniam ad te orabo Domine.

Canticum. Benedictus es Domine. Quere fol. 6.

Lauda. Laudate Dominum de celis omnes stelle et lumen. Celi celorum, et aque, que sunt supra  celos, P. Laudent nomen Domini. u\. Reges terre, et omnes populi: principes, et omnes iudices terre. P. Laudent.


Lectio libri Numeri .

R\. Deo gratias.

In illis diebus: Locutus est Dominus ad Moysen, dicens: Mitte uiros, qui considerent terram Chanaan, quam datuurus sum filiis Isrel, singulos de singulis tribubus, ex principibus. Fecit Moyses quod Dominus imperauerat, mittens principes uiros de deserto Pharan, quorum ista sunt nomina. De tribu Ruben, Semmua filium Zechur. De tribu Simeon, Saphat filium Huri. De tribu Iuda, Caleb filium Iephone. De tribu Issachar, Igal filium Ioseph. De tribu Ephraim, Osee filium Nun. De tribu Beniamin,  Phalti filium Raphu. De tribu Zabulon, Geddiel filium Sodi. De tribu Ioseph, sceptri Manasse, Gaddi filium Susi. De tribu Dan, Ammiel filium Gemalli. De tribu Aser, Sthur filium Michel. De tribu Nephtali, Nahabi filium uapsi. De tribu Gad, Guel filium Maachi: hec sunt nomina uirorum, quos misit Moyses ad considerandam terram: uocauitque Iosue filium Nun: misit ergo eos ad considerandam terram Chanaan, et dixit ad eos: Ascendite per meridianam plagam. Cumque ueneritis ad montes, considerate terram, qualis sit: et populum qui habitator est eius, utrum fortis sit an infirmus: pauci numero an plures: ipsa terra, bona an mala: urbes quales, murate an absque muris: humus, pinguis  an sterilis, nemorosa an absque arboribus. Confortamini, et afferte nobis de fructibus terre illius. Erat autem tempus quando iam precoque uue uesci possunt. Cumque ascendissent, explorauerunt terram a deserto Sin, usque Rohob intrantibus Emath. Ascenderuntque ad meridiem, et uenerunt in Hebron, ubi erant Achiman et Sisai et Tolmai filii Enac: nam Hebron septem annis ante Tanim urbem Aegypti condita est. Pergentesque usque ad Torrentem botri, absciderunt palmitem cum uua sua, quem portauerunt in uirga duo uiri. De malis quoque granatis et de ficis loci illius tulerunt: qui appellatus est locus ille Neheleschol, id est, Torrens botri, eo quod botrum inde portassent filii Isrel. Reuersique exploratores terre post quadraginta dies, omni regione  circumita, uenerunt ad Moysen et Aaron et ad omnem cetum filiorum Isrel in desertum Pharan, quod est in Cades. Locutique sunt ad eos et omni multitudini ostenderunt fructus terre: et narrauerunt, dicentes: uenimus in terram, ad quam misistis nos, que reuera fluit lacte et melle, quod ex his fructibus cognosci potest: sed cultores fortissimos habet, et urbes grandes, atque muratas. Stirpem Enac uidimus ibi. Amalec habitat in meridie, et Hetheus et Iebuseus et Amorrheus in montanis: Chananeus uero moratur iuxta mare et circa fluenta Iordanis. Inter hec 217 Caleb compescens murmur populi, qui oriebatur contra Moysen, ait: Ascendamus, et possideamus terram, quoniam poterimus obtinere eam. Alii uero, qui fuerant cum eo, dicebant:  Nequaquam ad hunc populum ualemus ascendere, quia fortior nobis est. Detraxeruntque terram, quam inspexerant apud filios Isrel, dicentes: Terra, quam lustrauimus, deuorat habitatores suos: populus, quem aspeximus, procere stature est. Ibi uidimus monstra quedam filiorum Enac de genere giganteo, quibus comparati, quasi locuste uidebamur.  Igitur uociferans omnis turba fleuit nocte illa, et murmurati sunt contra Moysen cuncti filii, dicentes: Utinam mortui essemus: et non in hac uasta solitudine! utinam pereamus: et non inducat nos Dominus ad terram istam, ne cadamus gladio, et uxores ac liberi nostri ducantur captiui. Nonne melius est reuerti in Aegyptum? Dixeruntque alter ad alterum: Constituamus nobis ducem, et reuertamur  in Aegyptum. Quo audito Moyses et Aaron ceciderunt proni in terram coram multitudine filiorum Isrel. At uero Iosue filius Nun, et Caleb filius Iephone, qui et ipsi lustrauerant terram, scinderunt uestimenta sua, et ad omnem multitudinem filiorum Isrel locuti sunt: Terra, quam circuiuimus, ualde bona est: si propitius fuerit Dominus, inducet nos in eam, et tradet humum lacte et melle manantem. Nolite rebelles esse contra Dominum: neque timeatis populum terre huius, quia sicut panem ita et possumus eum deuorare: recessit ab illis omne presidium: Dominus uobiscum est, nolite timere. Cumque clamaret omnis multitudo, et lapidibus eos uellet opprimere, apparuit gloria  Domini super tectum federis cunctis filiis Isrel. Et dixit Dominus ad Moysen: Usquequo detrahit mihi populus iste? Quousque non credent mihi, in omnibus signis que feci coram eis? Feriam igitur eos pestilentia, atque consumam: te autem faciam principem super gentem magnam, et fortiorem quam hec est. Et ait Moyses ad Dominum: Ut audiant Aegyptii, de quorum medio eduxisti populum istum, et habitatores terre huius, qui audierunt quod tu Domine in populo isto sis, et facie ad faciem uidearis, et nubes tua protegat illos, et in columna nubis precedas eos per diem, et in columna ignis per noctem: quod occideris tantam multitudinem quasi unum hominem, et dicant: Non poterat introducere populum istum in terram, pro qua iurauerat: idcirco  occidit eos in solitudine. Magnificetur ergo fortitudo Domini sicut iurasti, dicens: Dominus patiens et multe misericordie, auferens iniquitates et scelera, nullumque innoxium derelinquens, qui uisitas peccata patrum in filiis in tertiam et quartam generationem. Dimitte, obsecro, peccata populi huius secundum magnitudinem misericordie tue, sicut propitius fuisti de egredientibus ex Aegypto usque ad locum istum. Dixitque Dominus: Dimisi secundum uerbum tuum. uiuo ego, dixit Dominus: et impletur gloria Domini uniuersa terra. Attamen omnes homines qui uiderunt maiestatem meam, et signa que feci in Aegypto et in solitudine, et tentauerunt me iam per decem uices, nec obedierunt uoci mee, non uidebunt Terram quam iuraui patribus eorum, nec  quisquam ex illis qui detraxit mihi, intuebitur eam. Seruum autem meum Caleb, qui plenus alio spiritu secutus est me, inducam in Terram hanc, quam circumiuit: et semen eius possidebit eam. R\. Amen.

Hymnus. Christe immense, dominator Sancte. fol. 214.

Capitula. Clamoris nostri intelligens orationem, clarifica lucis eterne presentia mane tibi adstantium uota: dieique perennis ita precipe in nobis candorem effulgere, ut tetre noctis crassitudo, et erroris amica caligo aufugiat; Sol quoque uerus suo nos radio lustrando custodiat.

Pater noster.

Lauda. Laus eius. Et Oratio. Laus tua. Require fol. 181.


 In secundis uesperis.

Lauda. In noctibus extollite manus uestras in sancta, et benedicite Dominum. u\. Qui statis in domo Domini, in atriis domus Dei nostri.

Oratio. In noctibus manus nostras ad te extollimus Domine, ut nos in Ecclesia tua fixos statuas; ac dum mundialibus imprimimur sarcinis, nostra laudari te actione concedas. R\. Amen.

Antiphona. Miserere nobis, Deus magne, terribilis, qui custodis pactum, et misericordiam inuocantibus te, P. Et custodientibus mandata tua. u\. Ecce sic benedicetur homo, qui timet Dominum. P. Et custodientibus. 218 u\. Gloria, et honor. P. Et custodientibus.

 Dominus sit semper. R\. Et cum.

Lauda. Reuela oculos meos: et considerabo mirabilia de lege tua. Incola ego sum in terra. P. Ne abscondas a me mandata tua. u\ Retribue seruo tuo, uiuam: et custodiam sermones tuos. P. Ne abscondas. u\. Gloria, et honor.


Hymnus.


   Quarto die iam fetidus
uitam recepit Lazarus,
Mortisque liber uinculis
Factus superstes est sibi.

   Riuos cruoris torridi
Contacta uestis obstruit,
Fletu rigante supplicis
Arent fluenta sanguinis.

    Solutum omni torpore
Iussit repente surgere:
Suis uicissim gressibus
Aeger uehebat lectulum.

   Deo Patri sit gloria,
Eiusque soli Filio,
Cum Spiritu Paraclito,
Nunc, et per omne seculum. Amen.

Supplicatio. Oremus Redemptorem.

Capitula. O bone Iesu, amabilis, et admirabilis auctor, accipe sacrificium seruorum tuorum: et qui prestitisti Lazaro, ut audiens uocem tuam surgeret ex sepulchro: presta nobis, ut te auditu capientes interno, resurgamus, per gratiam a  proprio sceleris nostri profundo: quo uocem pie orationis, qua nos te exorare docuisti in terris, sicut eam nunc coram te fiducialiter prompserimus, ita quoque effectum ipsius petitionis a te percepisse nos gratulemur.

Pater noster.

Humiliate uos benedictioni.

Dominus sit semper. R\. Et cum spiritu tuo.

Benedictio. iehsu Christus filius Dei, qui mortuum Lazarum uite reddidit pristine: ipse nos noue uite sanctificatione perlustret. R\. Amen. Et qui illum solutis manuum ac pedum nexibus abire precepit: ipse, uestrorum compedum resoluto ligamine, rectis uos semper semitis faciat ambulare. R\. Amen. Quique per tante rei miraculum, manifestam fecit populis  gloriam suam: ipse uos introducat ad gaudia sempiterna. R\. Amen.

Per misericordiam ipsius.

Dominus sit semper uobiscum. R\. Et cum spiritu tuo.

Lauda. Mirabilia testimonia tua, Domine: P. Ideo scrutata est anima mea. u\. Declaratio sermonum tuorum illuminat me: et intellectum dat paruulis. P. Ideo scrutata. u\. Gloria, et honor.

Oratio. Scrutantes, Domine, testimoniorum tuorum mirabilia, inluminationis tue intellectum declara: quique aperto ore uitalem spiritum traximus, et pinguedinem sancti Sacrificii saginati ructamus: in timore semper eloquiorum tuorum crescamus;  atque gloriam aspectus tui ostensione pacifica uideamus. R\. Amen.

Alia Lauda 2. Ab omni uia mala. P. Prohibe pedes meos, Domine: u\ Quomodo dilexi legem tuam, Domine? tota die meditatio mea est. P. Prohibe.

Oratio. Ab omni uia mala prohibe pedes nostros, Domine: uerbumque tuum tota seruemus attentione; atque a malo recedere, et tibi nos perpetim facias complacere. R\. Amen.

Lauda 3. Fundasti terram, et permanet. Ordinatione tua perseuerant dies: P. Quoniam omnia seruiunt tibi. u\. In eternum Domine permanet uerbum tuum in celo. P. Quoniam omnia.

Oratio. In eternum Domine uerbum tuum, quod permanet in celo, in Ecclesie tue semper inhabitet  templo: ut inhabitatoris presentia habitaculis sit claritas indefessa. R\. Amen.

Lauda 4. Quomodo dilexi legem tuam Domine? P. Tota die meditatio mea est. u\. Super inimicos meos prudentem me fecisti mandato tuo: quia in eternum mihi est. P. Tota die.

Oratio. Da nobis, Domine, sic diligere legem tuam; ut eam iugiter meditemur in corde, et accepto tibi perficiamur in opere. R\. Amen.

Alia Lauda 5. Manus tue fecerunt me, et plasmauerunt me: P. Da mihi intellectum. Domine, u\. Qui timent te uidebunt me, et letabuntur: quia in uerbo tuo speraui. P. Da mihi.

Oratio. Ad te Domine oculos nostros erigimus; quia manuum tuarum artificium sumus: da nobis  intellectum discendi mandata tua; et timentes te reple letitia: ueniat in consolationem nostri misericordia tua; 219 que nos et a malis omnibus eruat, et operum dignitatem tibi placere edoceat. R\ Amen.

Lauda 6. Qui timent te uidebunt me, et letabuntur: P. Quia in uerbo tuo, Domine, ego speraui. u\. Cognoui Domine quia equitas iudicia tua: et in ueritate tua humiliasti. P. Quia in uerbo.

Oratio. Presta nobis Domine intellectum discendi mandata tua; instrue nos meditatione assidua, ut ab omni officio nos non retrahat desidia; sed ad consolandum nos tua fiat misericordia. R\ Amen.

Per misericordiam.

 Preces. Auerte, Domine, iram tuam a nobis. Et Oratio. Auerte Domine faciem tuam. Quere fol. 130.



FERIA SECUNDA.



Ad Matutinum.

Antiphona. Tu autem Domine. Psalmus III. Et Oratio. Quamuis Domine. fol. 141.

Antiphona. Delicta qui solus intelligis, a peccatis nostris munda nos, Domine. Psalmus XuIII.

Oratio. Ab occultis nostris munda nos Domine purgando conscientiam, que internis ac propriis inficitur maculis: ab alienis quoque parce seruis tuis, ut ea indulgeas, que uel malorum exemplis addiscimus, uel prauis inlecti persuasionibus perpetramus: ut qui te proprium agnoscimus Dominum,  peccatorum nequaquam sentiamus ulterius dominatum. u\. Amen.

Per misericordiam.

Antiphona 2. Exaudi nos in die, qua inuocamus te, Domine, Deus noster. Psalmus XIX.

Oratio. Imple Dommine ones petitiones nostras; ac mitte nobis auxilium de sancto: memor esto omnis sacrificii nostri, quod tibi non solum oblatione, sed etiam oratione atque afflictione dicamus: ut nos tibi humiles semper facias, et contritos adtendas. R\. Amen.

Per misericordiam.

Antiphona 3. Ad defensionem nostram, Deus, respice. Psalmus XXI.

Oratio. Ad defensionem nostram Domine Deus  noster dignanter respice; eripe a framea animas nostras: et ne doctrina pascamur letali, tuo nos tutamine rege; simulque de ore leonis, rapere nos cupientis, libera: et ob latrantis perfidiam canis, peruigili contuitu, solicita nos protege cura. R\. Amen.

Per misericordiam.

R\. Si dixerimus quia peccatum non habemus; nos ipsos seducimus, et ueritas in nobis non est. Quia si confessi fuerimus delicta nostra; fidelis et pius est. P. Qui nobis peccata dimittat, et mundet nos ab omni iniquitate. u\. Hec scribo uobis, ut non peccetis. Sed et si quis peccauerit, aduocatum habemus apud Patrem, Iesum Christum. P. Qui nobis.


 In Laudibus.

Antiphona. Miserere mei, Deus, secundum magnam misericordiam tuam. Psalmus L.

Oratio. Miserere nobis Domine secundum magnam misericordiam tuam: ut unde nos erubescimus, tu indulgeas: et ea, que egisse nos penitet, tu clementer ignoscas. R\. Amen.

Per misericordiam.

Ad Canticum. Antiphona. Cantabo Domino nunc dilecto canticum dilecte uinee mee. uinea facta est dilecto in loco uberi.


Canticum Esaie .

Cantabo nunc dilecto canticum * dilecte uinee mee.

uinea facta est dilecto in cornu, et in loco uberi.  * Et macerit circumdedi, et circumfodi, et plantaui uineam Soreth.

Et edificaui turrem in medio eius, et torcular fodi in ea: * et sustinui ut faceret uuas, fecit autem spinas.

Et nunc homo Iuda, et qui habitatis Hierusalem, * iudicate inter me et uineam meam.

Quid faciam uinee mee, quod adhuc ei non fecerim? * quam sustinui ut faceret uuas, fecit autem spinas.

Et nunc ecce ego annuncio uobis que facturus sum uinee mee: * auferam maceriam eius, et erit in direptionem: et destruam parietes eius, et erit in conculcationem.

 Et derelinquam uineam meam: et non putabitur, neque fodietur: * et ascendent in eam sicut in agrum incultum spine: et nubibus mandabo ne pluant super eam pluuiam.

uinee enim Domini Sabbaoth domus est Isrel: * et homo Iuda, nouellum dilectum:

Sustinui ut faceret iudicium, * fecit autem iniquitatem; et non iustitiam, sed clamorem. R\. Amen.

Oratio. Domine, qui Isreliticam uineam pro fructibus repulisti spinarum; amplia 220 Ecclesiam tuam inlatione uirtutum: ut maceria, qua illi detecti sunt, preceptorum nos ambias: et turrim regni, torcularque altaris, quod illis imminuis, nobis impertias: ut, imbre nubium in pluuiam rupta, flammarum debitas uepres non exhibeamus; sed fruges  celestes benignus et in nobis nutrias, et ex nobis accipias. R\. Amen.

Ad Benedictus. Antiphona. Emitte lucem tuam Domine et ueritatem tuam: u\. Ipsa me deduxerunt, et adduxerunt in montem sanctum tuum, et in tabernaculum tuum.

Canticum. Benedictus es Domine. fol. 6.

Lauda. In cymbalis bene sonantibus, in cymbalis iubilationum: omnis spiritus laudet Dominum. Psalmus CL.


Lectio libri Deuteronomii .

R\. Deo gratias.

In illis diebus: Ascendit Moyses de campestribus Moab super montem Nebo, in uerticem Phasga contra Iericho: ostenditque ei Dominus omnem terram  Galaad usque Dan, et uniuersum Nephtalim, terramque Ephraim et Manasse, et omnem terram usque ad mare nouissimum, et australem partem, et latitudinem campi Iericho ciuitatis palmarum usque Segor. Dixitque Dominus ad eum: Hec est terra, pro qua iuraui Abraham, Isaac, et Iacob, dicens: Semini tuo dabo eam. uidisti eam oculis tuis, et non transibis ad illam. Mortuusque est Moyses seruus Domini, in terra Moab, iubente Domino: sepeliuit eum in ualle terre Moab contra Phogor: et non cognouit homo sepulcrum eius usque in presentem diem. Moyses centum et uiginti annorum erat quando mortuus est: non caligauit oculus eius, nec dentes illius commoti sunt. Fleueruntque illum filii Isrel in campestribus Moab uiginti diebus: et completi  sunt dies planctus lugentium Moysen. Iosuo uero filius Nun repletus est spiritu sapientie, quia Moyses posuit super eum manus suas. Et obedierunt ei filii Isrel, feceruntque sicut preceperat Dominus Moysi. Et non surrexit propheta ultra in Isrel sicut Moyses, quem nosset Dominus facie ad faciem, in omnibus signis atque portentis, que misit per eum, ut faceret in Aegypto Pharaoni, et omnibus seruis, uniuerseque terre illius, et cunctam manum robustam, magnaque mirabilia, que fecit Moyses coram uniuerso Isrel. R\. Amen.

Hymnus. Fulgentis auctor. fol. 96.

Capitula. Emitte lucem tuam, et ueritatem tuam, Domine Deus noster, ut splendor diuinitatis tue caliginem  mentis nostre enubilet, et uera humanitatis assumptio, humani generis sit manifesta redemptio: ut dum uerus Deus, uerusque homo in nobis, atque pro nobis ostenderis; opus tuum omnipotentia eripiat ab hoste captiuos, et enutriat misericordia iam redemptos.

Pater noster.

Lauda. Mirabilia testimonia tua Domine: P. Ideo scrutata est anima mea. u\. Declaratio sermonum tuorum illuminat: et intellectum dat paruulis. P. Ideo. u\. Gloria, etc. P. Ideo.

Oratio. Scrutantes, Domine, testimoniorum tuorum mirabilia, illuminationis tue intellectum declara: quique aperto ore uitalem spiritum traximus; et pinguedinem sancti Sacrificii saginati eructamus:  in timore semper eloquiorum tuorum crescamus; atque gloriam aspectus tui ostensione pacifica uideamus. R\. Amen.

Per misericordiam.



Ad Tertiam.


Sapientie Ecclesiastici Salomonis .

R\. Deo gratias.

Fili, secundum uirtutem tuam caue te a proximo, et cum sapientibus, et prudentibus tracta: uiri iusti sint tibi conuiue, et in timore Domini sit tibi gloriatio tua, et in sensu sit tibi Dei cogitatus, et omnis narratio tua in preceptis Altissimi. In manu artificum opera laudabitur, et principes populi in sapientia sermonis sui, in sensu uero seniorum uerbum. Terribilis est in ciuitate sua homo  linguosus: et temerarius in lingua sua odibilis.  Iudex sapiens uindicabit populum suum, et principatus sensati stabilis erit. Rex insipiens perdet populum suum: et ciuitates inhabitabuntur per sensum prudentium. In manu Dei potestas terre: et utilem rectorem suscitabit in tempus super illam. R\. Amen.


Lectio libri Iosue .

R\. Deo gratias.

In illis diebus: Factum est post mortem Moysi serui Domini, ut loqueretur Dominus ad Iosue filium Nun, ministrum Moysi, et diceret ei: Moyses seruus meus mortuus est: surge, et transi Iordanem istum tu, et omnis populus tecum, in terram,  quam ego dabo filiis Isrel. Omnem locum, quem 221 calcauerit uestigium pedis uestri, uobis tradam, sicut locutus sum Moysi. A deserto et Libano usque ad fluuium magnum Euphraten, omnis terra Hetheorum usque ad mare magnum contra solis occasum erit terminus uester. Nullus uobis poterit resistere cunctis diebus uite tue: sicut fui cum Moyse, ero et tecum: non dimittam, nec derelinquam te. Confortare, et esto robustus ualde: ut custodias, et facias omnem legem, quam precepit tibi Moyses seruus meus: nec declines ab ea ad dexteram uel ad sinistram, ut intelligas cuncta que agis. Non recedat uolumen legis huius de ore tuo: sed meditaberis in eo diebus ac noctibus, ut custodias, et facias omnia que scripta sunt in eo: tunc  diriges uiam tuam, et intelliges eam. Ecce precipio tibi, confortare, et esto robustus. Noli metuere: quoniam tecum est Dominus Deus tuus in omnibus ad quecumque perrexeris. Precepitque Iosue principibus populi, dicens: Transite per medium castrorum, et imperate populo, ac dicite: Preparate uobis cibaria: quoniam post diem tertium transibitis Iordanem, et intrabitis ad possidendam terram, quam Dominus Deus uester daturus est uobis. Rubenitis quoque et Gaditis, et dimidie tribui Manasse ait: Mementote sermonem, quem locutus est uobis Moyses famulus Domini, dicens: Dominus Deus uester dedit uobis requiem, et omnem terram. Uxores uestre, et filii, ac iumenta manebunt in terra, quam tradidit nobis Moyses trans Iordanem: uos autem transite  armati inter fratres uestros, omnes fortes manu, et pugnate pro eis, donec det Dominus requiem fratribus uestris sicut et uobis dedit, et possideant ipsi quoque terram possessionis uestre, et habitabitis in terra, quam dedit uobis Moyses famulus Domini trans Iordanem contra solis ortum. Responderuntque ad Iosue, atque dixerunt: Omnia, que precepisti nobis, faciemus: et quocumque, miseris, ibimus. Sicut obediuimus in cunctis Moysi, ita obediemus et tibi: tantum sit Dominus Deus tecum, sicut fuit cum Moyse. Qui contradixerit tibi, et non obedierit cunctis sermonibus quos preceperis ei, moriatur: tantum confortare, et uiriliter age.  Misit ergo Iosue filius Nun de Setim duos uiros exploratores in abscondito: et dixit eis: Ite, et considerate terram,  urbemque Iericho. Qui pergentes ingressi sunt domum mulieris meretricis, nomine Rahab, et quieuerunt apud eam. Nuntiatumque est regi Iericho, et dictum: Ecce uiri ingressi sunt huc per noctem de filiis Isrel, ut explorarent terram. Misitque rex Iericho ad Rahab, dicens: Educ uiros, qui uenerunt ad te, et ingressi sunt domum tuam: exploratores quippe sunt, et omnem terram considerare uenerunt. Tollensque mulier uiros, abscondit, et ait. Fateor, uenerunt ad me, sed nesciebam unde essent: cumque porta clauderetur in tenebris, et illi pariter exierunt, nescio quo abierunt: persequimini cito, et comprehendite eos. Ipsa autem fecit ascendere uiros in solarium domus sue, operuitque eos lini stipula,  que ibi erat. Hi autem qui missi fuerant, secuti sunt eos per uiam que ducit ad uadum Iordanis: illisque egressis statim porta clausa est. Nec dum obdormierunt qui latebant, et ecce mulier ascendit ad eos, et ait: Noui quod tradiderit Dominus uobis terram: et irruerit in nos terror uester, et elanguerunt omnes habitatores terre. Audiuimus quia siccauit Dominus aquas maris Rubri ad uestrum introitum, quando egressi estis ex Aegypto: et que feceritis duobus Amorrheorum regibus, qui erant trans Iordanem, Sehon et Og, quos interfecistis. Et hec audientes pertimuimus, et elanguit cor nostrum, nec remansit in nobis spiritus uite ad introitum uestrum: Dominus enim Deus uester, ipse est Dominus in celo sursum, et in terra deorsum. Nunc ergo iurate mihi per  Dominum, ut quomodo ego feci uobiscum misericordiam, ita et uos faciatis cum domo patris mei: detisque mihi signum, et saluetis patrem meum et matrem, fratres ac sorores meas, et omnia que meorum sunt, et eruatis animas nostras de morte. Qui responderunt: Anima nostra sit pro uobis ad mortem, si non tamen prodideris nos: cumque tradiderit nobis Dominus terram, faciemus in te misericordiam et ueritatem. Demisit ergo eos per funem de fenestra: domus enim eius herebat muro. Dixitque ad eos: Ad montana conscendite, ne forte occurrant uobis reuertentes: ibique latitate diebus tribus, donec redeant, et sic ibitis per uiam uestram. Qui dixerunt ad eam: Innoxii erimus a iuramento hoc, quo adiurasti nos: si ingredientibus nobis terram, signum  fuerit funiculus iste coccineus; et ligaueris eum per fenestram, qua nos demisisti: et patrem tuum et 222 matrem, fratresque et omnem cognationem tuam congregaueris in domum tuam. Qui ostium domus tue egressus fuerit, sanguis ipsius erit super caput eius, et nos erimus alieni. Cunctorum autem sanguis, qui tecum fuerat in domo, redundabit in caput nostrum, si eos aliquis tetigerit. Quod si nos prodere uolueris, et sermonem istum proferre in medium, erimus mundi ab hoc iuramento, quo adiurasti nos. Et illa respondit: Sicut locuti estis, ita fiat: dimittensque eos ut pergerent, appendit funiculum coccineum in fenestram. Illi uero ambulantes peruenerunt ad montana, et manserunt ibi tres dies, donec reuerterentur qui fuerant persecuti: querentes  per omnem uiam, non repererunt eos. Quibus urbem ingressis, reuersi sunt, et descenderunt exploratores de monte: et Iordane transmisso, uenerunt ad Iosue filium Nun, narraueruntque omnia que acciderant sibi, atque dixerunt: Tradidit Dominus in manus nostras omnem terram hanc, et timore prostrati sunt cuncti habitatores eius.  Igitur Iosue de nocte consurgens premouit castra: egredientesque ad Setim uenerunt ad Iordanem ipse et omnes filii Isrel, et morati sunt ibi tres dies. Quibus euolutis, transierunt precones per castrorum medium, et clamare ceperunt: Quando uideritis arcam federis Domini Dei uestri, et sacerdotes stirpis leuitice portantes eam: uos quoque consurgite, sequimini precedentes: sitque inter uos, et arcam  spatium cubitorum duum millium: ut procul uidere possitis, et nosse per quam uiam ingrediamini: quia prius non ambulastis per eam: et cauete ne appropinquetis ad arcam. Dixitque Iosue ad populum: Sanctificamini: cras enim faciet Dominus inter uos mirabilia. Respondeat chorus. Amen.

Antiphona 1. Deus Deus noster, respice nos: non nos derelinquas, sperantes in te. Psalmus XXI.

Oratio. Respice in nos, Domine Deus noster; ne auertendo faciem tuam a nobis, nos aliquatenus derelinquas: uere enim salui erimus, si uultus tui in nos aspectum conuerteris, et hilariter nostris te animabus coniunxeris: ut quia in te sperauerunt patres nostri, et salui facti sunt, nos hereditarie fac eorum  spei succedere; et parilitate horum, eterna cum eis exultatione gaudere. Respondeat chorus. Amen.

Per misericordiam tuam Deus noster, etc.

Antiphona 2. Sperantes in Domino misericordia circumdabit. Psalmus XXXI.

Oratio. Remitte Domine impietatem cordis nostri, pro qua te omnis Sanctus in tempore opportuno exorat; atque intellectum tribue nobis per operationis suffragium, quod precamur: et instrue nos in huius uite uiam, qua gradiamur. R\. Amen.

Per misericordiam.

Antiphona 3. Fiat Domine misericordia tua super nos: sicut sperauimus in te. Psalmus XXXII.

R\. Misericordia Domini facit, ut non deficiat; P. Quia non sunt consummate miserationes eius. u\.  Flagellabit nos ab iniquitatibus nostris, et omnium nostrorum miserebitur. P. Quia non. u\. Gloria, et honor Patri. Reiteretur R\.

Preces. Miserere, et parce, clementissime Domine, populo tuo. P. Quia peccauimus tibi. u\. Prostrati omnes lachrymas producimus, pandentes tibi occulta, que admisimus: a te, Deus exposcimus. P. Quia. u\. Orationes sacerdotum accipe, et que postulant affluenter tribue: ac tue plebi miserere, Domine. P. Quia. u\. Furorem tuum adduxisti super nos: delicta nostra curuauerunt nos, et absque ulla spe defecimus. P. Quia. u\. Remissionem peccatorum tribue, et largitatem dona nobis pluuie: te inuocamus: tu adesto, Domine. P. Quia.

 Hymnus. O Nazarene, lux. fol. 144.

Oratio. Fiat misericordia tua Domine super nos: ut qui singillatim corda hominum fingis; speciatim ea sanctifices: et quia oculi tui super eos sunt, qui te metuimus ยท timoris tui da nobis confertam largitatem.

Pater noster.



Ad Sextam.


Lectio Ieremie Prophete 

R\. Deo gratias.

Hec dicit Dominus: Clama ad me, et exaudiam te: et annuntiabo tibi grandia, et firma que nescis. Quia hec dicit Dominus exercituum Deus Isrel, et ad domos urbis huius, et ad domos regis Iuda, que destructe sunt, et ad munitiones, et ad gladium uenientium ut dimicent cum Chaldeis, et impleant eas  cadaueribus hominum, quos percussi in furore meo et indignatione mea, abscondens faciem meam a ciuitate hac, 223 propter malitiam eorum omnem. Ecce ego obducam eis cicatricem et sanitatem, et curabo eos: et reuelabo illis deprecationem pacis et ueritatis. Et conuertam conuersionem Iuda, et conuersionem Hierusalem: et edificabo eos sicut a principio. Et emundabo illos ab omni iniquitate sua, in qua peccauerunt mihi: et propitius ero cunctis iniquitatibus eorum, in quibus derelinquerunt, et spreuerunt me. Et erit mihi in nomen, et in gaudium, et in laudem, et in exultationem cunctis gentibus terre, que audierunt omnia bona, que ego facturus sum eis: et pauebunt, et turbabuntur in uniuersis  bonis, et in omni pace, quam faciam ego eis. Hec dicit Dominus: Adhuc audietur in loco isto , uox gaudii et uox letitie, uox sponsi et uox sponse, uox dicentium: Confitemini Domino exercituum, quoniam bonus Dominus, quoniam in seculum misericordia eius.

R\. Amen.

Antiphona 1. Confitemini Domino in cithara: in psalterio decem chordarum psallite ei. Psalmus XXXII.

Oratio. Tibi Domino placens sit anima nostra; a quo et uirtutem tolerantie, et premium concupiscit  accipere: tua ergo super nos misericordia, sicut sperauimus, fiat: tuaque nos gratia consueta preueniat. R\. Amen.

Per misericordiam.

Antiphona 2. Magnificate Dominum mecum: et exaltemus nomen eius in unum. Psalm. XXXIII.

Oratio. Inquirentes te, Domine, dignanter exaudi; atque ut in te letetur anima nostra propitius indultor imperti: et quia iuxta es his, qui tribulato sunt corde, aurem tuam ad contritionem nostri spiritus pande: et ad pacem tuam, que exuperat omnem sensum, corpora nostra et corda conuerte. R\. Amen.

Per misericordiam.

Antiphona. Filii hominum in protectione alarum  tuarum sperant, Domine. Psalmus XXXu.

R\. Si ambulauerimus in uiis eius: erit nobis consolator Dominus magnus, et eternus. P. In die tribulationis nostre. u\. Benedictus Dominus, qui magnus est in eternum: quoniam in secula regnum ipsius est: quia ipse flagellat, et iterum miseretur. P. In die. u\. Gloria, et honor. Reiteretur R\.

Preces. Miserere, Domine, supplicantibus. P. Tu dona nobis ueniam. u\. Rerum Creator omnium, ad te precem dirigimus. P. Tu dona. u\. Iram tuam remoue, et que rogamus tribue. P. Tu dona. u\. Concede nobis, Domine, copiam indulgentie. P. Tu dona. u\. Cum misericordia tribue nobis pluuiam. P. Tu dona.

Hymnus. O Nazarene, lux. fol. 144.

 Oratio. In protectione alarum tuarum Domine filios hominum sperantes, nequaquam detegas; sed tanquam pupillos, quo possimus supernis uolatibus preparari, fouendo enutrias: nec diripi nos laceratione insidiantium sinas; nec a nido Ecclesie tue auolare permittas: sed dum nos tegmine regis paterno, ad ubertatem domus tue adiuti tuo ueniamus auxilio.

Pater noster.



Ad Nonam.


Ecclesiastici Salomonis .

R\. Deo gratias.

Fili, susurro et bilinguis maledictus: multos enim turbauit pacem habentes. Lingua tertia multos  commouit, et dispersit illos a gente in gentem: ciuitates muratas destruit, et domos magnorum effodit. uirtutes populorum concidit, et gentes fortes dissoluit. Lingua tertia mulieres uiratas eiecit, et priuauit illas laboribus suis: qui respicit illam, non habet requiem, nec habebit amicum, in quo requiescat. Flagelli plaga liuorem facit: plaga autem lingue comminuit ossa. Multi ceciderunt in ore gladii, sed non sic quomodo qui ceciderunt per linguam suam. Sepi aures tuas spinis, et noli audire linguam nequam, et ori tuo fac retia et seras. Beatus qui tectus est a lingua sua nequam, qui in iracundiam illius non transiuit, et qui non traxit iugum eius, et in uinculis illius non est ligatus. R\ Amen.


Lectio libri Iosue .

 R\. Deo gratias.

In illis diebus: Cum esset Iosue in agro urbis Iericho, leuauit oculos, et uidit uirum stantem contra se, euaginatum tenentem gladium, perrexitque ad eum, et ait: Noster es, an aduersariorum? Qui respondit: Nequaquam: sed sum princeps exercitus Domini, et nunc uenio. Cecidit Iosue pronus in terram, et adorans ait: Quid Dominus meus loquitur ad seruum suum? Solue, 224 inquit, calceamentum de pedibus tuis: locus enim, in quo stas, terra sancta est. Fecitque Iosue ut sibi fuerat imperatum.  Iericho autem clausa erat atque munita, timore filiorum Isrel, et nullus egredi audebat aut ingredi. Dixitque Dominus ad Iosue: Ecce dedi in manus tuas Iericho, et regem eius, omnesque  fortes uiros. Circuite urbem cuncti bellatores semel per diem: sic facietis sex diebus. Septimo autem die sacerdotes tollant septem buccinas, quarum usus est in iubileo, et precedant arcam federis: septiesque circuibitis ciuitatem, et sacerdotes clangent buccinis. Cumque insonauerit uox longior atque concisior, et in auribus uestris concrepuerit, clamabit omnis populus uociferatione maxima, et muri funditus conruent ciuitatis, ingredienturque singuli per locum circa quem steterint. uocauit ergo Iosue filius Nun sacerdotes, et dixit ad eos: Tollite arcam federis: et septem alii sacerdotes tollent iubileorum buccinas septem, et incedant ante arcam Domini. Ad populum quoque ait: Ite, et circuite ciuitatem, armati, precedentes arcam Domini. Cumque Iosue  uerba finisset, et septem sacerdotes septem buccinis clangerent ante arcam federis Domini, omnisque Isrel precederet armatus exercitus, reliquum uulgus arcam sequebatur, ac buccinis omnia concrepabant. Preceperat autem Iosue populo: Non clamabitis, nec audietur uox uestra, neque ullus sermo ex ore uestro egredietur: donec ueniat dies in quo dicam uobis: Clamate et uociferamini. Circuiuit ergo arca Domini ciuitatem semel per diem, et reuersa in castra, mansit ibi. Igitur Iosue de nocte consurgente, tulerunt sacerdotes arcam Domini, et septem ex eis septem buccinas, quarum in iubileis usus est: precedebant arcam Domini ambulantes atque clangentes: et armatus populus ibat ante eos,  uulgus autem reliquum sequebatur arcam, et buccinis personabat. Circuieruntque ciuitatem secundo die semel, et reuersi sunt in castra. Sic fecerunt sex diebus. Die autem septimo, diluculo consurgentes, circuierunt urbem, sicut dispositum erat, septies. Cumque septimo circuitu clangerent buccinis sacerdotes, dixit Iosue ad omnem Isrel: uociferamini: tradidit enim Dominus uobis ciuitatem: sitque ciuitas hec anathema: et omnia que in ea sunt, Domino: sola Rahab meretrix uiuat, cum uniuersis qui cum ea in domo sunt: abscondit enim nuntios quos direximus. uos autem cauete, ne de his, que precepta sunt, quidpiam contingatis, et sitis preuaricationis rei, et omnia castra Isrel in peccato sint, atque turbentur. Quicquid autem auri et argenti  fuerit, et uasorum eneorum ac ferri, Domino consecretur, repositum in thesauris eius. Igitur omni uociferante populo, et clangentibus tubis, postquam in aures multitudinis uox sonitusque increpuit, muri illico corruerunt: et ascendit unusquisque per locum, qui contra se erat: ceperuntque ciuitatem, et interfecerunt omnia que erant in ea, a uiro usque ad mulierem, ab infante usque ad senem. Boues quoque et oues et asinos in ore gladii occiderunt. Duobus autem uiris, qui exploratores missi fuerant, dixit Iosue: Ingredimini domum mulieris meretricis, et producite eam, et omnia quecumque illi sunt, sicut illi iuramento firmastis. Ingressique iuuenes, eduxerunt Rahab, et parentes eius, fratres quoque, et omnem supellectilem ac cognationem illius, et extra  castra Isrel manere fecerunt. Urbem autem, et omnia que in ea erant, succenderunt; absque argento et auro, et uasis eneis, ac ferro, que in erarium Domini consecrauerunt. Rahab uero meretricem, et domum patris eius, atque omnia que habebat, fecit Iosue uiuere, et habitauerunt in medio Isrel usque in presentem diem: eo quod absconderit nuntios, quos miserat ut explorarent Iericho. In tempore illo, imprecatus est Iosue, dicens: Maledictus uir coram Domino, qui suscitauerit et edificauerit Iericho. In primogenito suo fundamenta eius iaciat, et in nouissimo liberorum ponat portas eius. Fuit ergo Dominus cum Iosue, et nomen eius in omni terra uulgatum est.

Antiphona 1. Confitemini Domino in cithara:  in psalterio decem chordarum psallite ei. Psalmus XXXII.

Oratio. Domine, qui iustorum gaudium, tuum facis esse preceptum; quorum tibi laudatio et obsequitur diligendo, et diligit conlaudando; qui tibi per Legis citharam nouum canticum cantant: et per psalterium piis uocibus sacro fragore persultant: eorum nos Domine uestigiis inherere concede; et laudem tuam cum eisdem tribue conclamare: Et quia rectus est sermo tuus, tuaque fidelia opera; presta, ut te corde fideli credamus, et misericordiam tuam impensius consequi 225 mereamur. R\. Amen.

Per misericordiam

 Antiphona 2. Anima nostra patiens est Domino: quoniam adiutor, et protector noster est. Psalmus XXXII.

Oratio. Tibi, Domine. Quere fol. 223.

Antiphona 3. Redimet Dominus animas seruorum suorum: et non derelinquet omnes qui sperant in eum. Psalmus XXXIII.

Oratio. Benedicat te Domine in omni tempore anima nostra: quia et in flagellis nostris semper adest misericordia tua: dum nos et disciplina corrigis, et indulgentia foues: dum percutiendo sanas, et sanando corroboras: Dona igitur nobis, ut qui tuam in fide gustauimus suauitatem, plenissimam percipiamus in retributione dulcedinem.

Pater noster, qui es.



Ad uesperum in tertia feria.


Lauda. Tu illuminas lucernam meam, Domine.

Dominus sit semper uobiscum. R\. Et cum. Antiphona. Omnis terra adoret te, et psallat tibi: psalmum dicat nomini tuo, Altissime. Psalmus LXu.

Hymnus. Christe saluator omnium. fol. 97. Capitula. Sit festum ieiunium nostrum. f. 149. Lauda. Mirabilia testimonia tua, Domine, Et Oratio. Scrutantes Domine. fol. 220.



TERTIA FERIA.



Ad Matutinum.

Antiphona. uocem meam. Psalmus III. Oratio. Ad te, Domine, proprie. fol. 149.

Antiphona 1. Memores erunt nominis tui; et populi  tui confitebuntur tibi. Psalmus XLIu.

Oratio. Fac nos Domine diligere iustitiam et odire iniquitatem: ac per te speciemque tuam pulchritudinem currentes, deducat nos mirabiliter dextera tua: et mortificata in nobis incentiua fornicationis libidine, accinge lumbos nostros gladio castitatis. R\. Amen.

Per misericordiam.

Antiphona 2. Deus noster refugium et uirtus; adiutor in pressuris, que inuenerunt nos nimis. Psalmus XLu.

Oratio. Deus, refugium nostrum et uirtus, tu in pressuris omnibus adsiste: ut omne gladium in sua uagina reductum, et omne cor pacis tranquillitate  ditatum, te uidere ambiat: teque in tuis semper muneribus recognoscat. R\. Amen.

Per misericordiam.

Antiphona 3. Exurge, Domine, adiuua nos: et libera nos propter nomen tuum. Psalm. XLIII.

Oratio. Exurge Domine, adiuua nos contra omnem malitiam persequentium; et libera nos propter nomen tuum a contrarietate spirituum immundorum: ut in loco afflictionis, ubi nos humiliasti, exaltes iterum in remuneratione uirtutis. R\. Amen.

Per misericordiam.

R\. Domine, indulge peccatis nostris: quia multa est iniquitas nostra. P. Parce nobis, Domine, et libera animas nostras ab omni angustia. u\. Patres nostri peccauerunt, et non sunt: nos autem iniquitates  eorum exoluimus. P. Parce nobis, Domine. u\. Gloria et honor Patri. P. Parce nobis.


In Laudibus.

Antiphona. Secundum magnam misericordiam tuam, dele Domine iniquitatem meam. Psalmus L.

Oratio. Secundum multitudinem miserationum tuarum. Quere fol. 150.

Ad Canticum. Antiphona. Directa facta est uia piorum, et preparatum est iter sanctorum.

Canticum. Ecce ciuitas uirtus. fol. 20.

Oratio. Urbs fortitudinis nostre, saluationis tue muro nos protege, nosque et intrinsecus ab hoste defende; et intra ex utraque tua protectione muniti, in tua pace, atque quiete mereamur iugiter permanere. R\. Amen.

 Per misericordiam.

Ad Benedictus. Antiphona. In matutinis meditabor in te, quia fuisti adiutor meus Domine. u\. Deus Deus meus ad te de luce uigilo.

Canticum. Benedictus es Domine. fol. 6. Lauda. In iubilatione laudate Dominum: omnis spiritus laudet nomen Domini. Psalmus CL.


Lectio libri Iosue .

R\. Deo gratias.

In illis diebus: Fuit Dominus cum Iosue, et nomen eius in omni terra uulgatum est. Filii autem Isrel preuaricati sunt mandatum, et usurpauerunt de anathemate. Nam Achan filius Charmi, filii Zabdi, filii Zare de tribu Iuda, tulit aliquid de anathemate: iratusque est Dominus contra filios Isrel. Cumque  mitteret Iosue de Iericho uiros contra Hay, que est iuxta Bethauen, ad orientalem plagam de oppidis Bethel, dixit eis: Ascendite, et explorate terram. Qui precepta complentes explorauerunt Hay. Et reuersi 226 dixerunt ei: Non ascendat omnis populus, sed duo uel tria millia uirorum pergant, et deleant ciuitatem: quare omnis populus frustra uexetur contra hostes paucissimos? Ascenderunt ergo tria millia pugnatores. Qui statim terga uertentes, percussi sunt a uiris urbis Hay, et corruerunt ex eis triginta sex homines: persecutique eos de porta usque ad Sabbarum, ceciderunt per prona fugientes: protimuitque cor populi, et ad instar aque liquefactum est. Iosue uero filius Nun scidit uestimenta sua, et cecidit pronus in terram coram arcam  Domini usque ad uesperum, tam ipse quam omnis Isrel: miseruntque puluerem super capita sua, et dixit Iosue: Heu Domine Deus, quid uoluisti transducere populum istum Iordanem fluuium istum, ut traderes nos in manus Amorrhei, et perderes? utinam ut cepimus, mansissemus trans Iordanem. Mi Domine Deus, quid dicam, uidens Isrel hostibus suis terga uertentem? Audient Chananei, et omnes habitatores terre, ac pariter conglobati circumdabunt nos, atque delebunt nomen nostrum de terra: et quid facies nomini tuo magno? Dixitque Dominus ad Iosue: Surge, cur iaces pronus in terram? Peccauit Isrel, et preuaricatus est pactum meum: tuleruntque de anathemate, et furati sunt atque mentiti,  et absconderunt inter uasa sua. Nec poterit Isrel stare ante hostes suos, eosque fugiet: quia pollutus est anathemate: non ero uobiscum, donec conteratis eum qui huius sceleris reus est. Sanctificamini in crastinum: hec enim dicit Dominus Deus Isrel: Anathema in medio tui Isrel: non poteris stare coram hostibus tuis, donec deleatur ex te qui hoc contaminatus est scelere. Accedetisque singuli mane per tribus uestras: et quamcumque tribum sors inuenerit, accedet per cognationes suas, et cognatio per domos, domusque per uiros. Et quicumque ille in hoc facinore fuerit deprehensus, comburatur igni cum omni substantia sua: quoniam preuaricatus est pactum Domini, et fecit nefas in Isrel. Surgens itaque Iosue mane, applicuit Isrel per tribus suas,  et inuenta est tribus Iuda. Que cum iuxta familias suas esset oblata, inuenta est familia Zare. Illam quoque per uiros offerens, reperit Zabdi: cuius domum in singulos diuidens uiros, inuenit Achan filium Charmi, filii Zabdi, filii Zare de tribu Iuda. Et ait ad Achan: Fili mi, da gloriam Domino Deo Isrel, et confitere, atque indica mihi quid feceris, ne abscondas. Respondit: uere ego peccaui Domino Deo Isrel, et sic et sic feci: uidi enim pallium inter spolia coccineum ualde bonum, et ducentos siclos argenti, regulam quoque auream quinquaginta siclorum: et concupiscens abstuli, et abscondi in terra contra medium tabernaculi mei, argentumque fossa humo operui. Misit ergo Iosue ministros: qui currentes ad tabernaculum illius, repererunt cuncta  abscondita in eodem loco. Auferentesque de tentorio tulerunt ea ad Iosue, et ad omnes filios Isrel, proieceruntque ante Dominum. Tollens itaque Iosue Achan filium Zare, argentumque et pallium, et auream regulam, filiosque eius et filias, boues et asinos, oues, ipsumque tabernaculum, et cunctam supellectilem  duxerunt eos ad uallem Achor, ubi dixit Iosue: Quia turbasti nos, exturbet te Dominus in die hac. Lapidauitque eum omnis Isrel: et cuncta que illius erant igni combusta sunt. Congregaueruntque super eum aceruum magnum, qui permanet usque in presentem diem. R\. Amen.

Hymnus. Deus, eterni luminis. Quere folio 98.

 Capitula. Domine, ad quem uigilat de luce anima nostra; dona, ut semper a tenebris properemus ad lucem: caligo depereat mente, et plenitudo tua in nobis permaneat lucis.

Pater noster.

Lauda. Ab omni uia mala. P. Prohibe pedes meos, Domine. u\. Quomodo dilexi legem tuam, Domine? tota die meditatio mea est. P. Prohibe. u\. Gloria, et honor Patri.

Oratio. Ab omni uia mala prohibe pedes nostros, Domine: uerbumque tuum tota seruemus adtentione; atque a malo recedere, et tibi nos perpetim facias complacere. R\. Amen.

Per misericordiam.



Ad Tertiam.


Prouerbiorum Salomonis .

R\. Deo gratias.

Fili, corona dignitatis senectus, in uiis iustitie reperietur. Melior est patiens uiro forti: et qui dominatur animo suo, expugnatore urbium. Sortes mittuntur in signum, sed a Domino temperantur. Melior est 227 buccella sicca cum gaudio, quam domus plena uictimis cum iurgio. Seruus sapiens dominabitur filiis stultis, et inter fratres hereditatem diuidet. Sicut igne probatur argentum, et aurum in camino: ita corda probat Dominus. Malus obedit lingue inique, et fallax obtemperat labiis mendacibus. Qui despicit pauperem, exprobrat factori eius: et qui letatur in ruina alterius, non erit  impunitus. Corona senum filii filiorum: et gloria filiorum patres eorum. Non decent stultum uerba composita: nec principem labium mentientis. Gemma gratissima, expectatio prestolantis: quocumque se uerterit prudenter intelligit. R\. Amen.


Lectio libri Iosue .

R\. Deo gratias.

In illis diebus: Dixit Dominus ad Iosue: Tolle tecum omnem multitudinem pugnatorum, et consurgens ascende in oppidum Hay: ecce tradidi in manu tua regem eius, et populum, urbemque ac terram. Faciesque urbi Hay, et regi eius, sicut fecisti Iericho, et regi eius: predam uero, et omnia animantia diripietis uobis: pone insidias urbis post eam. Surrexitque Iosue, et omnis exercitus bellatorum  cum eo, ut ascenderent in Hay: et electa triginta millia uirorum fortium misit nocte, precepitque eis, dicens: Ponite insidias post ciuitatem: nec longius recedatis: et eritis omnes parati: ego autem, et reliqua multitudo que mecum est, accedemus ex aduerso contra urbem. Cumque exierint contra nos, sicut ante fecimus, fugiemus, et terga uertemus: donec persequentes ab urbe longius protrahantur: putabunt enim fugere nos sicut prius. Nobis ergo fugientibus, et illis sequentibus, consurgetis de insidiis, et uastabitis ciuitatem: tradetque eam Dominus Deus uester in manus uestras. Cumque ceperitis, succendite eam: sic omnia facietis, ut iussi. Dimisitque eos, et perrexerunt ad insidiarum locum, sederuntque  inter Bethel et Hay, ad occidentalem plagam urbis Hay: Iosue autem nocte illa in medio mansit populi, surgensque diluculo recensiuit socios, et ascendit cum senioribus in fronte exercitus, uallatus auxilio pugnatorum. Cumque uenissent omnes, et ascendissent ex aduerso ciuitatis, steterunt ad septentrionalem urbis plagam, inter quam et eos uallis media erat. Quinque millia autem uiros elegerat, et posuerat in insidiis inter Bethauen, et Hay, ex occidentali parte eiusdem ciuitatis: omnis uero reliquus exercitus ad aquilonem aciem direxerunt, ita ut nouissimi multitudinis occidentalem plagam urbis attingerent. Abiit ergo Iosue nocte illa, et stetit in uallis medio. Quod cum uidisset rex Hay, festinauit mane, et egressus est cum omni exercitu ciuitatis,  direxitque aciem contra desertum, ignorantes quod post tergum laterent insidie. Iosue uero, et omnis Isrel recesserunt in loco, simulantes metum, et fugientes per uiam solitudinis. At illi uociferantes, et se mutuo cohortantes, persecuti sunt eos. Cumque recessissent a ciuitate, et nec unus in urbe Hay, et Bethel remansisset, qui non persequeretur Isrel , dixit Dominus ad Iosue: Leua clypeum, qui in manu tua est, contra urbem Hay, quoniam tibi tradam eam. Cumque eleuasset clypeum ex aduerso ciuitatis, insidie, que latebant, surrexerunt confestim: et pergentes ad ciuitatem, ceperunt, et succenderunt eam. uiri autem ciuitatis, qui persequebantur Iosue, respicientes et uidentes fumum urbis ad celum usque  conscendere, non potuerunt ultra huc illucque diffugere: presertim cum hi, qui simulauerant fugam, et tendebant ad solitudinem, contra persequentes fortissime restitissent. uidensque Iosue et omnis Isrel quod capta esset ciuitas, et fumus urbis ascenderet, reuersus percussit uiros Hay. Siquidem et illi qui ceperant et succenderant ciuitatem, egressi contra suos, medium hostium ferire ceperunt. Cum ergo ex utraque parte aduersarii cederentur, ita ut nullus de tanta multitudine saluaretur, regem quoque urbis Hay apprehenderunt uiuentem, et obtulerunt Iosue. Igitur omnibus interfectis, qui Isrel ad deserta fugientem fuerant persecuti, in eodem loco gladio corruentibus, reuersi filii Isrel percusserunt ciuitatem. Erant autem qui in eo die conciderant a  uiro usque ad mulierem, duodecim millia hominum, omnes urbis Hay. Iosue uero non retraxit manum, quam in sublime porrexit, tenens clypeum donec interficeret omnes habitatores Hay. Iumenta autem, et predam ciuitatis diuiserunt sibi filii Isrel, sicut preceperat Dominus Iosue. Qui succendit urbem, et fecit eam tumulum sempiternum: regem quoque eius suspendit in patibulo usque ad uesperam et post solis occasum. Precepitque Iosue, et deposuerunt cadauer eius de cruce: proieceruntque in ipso introitu ciuitatis, congesto 228 super eum magno aceruo lapidum, qui permanet usque in presentem diem. Tunc edificauit Iosue altare Domino Deo Isrel. R\. Amen.

 Antiphona 1. Simul in unum diues, et pauper. Auribus percipite, qui habitatis orbem. Psalmus XLuIII.

Oratio. Audiant simul te, Domine, omnes gentes; et diues ac pauper aurem tibi cordis accommodent: tibique omnium ad fidem preparetur auditio, quo saluandis promittitur gratie plenitudo. R\. Amen. Per misericordiam.

Antiphona 2. Recte iudicate filii hominum. Psalmus LuII.

Oratio. Domine, qui nos iustitiam loqui, et que recta sunt precipis iudicare; tribue nobis, ut nec iniquitas in ore, nec prauitas reperiatur in mente: ut puro corde purior sermo consentiat: precedat in  operibus iustitia; nec inueniatur dolus in lingua. R\. Amen.

Per misericordiam.

Antiphona. 3. Da nobis auxilium, Deus, in tribulatione. Psalmus LIX.

R\. Exacerbauimus nomen tuum, Domine, et iniquitates coram te fecimus: et nunc flectamus genua cordis nostri. P. Dimitte nobis peccata nostra. u\. Fac nobiscum, Domine, iuxta mansuetudinem tuam: et secundum multitudinem misericordie tue. P. Dimitte. u\. Gloria, et honor. Reiteretur R\.

Preces. Miserere, et parce, clementissime Domine, populo tuo. P. Quia peccauimus tibi. u\. Pro nostris malis flagellamur acrius, et pro delictis obcecamur durius: defleamus mala que commisimus.  P. Quia. u\. Remoue famem, et da imbrem gratie: frugumque largam prebe abundantiam, atque optatam peccatorum ueniam. P. Quia. u\. Amoue pestem, Redemptor altissime: repentina morte dum prosternimur, non detur pena; sed uenia peccantibus. P. Quia. u\. Lachrymis nostra dignis reple pectora: effluat in nos caritatis spiritus, qua eruamur uitiorum lapsibus. P. Quia.

Hymnus. O Nazarene lux, fol. 144.

Oratio. Da nobis Domine auxilium in tribulatione, quia uana est salus ab homine: in te enim faciemus uirtutem, qui et confortas famulos, et ad nichilum redigis inimicos.

Pater noster.



Ad Sextam.


 Lectio libri Ezechielis Prophete .

R\. Deo gratias.

Factum est uerbum Domini ad me, dicens: Fili hominis, fratres tui, uiri propinqui tui, et omnis domus Isrel, uniuersi, quibus dixerunt habitatores Hierusalem: Longe recedite a Domino, nobis data est terra in possessione. Propterea hec dicit Dominus Deus, quia longe feci eos in gentibus, et quia dispersi eos in terris: ero eis in sanctificationem non modicam in terris, ad quas uenerunt. Propterea loquere: Hec dicit Dominus Deus: Congregabo uos de populis, et adunabo uos de terris, in quibus dispersi estis, daboque uobis humum Isrel. Et ingredientur illuc, et auferent omnes offensiones, cunctasque abominationes eius de illa. Et dabo eis cor  nouum, et spiritum rectum tribuam in uisceribus eorum: et auferam cor lapideum de carne eorum, et dabo eis cor carneum: ut in preceptis meis ambulent, et iudicia mea custodiant, faciantque ea: et sint mihi in populum, et ego sim eis in Deum. R\. Amen.

Antiphona 1. Populi confitebuntur tibi, in eternum et in seculum seculi. Psalmus XLIu.

Oratio. Deus, cuius sedes manet in seculum seculi: fulgeat Ecclesia tua uarietate uirtutum, et sceptrum tuum perornetur disciplina officiorum; quosque eius ornamentis afficis, separari ab ea nullatenus patiaris. R\. Amen.

Per misericordiam.

 Antiphona 2. Dominus uirtutum nobiscum susceptor Deus Iacob. Psalmus XLu.

Oratio. Domine refugium nostrum et uirtus: tu in pressuris omnibus adsiste; ut omne gladium in sua uagina reductum, et omne cor pacis tranquillitate ditatum, te uidere ambiat, teque in tuis semper muneribus recognoscat. R\. Amen.

Per misericordiam.

Antiphona 3. Deus in nomine tuo saluum me fac: et in uirtute tua libera nos. Deus exaudi orationem nostram. Psalmus LIII.

R\. Laua a malitia cor tuum, Hierusalem. P. Ut salua fias. Usquequo morabuntur in te cogitationes pessime? u\. Excutere de puluere, consurge, sede Hierusalem: solue uincula colli tui, captiua filia Sion. P. Ut salua. u\. Gloria, et honor. Reiteretur  R\.

229 Preces. Misericors Domine, exaudi supplices. P. Et miserere u\. Excelse perpetue, que poscimus tribue. P. Et miserere. u\. Auditum piissimum inclina orantibus. P. Et miserere. u\. uirtutis presidio, Redemptor, defende nos. P. Et miserere. u\. Superna potentia, peccatis da ueniam. P. Et miserere.

Hymnus. O Nazarene, lux. fol. 144.

Oratio. Concede Domine, ut tuo nostra salus perficiatur in nomine; nosque in uirtute tua libera, quos propriis infirmitatibus prepeditos agnoscis: ut tuum sit omne quod sumus; qui fecisti ex nichilo ut essemus.

Pater noster.



Ad Nonam.


Prouerbiorum Salomonis .

R\. Deo gratias.

Fili, Anima impii desiderat malum, non miserebitur proximo suo. Mulctato pestilente sapiens erit paruulus: et si sectetur sapientem, sumet scientiam. Excogitat iustus de domo impii, ut detrahat impios a malo. Qui obdurat aurem suam ad clamorem pauperis, et ipse clamabit, et non exaudietur. Munus absconditum extinguit iras, et donum in sinum indignationem maximam. Gaudium iusto est facere iudicium, et pauor operantibus iniquitatem. uir, qui errauerit a uia doctrine, in cetu gigantum commorabitur. Qui diligit epulas, in egestate erit: et qui amat uinum, et pinguia, non ditabitur. Pro iusto  dabitur impius: et pro rectis iniquus. Melius est habitare in deserto, quam cum muliere rixosa et iracunda. Thesaurus desiderabilis, et oleum in habitaculo iusti: imprudens homo dissipabit illud. Qui sequitur iustitiam et misericordiam, inueniet uitam, et iustitiam et gloriam. R\. Amen.


Lectio Libri Iosue .

R\. Deo gratias.

In illis diebus: cum audissent qui habitabant in Gabaon, cuncta, que fecerat Iosue Iericho et Hay, et callide cogitantes, tulerunt sibi cibaria, saccos ueteres asinis imponentes, et utres uinarios scissos atque consutos, calceamentaque perantiqua que ad indicium uetustatis pittaciis consuta erant, induti  ueteribus uestimentis: panes quoque, quos portabant ob uiaticum, duri erant, et in frustra comminuti: perrexeruntque ad Iosue, qui tunc morabatur in castris Galgale, et dixerunt ei, atque omni simul Isreli: De terra longinqua uenimus, pacem uobiscum facere cupientes. Responderuntque filii Isrel, atque dixerunt ad eos: Ne forsitan in terra, que nobis sorte debetur, habitetis, et non possimus fedus inire uobiscum. At illi ad Iosue, Serui, inquiunt, tui sumus. Quibus Iosue: Quinam, inquit, estis? et unde uenistis? Responderunt: de terra longinqua ualde uenerunt serui tui in nomine Dei tui. Audiuimus enim famam potentie eius, et cuncta, que fecit in Aegypto, et duobus Amorrheorum regibus trans Iordanem, Sehon regi Hesebon, et Og regi Basan,  qui erat in Astaroth: dixeruntque nobis seniores, et omnes habitatores terre: Tollite in manibus cibaria ob longissimam uiam, et occurrite eis, et dicite: Serui uestri sumus, fedus inite nobiscum. En, panes quando egressi sumus de domibus nostris, ut ueniremus ad uos, calidos sumpsimus, nunc sicci facti sunt, et uetustate nimia comminuti: utres uini nouos impleuimus, nunc rupti sunt, et solute uestes, et calceamenta quibus induimur, et que habemus in pedibus, ob longitudinem longioris uie trita sunt, et pene consumpta. Susceperunt igitur de cibariis eorum, et os Domini non interrogauerunt. Fecitque Iosue cum eis pactum, et inito federe policitus est quod non occiderentur: principes quoque multitudinis  iurauerunt eis. Post dies autem tres initi federis, audierunt quod in uicino habitarent, et inter eos futuri essent. Moueruntque castra filii Isrel, et uenerunt in ciuitates eorum die tertio, quarum hec uocabula sunt, Gabaon, et Caphira, et Beroth, et Cariathiarim. Et non percusserunt eos, eo quod iurassent eis principes multitudinis in nomine Domini Dei Isrel. Murmurauit itaque omne uulgus contra principes. Qui responderunt eis: Iurauimus illis in nomine Domini Dei Isrel, idcirco non possumus eos contingere. Sed hoc faciemus eis: Reseruentur quidem ut uiuant, ne contra nos ira Domini concitetur, si periurauerimus: sed sic uiuant, ut in usus uniuerse multitudinis ligna cedant, aquasque comportent. Quibus hec loquentibus: uocauit Gabaonitas  Iosue, et dixit eis: Cur nos decipere fraude uoluistis, ut diceretis: Procul ualde habitamus a uobis, cum in medio nostri sitis? Itaque sub maledictione eritis, et non deficiet de stirpe uestra ligna cedens, aquasque comportans in domum Domini Dei mei. 230 Qui responderunt: Nuntiatum est nobis seruis tuis, quod promisisset Dominus Deus tuus Moysi seruo suo, ut traderet uobis omnem terram, et disperderet cunctos habitatores eius. Timuimus igitur ualde, et prouidimus animabus nostris, uestro terrore compulsi, et hoc consilium iniuimus. Nunc autem in manu tua sumus: quod tibi bonum et rectum uidetur, fac nobis. Fecit ergo Iosue ut dixerat, et liberauit eos de manibus filiorum Isrel, ut non occiderentur. Decreuitque illo die esse eos in ministerium  cuncti populi, et altaris Domini, cedentes ligna, et aquam comportantes, usque in presens tempus. R\. Amen.

Antiphona 1. Exaudi nos, Deus salutaris noster, spes omnium finium terre. Psalmus LXIu.

Oratio. Exaudi nos Deus salutaris noster; ac nos tua uirtute precinge: dumque fidei optamus soliditatem, spei promereamur quietem; et caritatis perueniamus ad requiem. R\. Amen.

Per misericordiam.

Antiphona 2. Dicite Deo: Quam terribilia sunt opera tua in multitudine uirtutis tue! Psalmus LXu.

Oratio. Da nobis, Domine, ut nos, qui in te credendo, domum tuam in holocaustis ingredimur, dicatis tibi operibus, ac mortificato corpore seruiamus: sicque  non amoueas orationem nostram et misericordiam tuam a nobis; dum ea inspiras petere, que nobis prospicis conuenire. R\. Amen.

Per misericordiam tuam.

Antiphona 3. Bene nunciate de die in diem salutare Domini. Psalmus XCu.

Hymnus. O Nazarene, lux. Require fol. 144.

Oratio. Te Deum psallendo benedicimus, ac precamur, ut nullo obstaculo a tuo prohibeamur officio: quique uerum te Dominum confitemur, ditari tuo munere indulgentie sentiamus.

Pater noster.



Ad uesperos.

Lauda. Illuminatio mea, et salus mea Dominus.

Dominus sit semper uobiscum. R\. Et cum spiritu  tuo.

Antiphona. In conuertendo Dominus captiuitatem plebis sue, letetur Iacob, et exultet Isrel. Psalmus XIII.

Lauda. Tu mandasti mandata tua. P. Custodiri nimis, Deus meus. u\. Utinam dirigantur uie mee, ad custodiendas iustificationes tuas. P. Custodiri nimis. u\. Gloria, et honor.

Hymnus. Christe lumen perpetuum. fol. 155.

Oratio. Omnipotens sempiterne Deus.

Et Benedictio. Benedicat. fol. 94.

Lauda. Ab omni uia mala.

Et Oratio. Ab omni uia mala. fol. 226.



FERIA QUARTA.



Ad Matutinum.


Antiphona. Gloria mea Dominus noster.

Et Oratio. Gloria nostra, Deus. fol. 156.

Antiphona 1. Desideramus te Dominum Deum nostrum; et timemus te: quoniam quis Deus similis tibi auferens iniquitates, et mundans peccata reliquiarum Isrel. u\. Domine, Deus uirtutum, quis similis tibi? potens es Domine, et ueritas tua in circuitu tuo. Psalmus LXXXuIII.

Oratio. Christe Iesu, Dei Filius admirabilis, cui nullus inter filios Dei nec equalis extat, nec similis; ad te Domine precem nostram dirigimus; ut misericordiam, quam pollicitus es seruare sanctis, digneris prorogare conuersis: ac sic, quesumus, nos moderamine discipline corrigas, ut clementiam in ira non  auferas: nec prophanetur testamentum tuum ob admissa facinora; sed temperetur ultio miseratione superna: et ipse totum, quod displicet, abluas; qui peccatores ad te reuertentes iustificando glorificas: quique nos esse uoluisti ex nichilo id quod sumus; ipse concede, ut celestibus regnis apti, tecum sine fine uiuamus. R\. Amen.

Per misericordiam.

Antiphona 2. Exaudi, Deus, orationem nostram: ad te omnis caro ueniet. uerba iniquorum preualuerunt super nos: et impietatibus nostris tu propitiaberis. u\. Beatus, quem elegisti, et assumpsisti: inhabitabit in tabernaculis tuis. Psalmus LXIu.

Oratio. Exaudi nos Deus salutaris noster; ac nos tua uirtute precinge: dumque fidei optamus soliditatem,  spei mereamur quietem; et caritatis perueniamus ad requiem. R\. Amen.

Per misericordiam.

Antiphona 3. Parce pauperi et inopi: et animas pauperum saluas fac, Domine. Psalmus LXXI.

231 Oratio. Parce Domine pauperibus, et animas inopum sana: ut qui uiribus nostris non fidimus, et spe a te misericordiam postulamus; per spiritus paupertatem, superne benedictionis impetremus plenitudinem. R\. Amen.

Per misericordiam.

R\. Iudicium rectum iudicate, popule meus, dicit Dominus. P. Et misericordias facite: uiduam et pupillum per potentiam nolite opprimere. Unusquisque  malitiam in corde suo aduersus fratrem suum tenere non debet. u\. Nolite secundum faciem iudicare; sed rectum iudicium iudicate. P. Et misericordias. u\. Gloria, et honor.


In Laudibus.

Antiphona. Adsparges nos Domine hyssopo uerbi tui, et mundabimur: lauabis nos, et supra niuem dealbabimur. Psalmus LX.

Oratio. Deus, qui scelera nostra figmento operta denudas; qui incerta dubiis, et occulta consciis consueta pietate transducis; ut noxietate prodita adspargas nos rore misericordie tue; et uelut niue dealbemur uite correctione: auerte, quesumus, faciem tuam a peccatis nostris, et omnes iniquitates nostras delens, innoua in uisceribus nostris Spiritus tui  Sancti infusionem: quo tali inhabitatore gaudentes, aperiamus iugiter labia nostra ad annuntiandam laudem tuam. R\. Amen.

Per misericordiam.

Ad Canticum. Antiphona. Recordare, Domine, quid euenerit nobis: intuere et respice obprobrium nostrum.

Canticum. Memento Domine. fol. 206.

Ad Benedictus. Antiphona. Preceptum Domini lucidum, inluminans oculos. u\. Timor Domini sanctus permanet in seculum seculi.

Canticum. Benedictus es Domine. fol. 6.

Lauda. Laudate Deum omnes uirtutes eius: militie Angelorum Dominum laudate. P. Laudate.


 Lectio libri Iosue. .

R\. Deo gratias.

In illis diebus: Cum audisset Adonisedec rex Hierusalem, quod scilicet cepisset Iosue Hay, et subuertisset eam  et quod transfugissent Gabaonite ad Isrel, et essent federati eorum, timuit ualde. Urbs enim magna erat Gabaon, et una regalium ciuitatum, et maior oppido Hay, omnesque bellatores eius fortissimi. Misit ergo Adonisedec rex Hierusalem ad Ohaam regem Hebron, et ad Pharam regem Ierimoth, ad Iabis quoque regem Lachis, et ad Dabir regem Eglon, dicens: Ascendite ad me, et ferte presidium, ut expugnemus Gabaon, quare transfugerit ad Iosue, filios Isrel. Congregati igitur  ascenderunt quinque reges Amorrheorum, rex Hierusalem, rex Hebron, rex Ierimoth, rex Lachis, et rex Eglon, cum exercitibus suis, et castrametati sunt circa Gabaon, ut oppugnarent eam. Habitatores autem Gabaon urbis obsesse miserunt ad Iosue, qui tunc morabatur in castris Galgale, et dixerunt ei: Ne retrahas manus tuas ab auxilio seruorum tuorum: ascende cito, et libera nos: ferque presidium: conuenerunt enim aduersum nos omnes reges Amorrheoorum, qui habitant in montanis. Ascenditque Iosue de Galgalis, et omnis exercitus bellatorum cum eo, fortissimi. Dixitque Dominus ad Iosue: Ne timeas eos: in manus enim tuas tradidi eos: nullusque tibi ex eis resistere potest. Inruit itaque Iosue super eos repente, tota ascendens nocte de  Galgalis. Et conturbauit eos Dominus a facie Isrel: contriuitque plaga magna in Gabaon, ac persecutus est per uiam ascensus Beth horon, et percussit usque ad Azeca, et Maceda. Cumque fugerent filios Isrel, et essent in ascensu Beth horon, Dominus misit super eos lapides magnos de celo usque ad Azeca: et mortui sunt multo plures lapidibus grandinis, quam quos gladio percusserunt filii Isrel. Tunc locutus est Iosue Domino in die, qua tradidit Amorrheum in conspectu filiorum Isrel, dixitque coram eis: Sol contra Gabaon ne mouearis, et Luna contra uallem Haylon. Steteruntque Sol et Luna. donec ulcisceretur se gens de inimicis suis. Nonne scriptum est hoc in libro iustorum? Stetit itaque Sol in medio celi, et non festinauit occumbere spatio  unius diei. Non fuit ante, et postea tam longa dies, obediente Domino uoci hominis expugnantis pro Isrel. Reuersusque est Iosue cum omni Isrel in castra Galgale. Fugerunt enim quinque reges, et se absconderunt in spelunca urbis Maceda. Nuntia tum est Iosue, quod inuenti essent quinque reges latentes in spelunca Maceda. Qui precepit sociis, et ait: uoluite saxa ingentia ad os 232 spelunce, et ponite uiros industrios, qui clausos custodiant: uos autem nolite stare, sed persequimini hostes, et extremos quosque fugientium cedite: nec dimittatis eos urbium suarum intrare pras dia, quos tradidit Deus in manus uestras. Cesis ergo aduersariis plaga magna, et usque ad internecionem pene consumptis,  hi qui Isrel fugere potuerunt, ingressi sunt ciuitates munitas. Reuersusque est omnis exercitus ad Iosue in Maceda, ubi tunc erant castra, sani, et integro numero: nullusque contra filios Isrel mutire ausus est. Precepitque Iosue, dicens: Aperite os spelunce, et producite ad me quinque reges, qui in ea latitant. Fecerunt ministri, ut sibi fuerat imperatum, et eduxerunt ad eum quinque reges de spelunca, regem Hierusalem, regem Hebron, regem Hierimoth, regem Lachis, regem Eglon. Cumque educti fuissent ad eum, uocauit omnes uiros Isrel, et ait ad principes exercitus, qui secum erant: Ite, et ponite pedes super colla regum istorum. Qui cum perrexissent, et subiectorum pedibus colla calcarent, rursum ait ad eos: Nolite  timere, nec paueatis, confortamini, et estote robusti: sic enim faciet Dominus cunctis hostibus uestris, aduersus quos dimicatis. Percussitque Iosue, et interfecit eos, suspendit super quinque stipites: fueruntque atque suspensi usque ad uesperum. Cumque occumberet Sol, precepit sociis, ut deponerent eos de patibulis. Qui depositos proiecerunt in speluncam, in qua latuerant, et posuerunt super eos saxa ingentia, que permanent usque in presens. R\. Amen.

Hymnus. Deus Pater ingenite. fol. 101.

Capitula. Lex tua inreprehensibilis conuertat animas nostras, et testimonium tuum fidele prestet paruulis sapientiam: te quoque iustitia corda nostra letificent; non contristent: tuumque preceptum  oculos mentium nostrarum inluminet.

Pater noster.

Lauda. Fundasti terram, et permanet; et ordinatione tua perseuerat: P. Quoniam omnia seruiunt tibi. u\. Nisi quod lex tua meditatio mea est: tunc forsitan periissem in humilitate mea. P. Quoniam omnia. u\. Gloria, et honor Patri.

Oratio. In eternum Domine uerbum tuum, quod permanet in celo, in Ecclesie tue semper inhabitet templo: ut inhabitatoris presentia habitaculis sit claritas indefessa. R\. Amen.

Per misericordiam.



Ad Tertiam.


Ecclesiastes .

 R\. Deo gratias.

Fili, cum esset sapiens Ecclesiastes, docuit populum, et narrauit que fecerat: et inuestigans composuit parabolas multas, que sunt uerba utilia, et sanctos scripsit sermones rectissimos, ac ueritate plenos. uerba sapientium ut stimuli, et quasi claui in altum fixi, que per magistrorum consilium data sunt a pastore uno. His amplius fili mi ne requiras. Faciendi plures libros nullus est finis: frequensque meditatio, carnis afflictio est. Hoc est enim omnis homo: et cuncta, que fiunt, adducit Deus in iudicium pro omni reatu, siue bonum, siue malum sit. Finem loquendi omnes audiamus. Deum time, et mandata eius obserua. R\. Amen.


 Lectio libri Iosue .

R\. Deo gratias.

In illis diebus: Congregauit Iosue omnes tribus Isrel in Sichem, et uocauit maiores natu, ac principes, iudices, et magistratus: steterunt in conspectu Domini: et ad populum sic locutus est: Hec dicit Dominus Deus Isrel: Trans fluuium habitauerunt patres uestri ab initio, Thare pater Abraham, et Nachor: seruierunt diis alienis. Tulit ergo patrem uestrum Abraham de Mesopotamie finibus: et adduxit eum in terram Chanaan: multiplicauitque semen eius, et dedit ei Isaac: illique rursum dedit montem Seir ad possidendum: Iacob uero, et filii eius descenderunt in Aegyptum. Misitque Moysen et Aaron, et percussit Aegyptum multis  signis et portentis. Eduxitque patres uestros ex Aegypto, et uenistis ad mare: persecutique sunt Aegyptii patres uestros cum curribus et equitatu, usque ad mare Rubrum. Clamauerunt autem ad Dominum filii Isrel: qui posuit tenebras inter uos, et Aegyptios, et adduxit super eos mare, et operuit illos. uiderunt oculi nostri cuncta que in Aegypto fecit, et habitastis in solitudine multo tempore: et introduxit in Amorrheum, qui habitabat trans Iordanem. Cumque pugnarent contra uos, tradidit eos in manus uestras, et possidetis terram, atque interfecistis illos. Surrexit autem Balac filius Sephor rex Moab, et pugnauit 233 contra filios Isrel. Misitque et uocauit Balaam filium Beor, ut malediceret uobis: et ego nolui  audire eum, sed e contrario per illum benedixi uobis, et liberaui uos de manu eius. Transistis Iordanem, et uenistis ad Iericho. Pugnaueruntque contra uos uiri ciuitatis eius Amorrheus, et Pherezeus, et Chananeus, et Hetheus, et Gergeseus, et Heueus, et Iebuseus: et tradidi illos in manus uestras. Misitque ante uos crabrones: et eieci eos de locis suis, duos reges Amorrheorum, non gladio et arcu tuo. Deditque uobis terram, in qua non laborastis, et urbes quas non edificastis, ut habitaretis in eis: uineas et oliueta, que non plantastis. Nunc ergo timete Dominum, et seruite ei perfecto corde atque uerissimo: et auferte deos, quibus seruierunt patres uestri in Mesopotamia et in Aegypto, ac seruite Domino. Sin autem malum uobis uidetur ut non seruiatis ei,  optio uobis datur: eligite hodie quod placet, cui seruire potissimum debeatis, utrum diis, quibus seruierunt patres uestri in Mesopotamia, an diis Amorrheorum, in quorum terra habitatis: ego autem et domus mea seruiemus Domino. Responderuntque populi, et dixerunt: Absit a nobis ut relinquamus Dominum, et seruiamus diis alienis. Dominus Deus noster ipse eduxit nos, et patres nostros, de terra Aegypti, de domo seruitutis: fecitque uidentibus nobis signa ingentia, et custodiuit nos in omni uia, per quam ambulauimus, et in cunctis populis, per quos transiuimus. Et eiecit uniuersas gentes, Amorrheum habitatorem terre, quam nos intrauimus. Seruiemus igitur Domino, quia est ipse Dominus  Deus noster. Dixitque Iosue ad populum: Non poteritis seruire Domino: Dominus enim sanctus, et fortis et emulator est, nec ignoscet sceleribus nostris atque peccatis. Si dimiseritis pro diis alienis, conuertet se, et affliget uos, atque subuertet postquam uobis prestiterit dona. Dixitque populus: Nequaquam ita ut loqueris, erit, sed Domino seruiemus. Et Iosue ad populum, Testes, inquit, uos estis, quia ipsi uobis elegeritis Dominum ut seruiatis ei. Responderuntque: Testes. Nunc ergo, ait, auferte deos alienos de medio uestrum, et inclinate corda uestra ad Dominum Deum Isrel. Dixitque populus ad Iosue: Domino Deo seruiemus obedientes preceptis eius. Percussit igitur Iosue in die illo fedus, et posuit populo precepta atque iudicia in Sichem. Scripsitque  omnia uerba hec in uolumine legis Dei: et tulit lapidem grandem, posuitque eum subter quercum, que erat in sanctuario Domini: et dixit ad omnem populum: En lapis iste erit uobis in testimonium, quod audieritis omnia uerba Domini, que locutus est uobis: ne forte postea negare uelitis, et mentiri Domino Deo uestro. Dimisitque populum, singulos in possessiones suas. Et post hec mortuus est Iosue filius Nun seruus Domini, centum et decem annorum: Sepelieruntque eum in finibus possessionis sue in Thamaiath, que sita est in monte Ephraim, ad septentrionalem partem montis Gaas. Seruiuitque Isrel Domino cunctis diebus Iosue. R\. Amen.

Antiphona 1. State super uias, et uidete, et interrogate  itinera Domini eterna, et uidete que sit uia bona, et ambulate in ea: et inuenietis sanctificationem animabus uestris. u\. Audite hec omnes gentes: auribus percipite, qui habitatis orbem. Psalmus XLuIII.

Oratio. Audiant simul te Domine omnes gentes; et diues ac pauper aurem tibi cordis accommodent: ibique omnium ad fidem preparetur auditio, quo saluandis promittitur gratie plenitudo, R\. Amen.

Per misericordiam tuam.

Antiphona 2. Nobis adherere Deo bonum est: ponere in Domino spem nostram. Psalmus LXXII.

Oratio. Nobis adherere tibi Domino, bonum est: sed tu desiderium boni sic in nobis accumula; ut  spes, que nos tibi associat, nulla fidei titubatione uacillet: sed caritatis stabilitate perduret. R\. Amen.

Per misericordiam tuam.

Antiphona 3. Memento congregationis tue. Domine, quam creasti ab initio. Psalmus LXXIII.

R\. Miserator, et misericors Dominus. P. Patiens, et multum misericors, et obliuiscens peccata hominum: non posuisti penitentiam electis tuis. u\. Ecce sequimur in toto corde nostro: et timemus te, et querimus faciem tuam, ne confundas nos. P. Patiens, et multum. u\. Gloria, et honor. Reiteretur R\.

Preces. Penitentiam agimus pro malis nostris. P. Tu Christe, miserere: peccauimus. u\. Patris dextera,  uirtus, sapientia, placatus da ueniam. P. Tu Christe, miserere. u\. Gemitus 234 omnium attende, Domine: que petimus tribue. P. Tu Christe, miserere. u\. Nos peccauimus, nos inique egimus, nos impie gessimus. P. Tu Christe, miserere. u\. uitam, et ueniam dona propitius: et parce penitentibus. P. Tu Christe, miserere.

Hymnus. O Nazarene, lux. Require fol. CXLIu.

Oratio. Memento congregationis tue Domine, quam creasti ab initio: tu Domine, qui non obliuiscaris Ecclesie, quam a seculo predestinasti in Christo: atque ad testamentum tuum, memor tue misericordie, respice: et promissa nos iugiter libertate complectere.

Pater noster.



Ad Sextam.


Lectio libri Danielis Prophete .

R\. Deo gratias.

Benedictus es Domine Deus patrum nostrorum, et laudabile, et gloriosum nomen tuum in secula: quia iustus es in omnibus que fecisti nobis, et uniuersa opera tua uera, et uie tue recte, et omnia iudicia tua uera. Iudicia enim uera fecisti iuxta omnia que induxisti super nos, et super ciuitatem sanctam patrum notrorum Hierusalem: quia in ueritate, et iudicio induxisti omnia hec propter peccata nostra. Peccauimus enim, et inique egimus recedentes a te: et deliquimus in omnibus: et precepta tua non audiuimus, nec fecimus, sicut preceperas  nobis ut bene nobis esset: omnia ergo, que induxisti super nos, et uniuersa, que fecisti nobis, in uero iudicio fecisti: et tradidisti nos in manu inimicorum iniquorum, et pessimorum, preuaricatorumque, et regi iniusto, et pessimo ultra omnem terram. Et nunc non possumus aperire os: confusio et obprobrium facti sumus seruis tuis, et his qui colebant te. Ne, quesumus, tradas nos in perpetuum propter nomen tuum, et ne dissipes testamentum tuum: neque auferas misericordiam tuam a nobis, propter Abraham dilectum tuum, et Isaac seruum tuum, et Isrel sanctum tuum: quibus locutus es pollicens quod multiplicares semen eorum sicut stellas celi, et sicut arenam que est in littore maris: quia Domine imminuti sumus plusquam omnes  gentes, sumusque humiles in uniuersa terra hodie propter peccata nostra. Et non est in hoc tempore princeps, neque propheta, et dux, neque holocaustum, neque sacrificium, neque oblatio, neque incensum, neque locus primitiarum coram te, ut possimus inuenire misericordiam: sed in anima contrita, et spiritu humilitatis suscipiamur. Sicut in holocausto arietum, et taurorum, et sicut in millibus agnorum pinguium: sic fiat sacrificium nostrum in conspectu tuo hodie, ut placeat tibi, et perfice subsequentes te: quoniam non est confusio confideentibus in te. Et nunc sequimur te in toto corde, et timemus te, et querimus faciem tuam. Ne confundas nos. R\. Amen.

Antiphona 1. Confitebimur tibi Deus: confitebimur  tibi et inuocabimus nomen tuum, Domine. Psalmus LXXIu.

Oratio. Confitentes tibi Domine placabilis intuere: et quos contritos efficit timor pene: et amor indulgentie letificet, et plenitudo remissionis indepte. R\. Amen.

Per misericordiam tuam, Deus, etc.

Antiphona 2. Saluos fac Domine, quietos terre. Psalmus LXXu.

Oratio. Tibi Domino Patri cogitatio confitetur Unigeniti tui: dum quod Adam per superbiam perdidit: huius ad te humanitas humilitate reducit obedientie: Ergo nostra stude pectora exercere; quo exercitio festa tibi hec celebremus solemnia. R\. Amen.

 Per misericordiam.

Antiphona 3. Quis Deus magnus, sicut Deus noster? tu es Deus qui facis mirabilia solus. Psalmus LXXuI.

R\. Propitius esto iniquitatibus nostris, Domine, et sana omnes languores nostros: P. Et redime de interitu animas nostras. u\. Non secundum peccata nostra facias nobis: neque secundum iniquitates nostras retribuas nobis. P. Et redime. u\. Gloria, et honor Patri. Reiteretur R\.

Preces. uerus Deus misericors. P. Supplicanti populo, Christe, miserere. u\. Te, Pater, quesumus, fletibus inuocamus, adsiste oramus P. Supplicanti. u\. Exaudi, Domine, placare: intende clemens, et pius indulge. P. Supplicanti. u\. Cunctorum cordibus  largire studia pacis, et parce placatus. P. Supplicanti. u\. Fertilitatem pluuie, ac uitam dona, et ueniam largam, P. Supplicanti.

Hymnus. O Nazarene, lux. fol. CXLIu.

235 Oratio. Precamur Domine, ut tua nos non repellas a propitiatione; sed obtinende misericordie tempus appone; ut dextera, que fuit uindex in ultione facinorum; ipsa sit nobis contritis in remedium sempiternum.

Pater noster.



Ad uesperum.

Lauda. uespere, mane, et meridie te laudamus, Domine. Dominus sit semper. R\. Et cum.

Antiphona. Quam bonus Deus Isrel eis qui recto corde! Psalmus LXXII.

 Lauda. Quomodo dilexi legem tuam, Domine? P. Tota die meditatio mea est. u\. Retribue seruo tuo, uiuam: et custodiam sermones tuos. P. Tota. u\. Gloria, et honor. P. Tota.

Hymnus. Adesto nostris precibus. fol. 160.

Capitula. Sit festum ieiunium. fol. 149.

Lauda. Fundasti terram. Et Oratio. In eternum, Domine. Require fol. 232.



FERIA QUINTA.



Ad Matutinum.

Antiphona. Tu autem Domine susceptor meus es. Psalmus III.

Oratio. Exurge Domine Deus noster in auxilium humilium, et in exterminium persequentium: contere  aduersarios nostros, qui nos a tuo precepto, dolosis promissionibus, et apertis terroribus auertere moliuntur: in nullo enim proficient eorum insidie, si tuo muniamur semper adiutorio gratie. R\. Amen.

Per misericordiam tuam.

Antiphona 1. Inclinate aurem uestram in uerba oris mei. Popule meus adtende legem meam. Psalmus LXXuII.

Oratio. Ponentes spem nostram in te Domine, non obliuiscimur operum tuorum; cum per iustitiam atque clementiam mirabilis in Sanctis, et terribilis ostenderis in impiis; qui opportuna remedia iustis, ac debita supplicia recompensas iniquis: quesumus itaque piissime Deus; ut quos a tetris  hostibus eruis, preceptorum luce clarifices; tentationum fluctus mouens, iter salutiferum pandas: Christi tui corpore tanquam celesti pane in huius seculi deserto reficias. R\. Amen.

Antiphona 2. Panem celi dona nobis, Domine. Psalmus LXXuII.

Oratio. Deus, qui panem celi filiis hominum tribuis, terrenumque animal Angelorum adipe pascis; frumentationem uerbi tui nobis in abundantia tribue: eoque nos spirituali refice cibo, quo patres nostros alleuasti in eremo. R\. Amen.

Per misericordiam tuam.

Antiphona 3. Dominus adiutor noster: et Deus excelsus, liberator noster est. Psalmus LXXuII.

Oratio. Excelse Domine esto adiutor noster: ut  de abundantia tue uirtutis repleamur solatio fortitudinis; et ex redundantibus gratie tue donis ditemur muneribus libertatis. u\. Amen.

Per misericordiam tuam.

R\. Propter peccata nostra uenerunt super nos omnia mala: peccauimus tibi, Domine. P. Recedentibus a te ne auferas misericordiam tuam a nobis. u\. Iustus es, Domine Deus noster, in omnibus operibus tuis; et non audiuimus uocem tuam: peccauimus enim, iniquitates fecimus. P. Recedentibus a te. u\. Gloria, et honor. P. Recedentibus.


In Laudibus.

Antiphona. A uerte faciem tuam, Deus, a peccatis nostris: et omnes iniquitates nostras dele. Psalmus  L.

Oratio. Auerte faciem tuam a peccatis nostris Domine; et omnes iniquitates nostras dele: remoue ab oculis tuis malarum nostrarum facinus uoluptatum; nostreque confessioni clementer tuum appone auditum. Miserere, quesumus, rogantibus nobis qui propitius respicis in aduersis: et qui desperatis cor penitens tribuis; a confessionibus nullatenus auertaris: Ergo qui a cordis contriti placaris sacrificiis, tribue nobis hoc tibi offerri, quod precipis; et promereri indulgentiam, quam promittis gratie tue. Sed quia Publicanus a longe stans, et percutiens pectus suum, sola confessione purgatus est: similiter et nos peccatores exaudi: ut sicut illi merito petitionis sue fructum donasti; ita et nobis supplicantibus indignis  seruis tuis ueniam digneris impendi de peccatis. R\. Amen.

Per misericordiam.

Ad Canticum. Antiphona. Leuemus corda nostra cum manibus ad Dominum in celis.

Canticum. Quid murmurauit homo. fol. CL.


236 Matutinarium.

Ad Benedictus. Antiphona. Sit splendor Domini Dei nostri super nos. P. Respice in seruos tuos, et in opera tua: et dirige filios eorum.

Canticum. Benedictus es Domine. fol. 6.

Lauda. Laudate Dominum in sanctis eius: laudate eum in firmamento uirtutis eius. P. Laudate Dominum.


 Lectio libri Iudicum .

R\. Deo gratias.

In illis diebus: Fecerunt filii Isrel malum in conspectu Domini: qui tradidit eos in manu Madian septem annis, et oppressi sunt ualde ab eis. Feceruntque sibi antra et speluncas in montibus, et munitissima ad repugnandum loca. Cumque seuisset Isrel, ascendebat in Madian, et Amalec, et ceteris orientalium nationum: et apud eos figentes tentoria, sicut erant in herbis cuncta uastabant usque ad introitum Gaze: nichilque omnino ad uitam pertinens relinquebant in Isrel, non oues, non boues, non asinas. Ipsi enim et uniuersi greges eorum ueniebant cum tabernaculis, et instar locustarum uniuersa complebant, innumera multitudo hominum,  et camelorum, quidquid tetigerant deuastantes. Humiliatusque est Isrel ualde in conspectu Madian. Et clamauit ad Dominum postulans auxilium contra Madianitas. Qui misit ad eos uirum prophetam, et locutus est: Hec dicit Dominus Deus Isrel: Ego uos feci conscendere de Aegypto, et eduxi de domo seruitutis, et liberaui de manu Aegyptiorum, et omnium inimicorum, qui affligebant uos: eiecique eos ad introitum uestrum, et tradidi uobis terram eorum. Et dixi: Ego Dominus Deus uester, ne timeatis terram Amorrheorum, in quorum terra habitatis. Et noluistis audire uocem meam. uenit autem Angelus Domini, sedit sub quercu, que erat in Ephrai, et pertinebat ad Ioas patrem familie Ezri. Cumque Gedeon  filius eius excuteret atque purgaret frumenta in torculari, ut fugeret Madian apparuit ei Angelus, et ait: Dominus tecum, uirorum fortissime. Dixitque ei Gedeon: Obsecro, Domine, si nobiscum est Dominus, cur adprehenderunt nos hec omnia? ubi sunt mirabilia eius, que narrauerunt patres nostri, atque dixerunt: De Aegypto eduxit nos Dominus? Nunc autem dereliquit nos, et tradidit in manibus Madian. Respexitque ad eum Dominus, et ait: uade in hac fortitudine tua, et liberabis Isrel de manu Madian: scito quod miserim te. Qui respondens ait: Obsecro, Domine, in quo liberabo Isrel? ecce familia mea infirma est in Manasse, et ego minimus in domo patris mei. Dixitque ad eum Dominus: Ego ero tecum: et percuties Madian quasi unum uirum. Et ille:  Si inueni, inquit, gratiam coram te, da mihi signum quod tu sis qui loquaris ad me. Ne recedas hinc, donec reuertar ad te, portans sacrificium, et offerens tibi. Qui respondit: Ego prestolabor aduentum tuum. Ingressus est itaque Gedeon et coxit hedum, et de farine modio azymos panes: carnesque ponens in canistro, et ius carnium mittens in ollam, tulit omnia sub quercum, et obtulit ei. Cui dixit Angelus Domini: Tolle panes azymos et carnes, et pone super petram illam, et ius desuper funde. Cumque fecisset ita, extendit Angelus Domini summitatem uirge, quam tenebat in manu, et tetigit carnes et azymos panes: ascenditque ignis de petra, et consumpsit: Angelus autem Domini euanuit ex oculis eius. uidensque Gedeon quod esset Angelus Domini,  ait: Heu Domine Deus: quia uidi Angelum Domini facie ad faciem. Dixitque ei Dominus: Pax tecum: ne timeas, non morieris. Aedificauit ergo ibi Gedeon altare Domino, uocauitque illud, Domini pax, usque in presentem diem. R\. Amen.

Hymnus. In Matutinis surgimus. fol. 103.

Capitula. Sit splendor tuus. fol. 211.

Lauda. Quomodo dilexi legem tuam, Domine? Tota die meditatio mea est. u\. Super inimicos meos prudentem me fecisti mandato tuo: quia in eternum mihi est.

Oratio. Da nobis, Domine, sic diligere legem tuam; ut eam iugiter meditemur in corde, et accepto tibi perficiamur in opere: R\. Amen.

Per misericordiam.



Ad Tertiam.


Sapientia Salomonis .

u\. Deo gratias.

Fili, magna sunt iudicia Domini, et inenarrabilia opera eius: et propter hoc indisciplinate anime errauerunt. Dum enim persuasum habent iniqui posse dominari nationi sancte: uinculis tenebrarum et longe noctis compediti, inclusi sub tectis, fugitiui perpetue prouidentie iacuerunt. Et dum putant se latere in obscuris peccatis, tenebroso obliuionis uelamento dispersi sunt, pauentes 237 horrende, et cum admiratione nimia perturbati. Neque enim que continebat illos spelunca, sine timore custodiebat  eos: cum sonitus descendens perturbabat illos, et persone tristes apparentes pauorem illis prestabant. Et ignis quidem nullum poterat illis lumen prebere, nec siderum limpdie flamme inluminare poterant illam noctem horrendam. Apparebat autem illis subitaneus ignis, timore plenus: et timore perculsi illius, que non uidebatur, faciei, estimabant deteriora esse que uidebantur: et magice artis appositi erant derisus, et sapientie glorie correptio cum contumelia. Solis autem illis superposita erat grauis nox, imago tenebrarum, que superuentura illis erat. Ipsi ergo sibi erant grauiores tenebre; sanctis autem tuis magna erat lux. R\. Amen.


Lectio libri Iudicum .

R\. Deo gratias.

 In illis diebus: Omnis Madian, et Amalec, et orientales populi congregati sunt simul: et transeuntes Iordanem, castrametati sunt in uallem Iezrel. Spiritus autem Domini induit Gedeon, qui clangens buccina conuocauit domum Abiezer, ut sequeretur eum. Misitque nuntios in uniuersum Manassen, qui et ipse secutus est eum: et alios nuntios in Aser, et Zabulon, et Nephtalim, qui occurrerunt ei. Dixitque Gedeon ad Dominum: Si saluum facis per manum meam Isrel, sicut locutus es, ponam hoc uellus lane in area: si ros in solo uellere fuerit, et in omni terra siccitas, sciam quod per manum meam, sicut locutus es, liberabis Isrel. Factumque est ita. Et de nocte consurgens, expresso uellere, concham compleuit rore. Dixitque reuersus ad Dominum: Ne irascatur  furor tuus contra me si adhuc semel tentauero, signum querens in uellere. Oro ut solum uellus siccum sit, et omnis terra rore madens. Fecitque Dominus nocte illa ut postulauerat: et fuit siccitas in solo uellere, et ros in omni terra.  Igitur Ierobaal qui et Gedeon, de nocte consurgens, et omnis populus cum eo, uenit ad fontem qui uocatur Harad: erant autem castra Madian in ualle ad septentrionalem plagam collis excelsi. Dixitque Dominus ad Gedeon: Multus tecum est populus, nec tradetur Madian in manus eius: ne glorietur Isrel contra me, et dicat: Meis uiribus liberatus sum. Loquere ad populum, et cunctis audientibus predica: qui formidolosus est et timidus, reuertatur. Recesseruntque de monte Galaad, et reuersi sunt ex populo  uiginti millia uirorum, et tantum decem millia remanserunt. Dixitque Dominus ad Gedeon: Adhuc populus multus est, duc eos ad aquas, et ibi probabo illos: et de quibus dixero tibi ut tecum uadant, ipsi pergant: quem reprobauero, reuertatur. Cumque descendisset populus ad aquas, dixit Dominus ad Gedeon: Qui lingua lambuerint aquas, sicut solent canes lambere, separabis eos seorsum: qui autem curuatis genibus biberint, in altera parte erunt. Fuit itaque numerus eorum, qui manu ad os proiicientes aquas lambuerunt, trecenti uiri: omnis autem reliqua multitudo flexo poplite biberat. Et ait Dominus ad Gedeon: In trecentis uiris, qui lambuerunt aquas, liberabo uos, et tradam in manu tua Madian: omnis autem reliqua multitudo reuertatur in locum suum.  Sumptis itaque pro numero cibariis et tubis, omnem reliquam multitudinem abire precepit ad tabernacula sua: et ipse cum trecentis uiris se certamini dedit. Castra autem Madian erant subter in ualle. Eadem nocte dixit Dominus ad eum: Surge, et descende in castra: quia tradidi eos in manu tua: sin autem solus ire formidas, descendat tecum Phara puer tuus. Et cum audieris quid loquantur, tunc confortabuntur manus tue, et securior ad hostium castra descendes. Descendit ergo ipse, et Phara puer eius in partem castrorum, ubi erant armatorum uigilie. Madian autem et Amalec, et omnes orientales populi, fusi iacebant in ualle, ut locustarum densitudo: cameli quoque innumerabiles erant, sicut  arena, que iacet in littore maris. Cumque uenisset Gedeon, narrabat aliquis somnium proximo suo: et in hunc modum referebat quod uiderat: uidi somnium, et uidebatur mihi quasi subceniricius panis ex hordeo uolui, et in Madian castra descendere: cumque peruenisset ad tabernaculum, percussit illud, atque subuertit, et terre funditus cequauit. Respondit is, cui loquebatur: Non est hoc aliud, nisi gladius Gedeonis filii Ioas uiri Isrelite: tradidit enim Dominus in manus eius Madian, et omnia castra eius. Cumque audisset Gedeon somnium, et interpretationem eius, adorauit: et reuersus est ad castra Isrel, et ait: Surgite, tradidit enim Dominus in manus nostras castra Madian. Diuisitque trecentos uiros in tres partes, et dedit tubas in manibus eorum,  lagenasque uacuas 238 ac lampades in medio lagenarum. Et dixit ad eos: Quod me facere uideritis, hoc facite: ingrediar partem castrorum, et quod fecero sectamini. Quando personuerit tuba in manu mea, uos quoque per gyrum castrorum in circuitu clangite et conclamate, Domino et Gedeoni. Ingressusque est Gedeon, et trecenti uiri qui erant cum eo, in partem castrorum, incipientibus uigiliis noctis medie, et custodibus suscitatis, ceperunt buccinis conclamare, complodere et inter se lagenas. Cumque per gyrum castrorum in tribus personarent locis, et hydrias confregissent, tenuerunt sinistra lampades, et dextera sonantes tubas clamaueruntque: Gladius Domini et Gedeonis: stantes singuli in loco suo per circuitum castrorum hostilium. Omnia itaque castra turbata  sunt, et uociferantes, ululantesque fugerunt: et nichilominus insistebant trecenti uiri buccinis personantes. Immisit Dominus gladium in omnibus castris, et mutua se cede truncauerunt, fugientes usque in Bethseca, et crepidinem Abelmehula in Tebbath. Conclamantes autem uiri Isrel de Nephtali, et Aser, et omni Manasse, persequebantur Madian. Misitque nuntios in omnem montem Ephraim, dicens: Descendite in occursum Madian, et occupate aquas usque in Bethbera atque Iordanem. Clamauitque omnis Ephraim, et preoccupauit aquas atque Iordanem usque in Bethbera. Apprehensosque duos uiros Madian, Oreb et Zeb, interfecit Oreb in petra Oreb, Zeb uero in torculari Zeb. Et persecuti sunt Madian, capita Oreb et Zeb portantes ad Gedeon trans fluenta  Iordanis. R\. Amen.

Antiphona 1. Cito nos preueniat misericordia tua, Domine. Psalmus LXXuIII.

Oratio. Cito anticipet nos misericordia tua, Domine; quos nec consolatio spei, nec fiducia meriti, nec opitulatio sustentat auxilii; sed inter reatum, uexationesque iactatos urget uel conscientia facinorum, uel ultio peccatorum: libera nos propter gloriam nominis tui; et propitius esto peccatis nostris propter nomen tuum: ut cum utramque rem propter te feceris, et solita populum tuum pietate respexeris; gloria tibi detur ex liberatione, et propitiatio nobis tuo accedat ex nomine. R\. Amen.

Per misericordiam.

 Antiphona 2. Exultate Deo adiutori nostro: iubitate Deo Iacob. Psalmus LXXX.

Oratio. Exultemus tibi Domine, quem adiutorem nostrum cognoscimus, et fatemur: propter quod etiam tibi iubila in desideriis sumimus, in doctrina psalmum, in mortificatione reddimus tympanum: te enim laudando festa peragimus, tuorumque recordatione mirabilium iocundamur: Concede itaque nobis Domine, ut qui tua recolimus beneficia, tua percipiamus et premia. R\. Amen.

Per misericordiam.

Antiphona 3. Surge Deus, iudica terram: quoniam tu dominaris in omnibus gentibus. Psalmus LXXXI.

R\. Numquid in eternum repellet Deus, aut non apponat, ut benefaciat adhuc; aut in finem misericordiam  suam abscidet? P. A progenie in progeniem. Aut numquid obliuiscetur misereri Deus? u\. Conuerte nos Deus salutaris noster: et ne in eternum irascaris nobis, neque extendas iram. P. A progenie. u\. Gloria, etc. Reiteretur R\.

Preces. Respice placabilis Domine saluator omnipotens. P. Miserere, et exaudi nos. u\. Extensis ad te manibus, Pater summe, confugimus: conuertere ad nos pium intuitum. P. Miserere. u\. Effunde super faciem terre largissimam pluuiam, et presta cunctis, que postulant. P. Miserere. u\. Memento nostri Domine miserator, et patiens: qui ante secula uiuis perennis Rex. P. Miserere. u\. Peccata penitentibus tu ignosce, et debita dimitte: iam nostra indulge crimina. P. Miserere.

 Hymnus. O Nazarene. fol. 144.

Oratio. Exurge Domine, qui iudicas terram: et qui fidem omnium gentium pius possessor inhabitas, ne patiaris nos in tenebris remanere; sed fac nos lumen tue ueritatis aspicere: ut fundamenta fidei nostre non super arenam, quam turbo deiiciat, edificemus; sed supra petram, cuius tu es firmitas conlocemur.

Pater noster.



Ad Sextam.


Lectio libri Danielis Prophete .

R\. Deo gratias.

Iustus Dominus Deus noster in omnibus operibus suis, que fecit: non enim audiuimus uocem eius. Et nunc Domine Deus noster, qui eduxisti populum tuum  de terra Aegypti in manu Moysi, et fecisti tibi nomen secundum diem hanc: peccauimus, iniquitates 239 fecimus, Domine in omnem iustitiam tuam: auertatur obsecro ira tua, et furor tuus a ciuitate tua, Hierusalem, et a monte sancto tuo. Propter peccata enim nostra, et iniquitates patrum nostrorum, Hierusalem et populus tuus in obprobrium sunt omnibus per circuitum nostrum. Nunc autem Dominus Deus noster exaudi orationem serui tui, et preces eius: et ostende faciem tuam super sanctuarium tuum, quod desertum est propter temetipsum. Inclina Deus meus aurem tuam, et exaudi: aperi oculos tuos, et uide desolationem nostram, et ciuitatem, super quam inuocatum est nomen sanctum tuum: neque enim in  iustificationibus nostris prosternimus preces ante faciem tuam, sed in miserationibus tuis multis. Exaudi Domine, placare Domine: attende Domine, et fac: ne moreris propter temetipsum Deus meus: quia nomen tuum inuocatum est super ciuitatem, et super populum tuum. R\. Amen.

Antiphona 1. Deus quis similis tibi? ne taceas, neque sileas. Deus. Psalmus LXXXII.

Oratio. Exurge, ne taceas, neque compescaris Deus; sed quia odientes te, extulerunt caput; imple facies eorum ignominia; ut nomen tuum cognita confusione perquirant; et populum tuum salua, ut testimonium tue uirtutis intelligant: esto propitius super hereditatem tuam; qui solus es Altissimus super omnem terram. P. Amen.

 Per misericordiam.

Antiphona 2. Cognoscant gentes, quoniam nomen tibi Dominus: tu solus Altissimus super omnem terram. Psalmus LXXXII.

Oratio. Cognoscant gentes Christe, quod nomen tibi sit Dominus; pro quibus es patibulo crucis adpensus: quosque ignauia ignorantie dedit, scientia restituat conditori: ut fide conuertatur conscientia; et spe letetur in gloria. R\. Amen.

Per misericordiam.

Antiphona 3. Quia tu Domine suauis ac mitis es et multum misericors inuocantibus te. Psalmus LXXXu.

R\. Non secundum peccata nostra facias nobis, Deus: neque secundum iniquitates nostras reddas nobis. P. Memento, Domine, quod terra sumus. P.  Sicut miseretur pater filiis, ita miserere nobis: quia tu scis figmentum nostrum. P. Memento. P. Gloria, etc. Reiteretur R\.

Preces. Christe Redemptor pius animarum, exaudi gemitus flentium. P. Et miserere. P. Attende, Deus, Ecclesiam tuam: et cunctis dona indulgentiam, pro quibus pietatem postulamus. P. Et miserere. P. Memento nostri, quia puluis sumus: iterum in terram redigimur; tu nos reforma in melius. P. Et miserere. u\. Ignosce uiuis, ignosce defunctis, captiuis restaura patriam, et cunctis dona, que postulant. P. Et miserere. P. Dimitte noxam, dimitte peccata, dimitte cunctorum debita, omnibus tribue ueniam. P. Et miserere.

Hymnus. O Nazarene, IIIX. fol. 144.

 Capitula. Miserere Domine ad te tota die clamantibus; teque in tribulatione inuocantibus existe propitius: ut in quibus maiestatem tuam adorando laudamus, digne suscipias; et pro quibus te timemus, pius ignoscas. Timoris igitur tui obedientia corda nostra letifica: et consolationis dulcedine dubietatem nostre mentis conforta: sed quia tu suauis ac mitis es, suauitatem ex tua indulgentia hauriamus; et in retribuendo pium te mitemque sentiamus.

Pater noster.



Ad Nonam.


Sapientie Salomonis .

R\. Deo gratias.

Fili, melior est sapientia quam uires: et uir prudens  quam fortis. Audite ergo reges, et intelligite, et discite iudices finium terre. Prebete aures uos, qui continetis multitudinem, et placetis uobis in turbis nationum: quoniam data est a Domino potestas uobis, et uirtus ab Altissimo, qui interrogabit opera uestra, et cogitationes scrutabitur: quoniam cum essetis ministri regni illius, non recte iudicastis neque custodistis legem iustitie, neque secundum uoluntatem Dei ambulastis. Horrende et cito apparebit uobis: quoniam iudicium durissimum in his, qui presunt, fiet. Exiguo enim conceditur misericordia: potentes autem potenter tormenta patientur. Non enim subtrahet personam cuiusque Deus, qui est omnium dominator, nec reuerebitur magnitudinem cuiusquam: quoniam pusillum et magnum ipse fecit,  et equaliter cura est illi de omnibus. R\. Amen.


Lectio libri Iudicum .

R\. Deo gratias.

In illis diebus: Cum uenisset Gedeon ad Iordanem, transiuit eum cum trecentis uiris, 240 qui secum erant: et pre lassitudine, fugientes persequi non poterant. Dixitque ad uiros Soccoth: Date, obsecro, populo qui mecum est, panes, quia ualde defecerunt: ut possimus persequi Zebee et Salmana reges Madian. Responderunt principes Soccoth: Forsitan palme manuum Zebee et Salmana in manu tua sunt, et idcirco postulas ut demus exercitui tuo panes? Quibus ille ait: Cum ergo tradiderit Dominus Zebee et Salmana in manus meas, conteram carnes uestras cum spinis tribulisque deserti. Et inde  conscendens, uenit in Phanuel: locutusque est ad uiros loci illius similia. Cui et illi responderunt, sicut responderant uiri Soccoth. Dixit itaque eis: Cum reuersus fuero uictor in pace, destruam turrim hanc. Zebee autem et Salmana requiescebant cum omni exercitu suo. Quindecim enim millia uiri remanserunt ex omnibus turmis orientalium populorum, cesis centum uiginti millibus bellatorum educentium gladium. Ascendensque Gedeon per uiam eorum qui in tabernaculis morabantur ad orientalem plagam Nobe, et Iacbaa, percussit castra hostium, qui securi erant, et nichil aduersi suspicabantur. Fugeruntque Zebee et Salmana, quos persequens Gedeon comprehendit, turbato omni exercitu eorum. Reuertensque de bello ante solis ortum, apprehendit puerum  de uiris Soccoth: interrogauitque eum nomina principum et seniorum Soccoth, et descripsit septuaginta et septem uiros. uenitque ad Soccoth, et dixit eis: En Zebee et Salmana, super quibus exprobrastis mihi, dicentes: Forsitan manus Zebee et Salmana in manibus tuis sunt? et idcirco postulas ut demus uiris, qui lassi sunt et defecerunt, panes. Tulit ergo seniores ciuitatis et spinas deserti ac tribulos, et contriuit cum eis, atque comminuit uiros Soccoth. Turrim quoque Phanuel subuertit, occisis habitatoribus ciuitatis. Dixitque ad Zebee et Salmana: Quales fuerunt uiri, quos occidistis in Thabor? Qui responderunt: Similes tui, et unus ex eis quasi filius regis. Quibus ille ait: Fratres mei fuerunt, filii  matris mee. uiuit Dominus, si seruassetis eos, non uos occiderem. Dixitque Iether primogenito suo: Surge, et interfice eos. Qui non eduxit gladium: timebat enim, quia adhuc puer erat. Dixeruntque Zebee et Salmana. Tu surge, et irrue in nos: quia iuxta etatem robur est hominis. Surrexitque Gedeon, et interfecit Zebee et Selmana: et tulit ornamenta ac bullas, quibus colla regalium camelorum decorari solent. Dixeruntque omnes uiri Isrel ad Gedeon: Dominare nostri tu, et filius tuus, et filius filii tui: quia liberasti nos de manu Madian. Quibus ille ait: Non dominabor uestri, neque dominabitur in uos filius meus, sed dominabitur uobis Dominus. Dixitque ad eos: Unam petitionem postulo a uobis: Date mihi inaures ex preda uestra. Inaures enim aureas  Ismelite habere consueuerant. Qui responderunt: Libentissime dabimus. Expandentesque super terram pallium, proiecerunt in eo inaures de preda: et fuit pondus postulatarum inaurium, mille septingenti auri sicli, absque ornamentis, et monilibus, et ueste purpurea, quibus Madian reges uti soliti erant, et preter torques aureas camelorum. Fecitque de eo Gedeon Ephod, et posuit illud in ciuitate sua Ephra. Fornicatusque est omnis Isrel in eo, et factum est Gedeoni et omni domui eius in ruinam. Humiliatus est autem Madian coram filiis Isrel, nec poterant ultra eleuare ceruicem: sed quieuit terra per quadraginta annos, quibus prefuit Gedeon. Abiit itaque Ierobaal filius Ioas, et habitauit in domo sua: habuitque septuaginta filios, qui egressi sunt de femore  eius: eo quod plures haberet uxores. Concubina autem illius, quam habebat in Sichem, genuit ei filium nomine Abimelech. Mortuusque est Gedeon filius Ioas in senectute bona, et sepultus est in sepulchro Ioas patris sui. R\. Amen.

Antiphona 1. Domine, refugium factus es nobis, a generatione in progenie. Psalm. LXXXIX.

Oratio. Esto refugium nostrum Domine; plebemque tuam patrio gubernaculo rege: ac sicut a seculis patrum tua senserunt remedia; ita nostra in secula tua intelligant beneficia. R\. Amen.

Per misericordiam tuam.

Antiphona 2. Bonum est confiteri Domino, et psallere nomini tuo Altissime. Psalm. XCI.

Oratio. Bonum est nos tibi Domino confiteri, tuoque  altissimo nomini psallere: ut nos et confessio a periculis eruat; et psallendi industria coram te gratiores exhibeat. R\. Amen.

Per.

Antiphona 3. Non repellet Dominus plebem suam: et hereditatem suam non derelinquet. Psalmus XCIII.

Hymnus. O Nazarene, lux. fol. 144.

241 Oratio. Non repellas, Domine, plebem, quam mercatus es; nec derelinquas hereditatem, pro qua in cruce appensus es: sed quousque iustitia, nunc occulta, manifesto clareat in iudicio pietate porrecta nos rege: et secundum multitudinem dolorum nostrorum tua nos letifica exhortatione: ut qui dolorem nunc fingis in  precepto, futuro requiem nobis concedas in seculo.

Pater noster.



Ad uesperum.

Lauda. Dominus illuminatio mea, et salus mea, quem timebo?

Dominus sit. R\. Et cum.

Antiphona. Preoccupemus faciem Dei in confessione: et in psalmis iubitemus ei. Psalmus XCIu.

Lauda. Bonitatem fecisti cum seruo tuo Domine: P. Secundum uerbum tuum uiuifica me. u\. Bonitatem, et disciplinam, et scientiam doce me: quia mandatis tuis credidi. P. Secundum. u\. Gloria, et honor. P. Secundum.

Hymnus. Christe, qui regis omnia. fol. 168.

Capitula. Deus, qui in hac uespertini temporis successione  humane fragilitati quietis dona concessisti: concede precamur, ut, dum his beneficiis utimur opportunis, beneficiorum quoque intelligamus auctorem.

Pater noster.

Humiliate uos benedictioni.

Dominus sit. R\. Et cum.

Benedictio. Benedicat uos de excelsis Omnipotens. R\. Amen. Laborem uestrum sereno uultu intendat, et petitiones uultu pio exaudiat. R\. Amen. Opus uestrum sibi placere instituat, et uitam uestram in sanctitate et pa e custodiat. R\. Amen.

Per.

Lauda. Quomodo dilexi. Oratio. Da nobis Domine. fol. 236.



SEXTA FERIA.



Ad Matutinum.


Antiphona. Gloria mea, et exaltans. Psalmus III. Et oratio. Gloria nostra Deus noster. f. 156. Antiphona 1. Recte iudicate filii hominum. Psalmus LuII.

Oratio. Deus, cuius sunt eloquia casta, et iudicia recta; tribue nobis, casto ore uerba tua depromere; et corde purissimo iudiciorum tuorum mandata seruare: Extende itaque arcum tuum ob defensionem nostram; et ad infirmanda inimicorum consilia; spiritualia dirige tela; molasque confringe leonum, qui tuum demolire nituntur sceptrum: in te letetur copia redemptorum, qui es corona iustorum: tibique decantemus psalmum letitie; cuius munere peruenitur ad fructum iustitie. R\. Amen.

 Per misericordiam.

Antiphona 2. Liberet nos Domine dextera tua, et brachium sanctum tuum. Psalmus XCuII.

Oratio. Liberet nos, Domine, dextera tua: imperioque tuo flecte arrogantium corda: ut Gentes ueritatis aduentu clarescant; et ostensam sibi salutem cordis humilitate suscipiant. u\. Amen.

Per misericordiam.

Antiphona 3. Clamor noster ad te perueniat. Et ne auertas faciem tuam a nobis. Psalmus CI.

Oratio. Exaudi Deus orationem nostram; et clamor noster ad te remoto impedimento perueniat: quacumque autem die te inuocauerimus, uelociter tibi nostra patescat oratio: nec auertas faciem tuam a gemitibus; nec gubernationem tuam a nostris cohibeas  moribus: ut gratulemur adipisci postulata; dum ad te nostra peruenerint desideria. R\. Amen.

Per misericordiam.

R\. ue nobis, quoniam peccauimus: P. Propter hoc factum est in dolore cor nostrum: et obscurati sunt oculi nostri super montem Sion, quoniam exterminatus est: uulpes transierunt per eam. u\. Peccauimus in conspectu tuo, et idcirco tradidisti nos in manu iniquitatis nostre. P. Propter. u\. Gloria, et honor. P. Propter.


In Laudibus.

Antiphona. Auerte faciem tuam a peccatis nostris Domine: et omnes iniquitates nostras dele. Psalmus L.

Oratio. Auerte faciem tuam. fol. 161.

Ad Canticum. Antiphona. Constitue populum tuum,  Domine, in loco sancto tuo.

Canticum. Domine Deus omnium. fol. 17.

Ad Benedictus. Antiphona. Exurge gloria mea, exurge psalterium, et cithara: exurgam diluculo, et confitebor Domino. u\. Paratum cor nostrum, Deus, paratum cor nostrum: cantabo, et psallam in gloria mea.

Canticum. Benedictus es Domine. fol. 6.

Lauda. Laudate Dominum omnes Angeli eius: 242 laudate eum omnes uirtutes eius. Laudate eum sol et luna. P. Laudate.


Lectio libri Iudicum .

R\. Deo gratias.

In illis diebus: Erat uir quidam de Saraa, de stirpe Dan, nomine Manue, habens uxorem sterilem. Cui  apparuit Angelus Domini, et dixit ad eam: Sterilis es, et absque liberis: sed concipies et paries filium, cuius non tanget caput nouacula: erit enim nazareus ab infantia sua, et ex matris utero, ipse incipiet liberare Isrel de manu Philisthinorum. Que cum uenisset ad maritum, dixit ei: uir Dei uenit ad me habens uultum Angelicum terribilis nimis. Quem cum interrogassem, quis esset, aut unde uenisset aut quo nomine uocaretur, noluit mihi dicere: sed hoc respondit: Ecce concipies et paries filium: caue ne uinum bibas, nec siceram, et ne aliquo uescaris immundo: erit enim puer nazareus ab infantia sua, et ex utero matris usque ad diem mortis sue. Orauit itaque Manue ad Deum, et ait: Obsecro Domine, ut uir, quem misisti, ueniat iterum, et doceat nos,  quid debeamus facere de puero, qui nasciturus est. Exaudiuitque Dominus precantem Manue, et apparuit rursum Angelus Domini uxori eius sedenti in agro: Manue autem maritus eius non erat cum ea. Que cum uidisset Angelum festinauit, et cucurrit ad uirum suum: dixitque ei: Ecce apparuit mihi, quem ante uideram. Qui surrexit, et secutus est uxorem suam: ueniensque ad uirum, dixit ei: Tu es qui locutus es mulieri? Et ille respondit: Ego sum. Cui Manue: Quando, inquit, sermo tuus fuerit expletus, quid uis ut faciat puer? aut quod obseruare debeamus? Dixitque Angelus Domini ad Manue: Ab omnibus, que locutus sum uxori tue, abstineat se: et quidquid ex uinea nascitur, non comedat: uinum et siceram  non bibat, nullo uescatur immundo: et quod ei precepi, impleat atque custodiat. Dixitque Manue ad Angelum Domini: Obsecro te ut acquiescas precibus meis, et faciemus tibi hedum de capris: cui respondit Angelus Domini: Si me cogis, non comedam panes tuos: si autem uis holocaustum facere, offer illud Deo. Et nesciebat Manue quod Angelus Domini esset. Dixitque ad eum: Quod est tibi nomen, ut, si sermo tuus fuerit expletus, honorificemus te? Cui ille respondit: Nomen meum est mirabile. Tulit itaque Manue hedum de capris, et libamenta, et posuit super petram, offerens Domino, qui fecit mirabilia: ipse autem et uxor eius intuebantur. Cumque ascenderet flamma altaris in celum, Angelus Domini pariter in flamma ascendit.  Quod cum uidissent Manue et uxor eius, proni ceciderunt in terram, et ultra non eis apparuit Angelus Domini. Statimque intellexit Manue Angelum esse Domini, et dixit ad uxorem suam: Morte moriemur, quia uidimus Deum. Cui respondit mulier: Si Dominus nos uellet occidere, de manibus nostris holocaustum et libamenta non suscepisset, nec ostendisset nobis hec omnia, neque ea que sunt uentura dixisset. Peperit itaque filium et uocauit nomen eius Samson. Creuitque puer, et benedixit ei Dominus. Cepitque Spiritus Domini esse cum eo. R\. Amen.

Hymnus. Aeterne lucis conditor. fol. 170.

Capitula. Paratum cor nostrum, Domine, eo quod placeris munere, comple: ut te cognitione ueri laudemus, et reformati in melius in tuo honore letemur.

 Pater noster.

Lauda. Bonitatem fecisti cum seruo tuo Domine, P. Secundum uerbum tuum uiuifica me. u\. Bonitatem, et disciplinam, et scientiam doce me: quia mandatis tuis credidi. P. Secundum. u\. Gloria, et honor Patri. P. Secundum uerbum.

Oratio. Bonitatem et disciplinam et scientiam doce nos Domine: ut nec malitia asperos; nec desidia remissos; nec stultitia reddat ignauos. R\. Amen.

Per misericordiam tuam, Deus.

Dominus sit semper uobiscum. R\. Et cum.



Ad Tertiam.


Ecclesiastici Salomonis .

R\. Deo gratias.

Fili, omnis plaga, tristitia cordis est: et omnis  malitia, nequitia mulieris. Et omnem plagam, et non plagam uidebit cordis: et omnem nequitiam, et non nequitiam mulieris: et omnem obductum, et non obductum odientium: et omnem uindictam, et non uindictam inimicorum. Non est caput nequius super caput colubri: et non est ira super iram inimici. Commorari leoni et draconi placebit, quam habitare cum muliere nequam. Nequitia mulieris immutat faciem eius: et obcecat uultum suum tanquam ursus: et quasi saccum ostendit. In medio proximorum 243 ingemuit uir eius, et audiens suspirauit modicum. Breuis omnis malitia super malitiam mulieris, sors peccatorum cadat super illam. Sicut ascensus arenosus in pedibus ueterani, sic mulier linguata  homini quieto. Mulier si primatum habeat, contraria est uiro suo. Cor humile, et facies tristis, et plaga mortis, mulier nequam. Manus debiles, et genua dissoluta, mulier, que non beatificat uirum suum. A muliere initium factum est peccati, et per illam omnes morimur. Mulier fortis oblectat uirum suum, et annos uite illius in pace implebit. R\. Amen.


Lectio libri Iudicum 

R\. Deo gratias.

In illis diebus: Descendit Samson in Thamnatha: uidensque illic mulierem de filiabus Philisthiim, ascendit, et nuntiauit patri suo, et matri, dicens: uidi mulierem in Thamnatha de filiabus Philisthinorum: quam queso ut mihi accipiatis uxorem. Cui dixerunt pater et mater sua: Numquid non  est mulier de filiabus fratrum tuorum, et in omni populo meo, quia uis accipere uxorem de Philisthiim, qui incircumcisi sunt? Dixitque Samson ad patrem suum: Hanc accipe mihi: quia placuit oculis meis. Parentes autem eius nesciebant quod res a Domino fieret, et quereret occasiones contra Philisthiim, qui dominabantur Isrel. Descendit itaque Samson cum patre suo, et matre in Thamnatha. Cumque uenissent ad uineas oppidi apparuit catulus leonis seuus, rugiens, et occurrit ei. Irruit autem Spiritus Domini in Samson, et dilacerauit leonem, quasi hedum in frusta concerperet, nichil omnino habens in manu: et hoc patri noluit indicare. Descenditque, et locutus est mulieri, que placuerat oculis eius. Et post aliquos dies reuertens ut acciperet  eam, declinauit ut uideret cadauer leonis, et ecce examen apum in ore leonis erat ac fauus mellis. Quem cum sumpsisset in manibus, comedebat in uia: ueniensque ad patrem suum et matrem, dedit eis partem qui et ipsi comederunt: nec tamen eis uoluit indicare quod mel de corpore leonis assumpserat. Descendit itaque pater eius ad mulierem, et fecit filio suo Samson conuiuium. Sic enim iuuenes facere consueuerant. Cum ergo ciues loci uidissent illum, dederunt ei sodales, qui essent cum eo triginta. Quibus locutus est Samson: Proponam uobis problema: quod si solueritis mihi intra septem dies conuiuii, dabo uobis triginta sindones, et totidem tunicas: sin autem uos non potueritis soluere, uos dabitis mihi triginta sindones, eiusdemque numeri  tunicas. Qui responderunt ei: Propone problema, ut audiamus. Dixitque eis: De comedente exiuit cibus, et de forti egressa est dulcedo: nec potuerunt per tres dies propositionem soluere. Cumque adesset dies septimus, dixerunt ad uxorem Samsonis: Blandire uiro tuo, et suade ei, ut indicet tibi quid significet problema: quod si facere nolueris, incendimus te, et domum patris tui: an idcirco uocastis nos ad nuptias ut spoliaretis? Que fundebat apud Samson lachrymas, et querebatur dicens: Odis me, et non diligis: idcirco problema, quod proposuisti filiis populi mei non uis mihi exponere. At ille respondit: Patri meo et matri nolui dicere: et tibi indicare potero? Septem igitur diebus conuiuii flebat apud  eum: tandemque die septimo, cum ei molesta esset, exposuit. Que statim indicauit ciuibus suis. Et illi dixerunt ei die septimo ante solis occubitum: Quid dulcius melle, aut quid leone fortius? Qui ait ad eos: Si non arassetis cum uitula mea, non inuenissetis propositionem meam. Irruit itaque in eo spiritus Domini, descenditque Ascalonem, et percussit triginta uiros: quorum ablatas uestes dedit iis qui problema soluerant. Iratusque nimis ascendit in domum patris sui: uxor autem eius accepit maritum de amicis eius et pronubis.  Post aliquantum autem temporis, cum dies tritici messis instarent, uenit Samson, uisere uolens uxorem suam, et attulit ei hedum de capris. Cumque cubiculum eius solito uellet intrare, prohibuit eum pater illius, dicens: Putaui quod odisses eam,  et ideo tradidi illam amico suo: sed habet sororem, que iunior et pulchrior illa est, sit tibi pro ea uxor. Cui respondit Samson: Ab hac die non erit culpa in me contra Philistheos: faciam enim uobis mala. Perrexitque et cepit trecentas uulpes, caudasque earum iunxit ad caudas, et faces ligauit in medio: quas igne succendens, dimisit, ut huc illucque discurrerent. Que statim perrexerunt in segetes Philisthinorum. Quibus succensis, et comportate iam fruges, adhuc stantes in stipula, concremate sunt, in tantum, ut uineas quoque, et oliueta flamma consumeret. Dixeruntque Philisthiim: Quis fecit hanc rem? Quibus dictum est: 244 Samson gener Thamnathei: quia tulit uxorem eius, et alteri tradidit, hec operatus est. Ascenderuntque Philisthiim:  et combusserunt tam mulierem quam patrem eius. Quibus ait Samson: Licet hec feceritis, tamen adhuc ex uobis expetam ultionem, et tunc quiescam. Percussitque eos ingenti plaga, ita ut stupentes suram femori imponerent. Et descendit, et habitauit in spelunca petre Etham. Igitur ascendentes Philisthiim in terram Iuda, castrametati sunt in loco, qui postea uocatus Lechi, id est, Maxilla, ubi eorum est fusus exercitus. Dixeruntque ad eos de tribu Iuda: Cur ascendistis aduersum nos? Qui responderunt: Ut ligemus Samson, uenimus, et reddamus ei que in nos operatus est. Descenderunt ergo tria millia uirorum de Iuda, ad speluncam silicis Etham, dixeruntque ad Samson: Nescis quod Philisthiim imperent nobis? quare hoc facere uoluisti? Quibus ille  ait: Sicut fecerunt mihi, feci eis. Ligare, inquiunt, te uenimus, et tradere in manu Philisthinorum. Iurate ergo, inquit, mihi quod non me occidatis. Dixerunt: Non te occidemus. Ligaueruntque eum duobus nouis funibus, et tulerunt eum de petra Etham. Qui cum uenisset ad locum Maxille, et Philisthiim uociferantes occurrissent ei, irruit Spiritus Domini in eum: et sicut solent ad ardorem ignis ligna consumi, ita uincula quibus ligatus erat, dissipata sunt et soluta. Inuentamque maxillam, id est, mandibulam asini, que iacebat, arripiens, interfecit in ea mille uiros; et ait: In maxilla asini, in mandibula pulli asinarum deleui eos, et percussi mille uiros. Cumque hec canens uerba complesset, proiecit  mandibulam de manu, et uocauit nomen loci illius Ramathlechi, quod interpretatur eleuatio maxille. Sitiensque ualde, clamauit ad Dominum, et ait. Tu dedisti in manu serui tui salutem hanc maximam atque uictoriam: et en siti morior, incidamque in manus incircumcisorum. Aperuit itaque Dominus molarem dentem in maxillam asini, et exierunt ex eo aque. Quibus haustis, refocillauit spiritum, et uires recepit. Idcirco uocatum est nomen loci illius, Fons inuocantis de maxilla, usque in presentem diem.


Lectio libri Osee Prophete .

R\. Deo gratias.

Audite uerbum Domini filii Isrel, quia iudicium Domini cum habitatoribus terre: non est enim ueritas, et non est misericordia, et non est scientia  Dei in terra. Maledictum, et mendacium, homicidium, et furtum, et adulterium inundauerunt, et sanguis sanguinem tetigit. Propter hoc lugebit terra, et infirmabitur omnis qui habitat in ea, in bestia agri, et in uolucre celi: sed et pisces maris congregabuntur. uerumtamen unusquisque non iudicet: et non arguatur uir: populus enim tuus, sicut hi qui contradicunt sacerdoti. Et corrues hodie, et corruet etiam propheta tecum: nocte tacere feci matrem tuam. Conticuit populus meus, eo quod non habuerit scientiam: quia tu scientiam repulisti, repellam te, ne sacerdotio fungaris mihi: et quia oblita es legis Dei tui, obliuiscar filiorum tuorum et ego. Secundum multitudinem eorum sic peccauerunt mihi: gloriam eorum in ignominiam commutabo. Peccata populi  mei comedent, et ad iniquitatem eorum subleuabunt animas eorum. Et erit sicut populus, sic sacerdos: et uisitabo super eum uias eius, et cogitationes eius reddam ei. Et comedent, et non saturabuntur: fornicati sunt, et non cessauerunt: quoniam Dominum dereliquerunt in non custodiendo. Fornicatio enim, et uinum, et ebrietas aufert cor. Populus meus in ligno suo interrogauit, et baculus eius annuntiauit ei: spiritus enim fornicationis decepit eos, et fornicati sunt a Deo suo. Super capita montium sacrificabant, et super colles accendebant thymiama; subter quercum, et populum, et terebinthum, quia bona erat umbra eius: ideo fornicabuntur filie uestre, et sponse uestre adultere erunt. Non uisitabo  super filias uestras cum fuerint fornicate, et super sponsas uestras cum adulterauerint: quoniam ipsi cum meretricibus uersabantur, et cum effeminatis sacrificabant, et populus non intelligens uapulabit. Si fornicaueris tu Isrel, non derelinquam saltem Iuda: et nolite ingredi in Galgala, et ne ascenderitis in Bethauen, neque iuraueritis: uiuit Dominus. Quoniam sicut uacca lasciuiens declinauit Isrel: nunc pascet eos Dominus, quasi agnum in solitudine.

Antiphona 1. Eleuaui faciem meam ad Dominum Deum, ut inuenirem orationem, et misericordiam. In ieiunio oraui Dominum Deum, et dixi: Tu es Dominus Deus magnus, et misericors, qui custodis testamentum diligentibus legem tuam. u\. Domine Deus uirtutum quis similis tibi? potens es Domine,  et ueritas tua in circuitu tuo. Psalmus LXXXuIII.

245 Oratio. Christe Iesu, Dei filius admirabilis, cui nullus inter filios Dei nec equalis extat, nec similis; ad te Domine precem nostram dirigimus, ut misericordiam, quam pollicitus es seruare Sanctis, digneris prorogare conuersis: ac sic, quesumus, nos moderamine discipline corrigas, ut clementiam in ira non auferas: nec prophanetur testamentum tuum ob admissa facinora; sed temperetur ultio miseratione superna: et ipse totum, quod displicet, abluas; qui peccatores ad te reuertentes iustificando glorificas: quique nos esse uoluisti ex nichilo id quod sumus; ipse concede, ut celestibus regnis apti, tecum sine fine uiuamus. R\. Amen.

Per misericordiam tuam Deus noster, etc.

 Antiphona 2. Laudamini in nomine sancto eius: letetur cor querentium Dominum. Psalmus CIu.

Oratio. Narrantes mirabilia tua, Domine, sancto tuo letemur in nomine: da nobis te querendi solertiam; et inueniendi tribue efficaciam: ut te mereamur aspicere, et uultus tui semper ostensione gaudere. R\. Amen.

Per misericordiam tuam.

Antiphona 3. Querite Dominum, et confortamini: querite faciem eius semper. Psalmus CIu.

R\. Numquid in eternum continebis te, Domine? tacebis et affliges nos nimis? P. Utinam disrumperes celos, et descenderes ad liberandum nos. u\. Facti sumus quasi in principio, cum non dominareris nostri: neque inuocaretur nomen tuum super nos.  P. Utinam disrumperes. u\. Gloria, et honor Patri. P. Utinam.

Preces. Rogamus te, Rex seculorum, Deus sancte. P. Iam miserere; peccauimus tibi. u\. Audi clamantes. Pater altissime, et que precamur, clemens attribue, exaudi nos Domine. P. Iam miserere u\. Indulge lapsis, indulge perditis, dimitte noxam, ablue crimina, accliues tu subleua. P. Iam miserere. u\ Ne recorderis nostra facinora; sed indulgendo nos omnes adiuua: prostratos tu releua. P. Iam miserere. u\. Omnes in unum, te, Sancte, poscimus, que postulamus, tu dona largius: exaudi propitius. P. Iam miserere; peccauimus tibi.

Hymnus. O Nazarene, lux. fol. 144.

Oratio. Querentibus te, Domine, tribue fortitudinem;  et querendi te iugiter infunde sanctum amorem: ut qui tuam desiderant cernere faciem, perniciosam mundi non appetant uoluptatem: eosque seculi blandimenta non detineant usquequaque captiuos; ut lux uultus tui clarificet iam beatos.

Pater noster.



Ad Sextam.


Lectio libri Michee Prophete .

R\. Deo gratias.

Audite principes Iacob, et duces domus Isrel: Numquid non uestrum est scire iudicium, qui odio habetis bonum, et diligitis malum: qui uiolenter tollitis pelles eorum desuper eis, et carnem eorum desuper ossibus eorum? Qui comederunt carnem  populi mei, et pelles eorum desuper expoliauerunt: et ossa eorum confregerunt, et conciderunt sicut in lebete, et quasi carnem in medio olle. Tunc clamabunt ad Dominum, et non exaudiet eos: et abscondet faciem suam ab eis in tempore illo, sicut nequiter egerunt in adinuentionibus suis. Hec dicit Dominus super prophetas, qui seducunt populum meum: qui mordent dentibus suis, et predicant pacem: et si quis non dederit in ore eorum quippiam, sanctificant super eum prelium. Propterea nox uobis pro uisione erit, et tenebre uobis pro diuinatione: et occumbet sol super prophetas, et obtenebrabitur super eos dies. Et confundentur qui uident uisiones, et confundentur diuini: et operient uultus suos omnes, quia non est responsum Dei in eis. uerumtamen  ego repletus sum fortitudine spiritus Domini, iudicio, et ueritate. R\. Amen.

Antiphona 1. Memor esto nostri Domine in beneplacito populi tui. Psalmus Cu.

Oratio. Benedic, Domine Deus, Isrel a seculo et usque in seculum; quem multiplex creatura multiplici naturarum uarietate conlaudant: memor esto testamenti sancti tui; et peniteat te secundum multitudinem misericordie tue: ut iniquitatem, quam fecimus, et peccatum, quod cum patribus traduce peccati contraximus, te donante, lachrymarum fluminibus cordisque gemitibus abluamus. Libera igitur nos, Domine, de manu spirituum odientium; et redime de insidiis inimicorum: quique uerbo tuo credimus, credulitatis ipsius fortitudine muniamur;  246 ac sic confessio humilium, celorum alta conscendat, ut a uerbo tuo saluatio nobis profusa subueniat. R\. Amen.

Per misericordiam

Antiphona 2. uisita nos Domine in salute tua. Psalmus Cu.

Oratio. Memento nostri, Domine, in beneplacito populi tui, et in tuo nos uisita salutari: ut qui nostris cum patribus coram te inique gessimus; a damnationis origine et actualis peccati contagione, tua reduce gratia liberemur. R\. Amen.

Per misericordiam.

Antiphona 3. Libera nos, Domine, propter nomen tuum: et notam fac nobis potentiam tuam. Psalmus Cu.

R\. Numquid non ualet manus Domini saluos nos  facere: aut grababit aurem, P. Ut non exaudiat? Sed peccata nostra inter nos, et Deum separant. u\. Numquid abbreuiata, et paruula facta est manus Domini, ut saluare nequeat: aut tales sunt cogitationes eius. P. Ut non exaudiat? Sed peccata nostra inter nos, et Deum separant. u\. Gloria, et honor. Reiteretur R\.

Preces. Serui tui, Domine, accliues orant. P. Cum misericordia u\. Amoue nostrum facinus: et pelle que pauescimus. P. Cum. u\. Da ueniam peccantibus, et fructum penitentibus. P. Cum. u\. Mortem, famem, uel gladium a nobis procul effuga. P. Cum. u\. Regem nostrum cum plebibus solue a criminibus. P. Cum.

 Hymnus. O Nazarene. fol. 144.

Oratio. Saluos nos fac, Domine Deus noster, et in salute tua uisita: nec iniquitatis nostre pena, sed timoris tui nos humiliet disciplina; ut tua gloriemur in laude, et confiteamur in nomine: nos quoque ad uidendum letitiam electorum tuorum excitet bonitas; et ad laudandum regni tui adsistat hereditas.

Pater noster.



Ad uesperas.

Lauda. Sol agnouit occasum suum. Posuisti tenebras, et facta est nox.

Dominus sit. R\. Et cum.

Antiphona. Bene nunciate de die in diem salutare Domini. Psalmus XCu.

Lauda. Qui timent te uidebunt me, et letabuntur:  P. Quia in uerbo tuo, Domine, ego speraui. u\. ueniant mihi miserationes tue, ut uiuam: quia lex tua meditatio mea est. P. Quia. u\. Gloria. P. Quia.

Hymnus. Christe precamur. Capitula. Nonarum horarum. fol. 173. Lauda. Bonitatem fecisti cum seruo tuo, Domine. Oratio. Bonitatem. fol. 242.



SABBATO.



Ad Matutinum.

Tu autem, Domine. Psalmus III. Oratio. Quamuis, Domine. fol. 141.

Antiphona. Misericors Dominus, et iustus, et Deus noster miseretur. Psalmus CXXXIu.

Oratio. Misericors, et iuste Domine, libera animas nostras de morte; oculos nostros a lachrymis; et pedes nostros a lapsu, atque utriusque rei in nos serua clementiam: et si iustitia tua corripimur, misericordia  tua protegamur. R\. Amen.

Per.

Antiphona 2. Ego cognoui, quoniam magnus est Dominus, et Deus noster pre omnibus diis. Psalmus Lu,

Oratio. Domine, qui educens nubes ab extremo terre, orbem uniuersum sanctis replesti doctoribus; fulgura in pluuiam conuerte misericors: et preceptis tuis, quibus famulos tuos, ut corrigas, terres; benedicendo reficias: tuaque repletos gratia uberius benedicas. R\. Amen.

Per.

Antiphona. Confitemini Domino quoniam bonus: quoniam in seculum misericordia eius. Psalmus CXXXu.

 Oratio. Tibi, Domine, confitemur, qui celos intellectu fecisti; et eruditos sublimas sapientia: qui fundasti terram super aquam; et supra seculum labile erexisti Ecclesiam tuam; fac, ut nos fluida mundi delectamenta non obruant, sed uirtutes accepte ad superna sustollant. R\. Amen.

Per.

R\. uocem audiui flentis, uocem turbinis, et tribulantis, uocem flentis, et lugentis, uocem dicentis: P. Parce, Domine, quoniam peccauimus tibi. u\. Inter uestibulum, et altare plorabant sacerdotes ministri Domini, dicentes: P. Parce Domine.


In Laudibus.

Antiphona. Cor contritum et humiliatum Deus ne despicias. Psalmus L.

 Oratio. Cordis nostri secreta. fol. 210.

Ad Canticum. Antiphona. Ne despicias partem tuam, Domine, quam redemisti ex Aegypto.

247 Canticum. Domine Deus rex omnipotens. folio 210.

Ad Benedictus. Antiphona. Psallam, et intelligam in matutinis: quando uenies ad me? u\. Misericordiam, et iudicium cantabo tibi, Domine.

Canticum. Benedictus es, Domine. fol. 6.

Lauda. In sanctis laudate Dominum: in firmamento uirtutis eius. Psalmus CL., fol. 3.


Lectio libri Iudicum 

R\. Deo gratias.

In illis diebus: Fuit quidam uir Leuites habitans in latere montis Ephraim, qui accepit uxorem de  Bethlehem Iuda: que reliquit eum, et reuersa est in domum patris sui in Bethlehem, mansitque apud eam quatuor mensibus. Secutusque est eam uir suus, uolens ei reconciliari, atque blandiri, et secum reducere, habens in comitatu puerum, et duos asinos: que suscepit eum, et introduxit in domum patris sui. Quod cum audisset socer eius, eumque uidisset, occurrit ei letus, et amplexatus est hominem. Mansitque gener in domo soceri tribus diebus, comedens cum eo, et bibens familiariter. Die autem quarto consurgens de nocte, proficisci uoluit: quem tenuit socer, et ait: Gusta prius pusillum panis, et conforta stomachum, et sic proficisceris. Sederuntque simul, et comederunt ac biberunt. Dixitque pater puelle ad generum suum: Queso te ut hodie hic maneas, pariterque  letemur. Et ille consurgens, cepit uelle proficisci. Et nichilominus obnixe eum socer tenuit, et apud se fecit manere. Mane autem facto, parabat Leuites iter. Cui rursum socer: Obsecro, inquit, ut paululum cibi capias, et assumptis uiribus, donec increscat dies, postea proficiscaris. Comederunt ergo simul. Surrexitque adolescens, ut pergeret cum uxore sua, et puero. Cui rursum locutus est socer: Considera quod dies ad occasum decliuior sit, et declinet ad uesperum: mane apud me etiam hodie, et duc letum diem, et cras proficisceris ut uadas in domum tuam. Noluit gener acquiescere sermonibus eius: Sed statim surrexit et uenit contra Iebus, que altero nomine uocatur Hierusalem, ducens secum duos asinos onustos, et concubinam. Iamque  aderant iuxta Iebus, et dies mutabatur in noctem: dixitque puer ad Dominum suum: ueni, obsecro, declinemus ad urbem Iebuseorum, et manea nus in ea. Cui respondit Dominus: Non ingrediar oppidum gentis aliene, que non est de filiis Isrel, sed transibo usque Gabaa: et cum illuc uenero, maneamus in ea, aut certe in urbe Rama. Transierunt igitur Iebus, et ceptum pergebant iter, occubuitque eis sol iuxta Gabaa, que est in tribu Beniamin: Diuerteruntque ad eam, ut manerent ibi. Quo cum intrassent, sedebant in platea ciuitatis, et nullus eos recipere uolebat hospitio. Et ecce, apparuit homo senex, reuertens de agro et de opere suo uesperi, qui et ipse erat de monte Ephraim, et peregrinus habitabat in  Gabaa. Homines autem regionis illius erant filii Iemini. Leuatisque oculis, senex uidit sedentem hominem cum sarcinulis in platea ciuitatis: et dixit ad eum: Unde uenis? et quo uadis? Qui respondit ei: Profecti sumus de Bethlehem Iuda, et pergimus ad locum nostrum, qui est in latere montis Ephraim, unde ieramus Bethlehem: et nunc uadimus ad domum Dei, nullusque nos sub tectum suum uult recipere, habentes paleas, et fenum in asinorum pabulum, et panem ac uinum in meos et ancille tue usus, et pueri qui mecum est: nulla re indigemus nisi hospitio. Cui respondit senex: Pax tecum sit, ego prebebo omnia, que necessaria sunt: tantum uos queso, ne in platea maneatis. Introduxitque eum in domo sua, et pabulum asinis prebuit: ac  postquam lauerunt pedes suos, recepit eos in conuiuium. Illis epulantibus, ac post laborem itineris cibo, et potu reficientibus corpora, uenerunt uiri ciuitatis illius, filii Belial , et circumdantes domum senis, fores pulsare ceperunt, clamantes ad dominum domus, atque dicentes: Educ uirum, qui ingressus est domum tuam, ut abutamur eo. Egressusque est ad eos senex, et ait: Nolite, fratres, nolite facere malum hoc: quia ingressus est domum hospitii mei, et cessate ab hac stultitia: habeo filiam uirginem, et hic homo habet concubinam, educam eas ad uos, ut humilietis eas, et uestram libidinem compleatis: tantum, obsecro, ne scelus hoc contra naturam operemini in uirum. Nolebant audire sermonibus eius. Quod cernens homo,  educit ad eos concubinam suam, et eis tradidit illudendam: qua cum tota nocte abusi essent, dimiserunt eam mane. At mulier, recedentibus tenebris, uenit ad ostium domus, ubi manebat Dominus suus, et ibi corruit. Mane facto, surrexit homo, et aperuit ostium, ut ceptam expleret uiam: et 248 ecce concubina eius iacebat ante ostium expansis in limine manibus. Cui ille, putans eam quiescere, loquebatur: Surge, et ambulemus. Qua nichil respondente, intelligens quod erat mortua, tulit eam, et imposuit asino, reuersusque est in domum suam. Quam cum esset ingressus, arripuit gladium, et cadauer uxoris cum ossibus suis in duodecim partes, ac frusta concidens, misit in omnes terminos Isrel. Quod cum uidissent singuli, clamabant: Numquam res talis facta  est in Isrel, ex ea die qua ascenderunt patres nostri de Aegypto, usque in presens tempus: ferte sententiam, et in commune decernite, quid facto opus sit.  Egressi sunt itaque omnes filii Isrel, et pariter conglobati sunt, quasi uir unus de Dan usque Bersabee, et terra Galaad ad Dominum in Maspha: omnesque anguli populorum, et cuncte tribus Isrel in Ecclesiam populi Dei conuenerunt quadraginta millia peditum pugnatorum.  Interrogatusque Leuita maritus mulieris interfecte, quomodo tantum scelus perpetratum esset, respondit: ueni in Gabaa Beniamin cum uxore mea, illucque diuerti: et ecce homines ciuitatis illius circumdederunt  nocte domum, in qua manebam, uolentes me occidere, et uxorem meam incredibili libidinis furore uexantes, denique mortua est. Quam arreptam, in frusta concidi, misique partes in omnes terminos possessionis uestre: quia numquam tantum nefas, et tam grande piaculum factum est in Isrel. Adestis omnes filii Isrel, decernite quid facere debeatis. Stansque omnis populus, quasi unius hominis sermone respondebant: Non recedemus in tabernacula nostra, nec suam quisque intrabit domum: sed hoc contra Gabaa in commune faciemus. Decem uiri eligantur de centum ex omnibus tribubus Isrel, et centum de mille, et mille de decem millibus, et comportent exercitui cibaria, ut possimus pugnantes contra Gabaa Beniamin, reddere ei pro scelere,  quod meretur. Conuenitque omnis Isrel ad ciuitatem, quasi unus homo, eadem mente, unoque consilio: et miserunt nuntios ad omnem tribum Beniamin, qui dicerent: Cur tantum nefas in uobis repertum est? Tradite homines de Gabaa, qui hoc flagitium perpetrarunt, ut moriantur, et auferatur malum de Isrel. Qui noluerunt fratrum suorum filiorum Isrel audire mandatum: sed ex cunctis urbibus, que sue sortis erant, conuenerunt in Gabaa, ut illis ferrent auxilium, et contra uniuersum populum Isrel dimicarent. Inuentique sunt uiginti quinque millia de Beniamin educentium gladium, preter habitatores Gabaa qui septingenti erant uiri fortissimi, ita sinistra, ut dextra preliantes: et sic fundis ad certum iactantes lapides, ut capillum quoque  possent percutere, et nequaquam in alteram partem ictus lapidis deferretur. uirorum autem Isrel absque filiis Beniamin inuenta sunt quadraginta millia educentium gladios, et paratorum ad pugnam. Qui surgentes uenerunt in domum Dei, hoc est in Silo: consulueruntque Dominum, atque dixerunt: Quis erit in exercitu nostro princeps certaminis contra filios Beniamin? Quibus respondit Dominus: Iudas sit dux uester. Statimque filii Isrel surgentes mane, castrametati sunt iuxta Gabaa: et inde procedentes ad pugnam contra Beniamin, urbem oppugnare ceperunt. Egressique filii Beniamin de Gabaa, occiderunt de filiis Isrel die illo uiginti duo millia uirorum. Rursum filii Isrel et fortitudine et numero confidentes, in eodem loco, in quo prius certauerunt,  aciem direxerunt: ita tamen ut prius ascenderent, et flerent coram Domino usque ad noctem: consulueruntque Deum, et dixerunt: Debeo ultra procedere ad dimicandum contra filios Beniamin fratres meos, an non? Quibus ille respondit: Ascendite ad eum, et inite certamen. Cumque filii Isrel altera die processissent ad prelium contra Beniamin de portis Gabaa: occurrerunt eos, tantaque in eis cede bacchati sunt, ut decem et octo millia uirorum educentium gladium prosternerent. Quamobrem omnes filii Isrel uenerunt in domum Dei, et sedentes flebant coram Domino: ieiunaueruntque die illo usque ad uesperum, et obtulerunt ei holocausta, et pacificas uictimas. R\. Amen.

 Hymnus. Deus creator omnium. fol. 175.

Capitula. Misericordiam et iudicium Redemptori tibi Domino cantemus et Iudici; illa nos quidem suscipis, hoc deterres: illic est lux miserationis; hic modus examinis: tribue igitur Domine supplicibus tuis, ut cor prauum nobis non adhereat; et res mala ante oculos nostros inlecebram non pretendat: sed innocentie simplicitate gradientes, 249 miserator et pius porrigas; et iudex uerus absoluas.

Pater noster.

Lauda. Manus tue fecerunt me, et plasmauerunt me: P. Da mihi intellectum Domine, ut discam mandata tua. u\. Qui timent te, uidebunt me, et letabuntur: quia in uerbo tuo speraui. P. Da mihi. u\. Gloria. P. Da mihi.

 Oratio. Ad te Domine oculos nostros erigimus; quia manuum tuarum artificium sumus: da nobis intellectum discendi mandata tua; et timentes te reple letitia: ueniat in consolationem nostri misericordia tua; que nos et a malis omnibus eruat, et operum dignitatem tibi placitam edoceat. R\. Amen.

Per misericordiam tuam.



Ad Tertiam.


Lectio libri Prouerbiorum Salomonis .

R\. Deo gratias.

Fili, Sapientia edificauit sibi domum, et prudentia roborabitur. In doctrina replebuntur cellaria, uniuersa substantia pretiosa et pulcherrima. uir sapiens, fortis est: et uir doctus, robustus et ualidus. Quia cum dispositione initur bellum: et erit salus ubi  multa consilia sunt. Qui cogitat mala facere, stultus uocabitur. Cogitatio stulti peccatum est: et abominatio hominum detractor. Si desperaueris lassus in die angustie: imminuetur fortitudo tua. Erue eos, qui ducuntur ad mortem: et qui trahuntur ad interitum liberare non cesses. Si dixeris, uires non suppetunt: qui inspector est cordis, ipse intelligit, et seruatorem anime tue nichil fallit, reddetque homini iuxta opera sua. Ne insidieris, et queras impietatem in domo iusti, neque uastes requiem eius. Septies enim in die cadit iustus, et resurgit: impii autem corruent in malum. Cum ceciderit inimicus tuus, ne gaudeas, in ruina eius ne exultet cor tuum: ne forte uideat Dominus, et displiceat ei, et auferat, ab eo iram suam. Ne contendas cum pessimis, nec emuleris  impios: quoniam non habent spem futurorum mali, et lucerna impiorum extinguetur: quoniam repente consurget perditio eorum: et ruinam utriusque quis nouit? Ne sis testis frustra contra proximum tuum: nec lactes quemquam in labiis tuis. Ne dicas: Quomodo fecit mihi, sic faciam: et reddam unicuique secundum opus suum. R\. Amen.


Lectio libri Iudicum .

R\. Deo gratias.

In illis diebus: Consuluerunt filii Isrel Dominum, atque dixerunt: Exire ultra debemus ad pugnandum contra filios Beniamin fratres nostros, an quiescere? Quibus ait Dominus: Ascendite, cras enim tradam eos in manus uestras. Posueruntque filii Isrel insidias  per circuitum urbis Gabaa: et tertia uice sicut semel et bis, contra Beniamin exercitum produxerunt. Sed et filii Beniamin audaciter erumperunt de ciuitate, et fugientes aduersarios longius persecuti sunt, ita ut uulnerarent ex eis sicut primo et secundo die, et cederent per duas semitas terga uertentes, quarum una ferebatur in Bethel, et altera in Gabaa, atque prosternerent triginta circiter uiros: putauerunt enim solito eos more cedere. Qui fugam arte simulantes, inierunt consilium ut abstraherent eos de ciuitate, et quasi fugientes ad supradictas semitas perducerent. Omnes itaque filii Isrel surgentes de sedibus suis, tetenderunt aciem in loco, qui uocabatur Baalthamar. Insidie quoque, que circa urbem erant, paulatim se aperire ceperunt, et ad occidentalem urbis  partem procedere. Sed et alia decem millia uirorum de uniuerso Isrel, habitatores urbis ad certamina prouocabant. Ingrauatumque est bellum contra filios Beniamin: et non intellexerunt quod ex omni parte illis staret interitus. Percussitque eos Dominus in conspectu filiorum Isrel, et interfecerunt ex illis illo die uiginti quinque millia et centum uiros, omnes bellatores et educentes gladium. Filii autem Beniamin, cum se inferiores esse uidissent, ceperunt fugere. Quod cernentes filii Isrel, dederunt eis ad fugiendum locum, ut ad preparatas insidias deuenirent, quas iuxta urbem posuerant. Qui cum repente de latibulis surrexissent, et Beniamin terga cedentibus daret, ingressi sunt ciuitatem, et percusserunt eam in ore gladii. Signum autem dederunt filii Isrel his  quos in insidiis collocauerant, ut postquam urbem cepissent, igne accenderent: ut ascendente in altum fumo, captam urbem demonstrarent. Quod cum cernerent filii Isrel in ipso certamine positi, : Isrel uero retro aspiciens, cum captam cernerent ciuitatem, et flammas in sublime ferri: qui prius simulauerant fugam, 250 uersa facie fortiter resistebant. Quod cum uidissent filii Beniamin, in fugam uersi sunt, et ad uiam deserti ire ceperunt, illuc quoque eos aduersariis persequentibus: sed et hi qui urbem succenderant, occurrerunt eis. Atque ita factum est, ut ex utraque parte ab hostibus cederentur, nec erat ulla morientium requies. Ceciderunt,  atque prostrati sunt ad orientalem plagam urbis Gabaa. Fuerunt autem qui in eo loco interfecti sunt, decem et octo millia uirorum, omnes robustissimi pugnatores. Quod cum uidissent qui remanserunt de Beniamin, fugerunt in solitudinem: et pergebant ad petram, cuius uocabulum est Remmon. In illa quoque fuga palantes, et in diuersa tendentes, occiderunt quinque millia uirorum. Et cum ultra tenderent persecuti sunt eos, et interfecerunt etiam alia duo millia. Et sic factum est, ut omnes qui ceciderant de Beniamin in diuersis locis, essent uiginti quinque millia, pugnatores ad bella promptissimi. Remanserunt itaque de omni numero Beniamin, qui euadere potuerant, et fugere in solitudine, sexcenti uiri; sederuntque  in petra Remmon mensibus quatuor. Regressi autem filii Isrel omnes reliquias ciuitatis a uiris usque ad iumenta gladio percusserunt, cunctasque urbes et uiculos Beniamin uorax flamma consumpsit.  Iurauerunt quoque filii Isrel in Maspha, et dixerunt: Nullus nostrum dabit filiis Beniamin de filiabus suis uxorem. ueneruntque omnes ad domum Dei in Silo, et in conspectu eius sedentes usque ad uesperam, leuauerunt uocem, et magno ululatu ceperunt flere, dicentes: Quare Domine Deus Isrel, factum est hoc malum in populo tuo, ut hodie una tribus auferretur ex nobis? Altera autem die diluculo consurgentes, extruxerunt altare: obtuleruntque ibi holocausta, et pacificas uictimas, et dixerunt: Quis non ascendit in exercitum Domini de  uniuersis tribubus Isrel? Grandi enim iuramento se constrinxerunt, cum essent in Maspha, interfici eos qui defuissent. Ductique penitentia filii Isrel super fratre suo Beniamin, ceperunt dicere. Ablata est una tribus de Isrel, unde uxores accipient? omnes enim in communi iurauimus, non daturos nos his filias nostras. Idcirco dixerunt: Quis est de uniuersis tribubus Isrel, qui non ascendit ad Dominum in Maspha? Et ecce inuenti sunt uiri Iabis Galaad in illo exercitu non fuisse.  Miserunt itaque decem millia uiros robustissimos, et preceperunt eis: Ite, et percutite habitatores Iabis Galaad in ore gladii, tam uxores quam paruulos eorum. Et hoc erit quod obseruare debetis: Omne generis  masculini, et mulieres que cognouerunt uiros, interficite, uirgines autem reseruate. Inuenteque sunt de Iabis Galaad quadringente uirgines, que nesciebant uiri thorum, adduxeruntque eas ad castra in Silo, in terra Chanaan. Miseruntque nuntios ad filios Beniamin, qui erant in petra Remmon, et preceperunt eis, ut eos in pace susciperent. ueneruntque filii Beniamin in illo tempore, et date sunt eis uxores de filiabus Iabis Galaad: alias autem non repererunt quas simili modo traderent. Uniuersusque Isrel ualde doluit, et egit penitentiam super interfectionem unius tribus ex Isrel Dixeruntque maiores natu: Quid faciemus reliquis, qui non acceperunt uxores? omnes de Beniamin femine conciderunt, et  magna nobis cura, ingentique studio prouidendum est, ne una tribus deleatur ex Isrel. Filias eis dare non possumus, constricti iuramento et maledictione, qua diximus: Maledictus qui dederit de filiaabus suis uxorem Beniamin. Ceperuntque consilium, atque dixerunt: Ecce solemnitas Domini est in Silo anniuersaria, que sita est ad septentrionalem urbis Bethel, et ad orientalem partem uie, que de Bethel tendit ad Sichimam, et ad meridiem oppidi Lebona. Preceperuntque filiis Beniamin, atque dixerunt: Ite et latitate in uineis. Cumque uideritis filias Silo ad ducendos choros ex more procedere, ite repente de uineis, et rapite eas, singuli uxores singulas, et pergite in terra Beniamin. Cumque uenerint patres earum, aut fratres, et aduersum uos queri ceperint,  atque iurgari, dicemus eis: Miseremini eorum: non enim rapuerunt eas iure bellantium, atque uictorum, sed rogantibus ut acciperent, non dedistis, et a uestra parte peccatum est. Feceruntque filii Beniamin, ut sibi fuerat imperatum: et iuxta numerum suum rapuerunt sibi de his que ducebant choros, uxores singulas: abieruntque in possessionem suam, edificantes urbes, et habitantes in eis. Filii quoque Isrel reuersi sunt per tribus et familias in tabernacula sua. In diebus illis non erat rex in Isrel: sed unusquisque, quod 251 sibi rectum uidebatur, hoc faciebat. R\. Amen.

Antiphona 1. Laudate Dominum, quia benignus Dominus: psallite nomini eius, quoniam suaue est. Psalmus CXXXIu.

 Oratio. Laudemus te Domine, quia benignus ac suauis es: presta itaque, ut dum in tua laudatione insistimus, a mundi nos inlecebris aduoces, uel perfectorum societati adglomeres. R\. Amen.

Per misericordiam.

Antiphona 2. Super flumina Babylonis, illic sedimus et fleuimus: dum recordaremur tui Sion. Psalmus CXXXuI.

Oratio. Redemptor noster, Domine, amoue captiuitatem nostram, ad quam nos aduersarius sibi male consentientes addixit: et qui super confusionis flumina flendo humiliati consedimus, te a tentationibus eripiente, surgamus: nec nos labilis uoluptas trahat in precipitium; sed lachrymarum humilitas deducat ad celum. R\. Amen.

 Per misericordiam tuam Deus, etc.

Antiphona 3. Prope esto Domine, inuocantibus te: et exaudi orationem nostram. Psalmus CXLIu.

R\. Ut quid, Domine, repulisti nos? Deus in finem iratus es, furor tuus super oues gregis tui. Memento congregationis tue, Domine, quam creasti ab initio. u\. Salua plebem tuam, Domine, et benedic hereditatem tuam. P. Quam creasti.

Preces. uerus Deus Filius Dei Christe, P. Exaudi, et populo tuo supplicanti miserere. u\. Propter temetipsum, Deus, inclina aurem tuam ad orationem. Misericors, P. Exaudi. u\. Precibus adesto nostris; et cuncta, que rogaris, dona affluenter nobis placabilis, P. Exaudi, et populo u\. Parce iam, summe Redemptor: indulge exoratus, et petitiones supple propitius.  P. Exaudi, et populo tuo supplicanti miserere.

Hymnus. O Nazarene, lux. fol. 144.

Oratio. Prope esto Domine, inuocantibus te; ac uoluntatem timentium imple: erige quique corruunt, et elisos sustenta: ut, qui precipites in mortem cadimus; sospites te erigente surgamus.

Pater noster.



Ad Sextam.


Lectio Osee Prophete .

R\. Deo gratias.

Audite hoc sacerdotes, et attendite domus Isrel, et domus regis auscultate: quia uobis iudicium est, quoniam laqueus facti estis speculationi, et sicut rete expansum super Thabor. Et uictimas declinastis  in profundum: et ego eruditor omnium eorum. Ego scio Ephraim, et Isrel non est absconditus a me: quia nunc fornicatus est Ephraim, contaminatus est Isrel. Non dabunt cogitationes suas ut reuertantur ad Dominum suum: quia spiritus fornicationum in medio eorum, et Dominum non cognouerunt. Et respondebit arrogantia Isrel in faciem eius: et Isrel, et Ephraim ruerunt iniquitate sua, ruet etiam Iudas cum eis. In gregibus suis, et armentis suis uadent ad querendum Dominum, et non inuenient: quia ablatus est ab eis. In Domino preuaricati sunt, quia filios alienos genuerunt: et nunc deuorabit eos messis cum parentibus suis. Clangite buccina in Gabaa, tuba in Rama: ululate in Bethauen, post tergum tuum Beniamin. Ephraim in dessolatione  erit in die corruptionis: in tribubus Isrel ostendi fidem. Facti sunt principes Iuda quasi assumentes terminum: super eos effundam quasi aquam iram meam. Calumniam patiens, et quasi putredo domui Iuda. Et uidit Ephraim languorem suum, et Iudas uinculum suum: et abiit Ephraim ad Assur, et misit ad regem Ultorem: et ipse non poterit sanare uos, nec soluere poterit a uobis uinculum. Quoniam ego quasi leena Ephraim, et quasi catulus leonis domui Iuda: ego capiam, et uadam: tollam, et non est qui eruat. uadens reuertar ad locum meum: donec deficiatis, et queratis meam faciem. In tribulatione sua mane consurgunt ad me: uenite, reuertamur ad Dominum, quia ipse cepit, et sanabit nos. R\. Amen.

 Antiphona 1. Qui erigit elisos, et soluet compeditos; uiam peccatorum exterminet. Psalmus CXLu.

Oratio. Domine, qui soluis uerbi potentia compeditos; et per madidum humi collyrium sacro sputamine circumlitum illuminas cecos: solue rogamus nostrorum uincula peccaminum; et oppositum nobis disrumpe interitum: elisos alleua; et cecitatem mentium nostrarum legis tue doctrina perlustra; ac, sicut in te iustum dirigis; et miserando ad ueniam suscipis, et pupillum uiduamque pius protector intendis; ita nosmet in hac peregrinatione custodias: ut ad eternitatis dulcedinem post concessa crimina 252 intromittas. R\. Amen.

Per misericordiam.

 Antiphona 2. Qui sanas contritos corde: et alligas contritiones eorum. Psalmus CXLuI.

Oratio. Deus, qui sanas contritos corde; plage nostre medelam impende: et qui stellarum numeras multitudinem; nos ad uitam predestinatis adiunge; ut beneplacitum tibi sit in nobis; et in salute nos eterna iubeas exaltari. R\. Amen.

Per.

Antiphona 3. Pone Domine finibus nostris pacem: et adipe frumenti satia nos. Psalmus CXLuII.

R\. Si oblitus fuero tui Hierusalem, obliuiscatur me dextera tua. P. Adhereat lingua mea faucibus meis, si tui non meminero. u\. Si non preposuero Hierusalem in principio letitie mee. P. Adhereat.

Preces. Ad te clamantes, P. Deus exaudi. u\. Afflictos  corde, P. Deus exaudi. u\. Bellis attritos, P. Deus exaudi. u\. Confractis malis, P. Deus exaudi. u\. De tuis celis, P. Deus exaudi. u\. Flentium uoces. P. Deus exaudi. u\. Gementium corda, P. Deus exaudi. u\. Onere pressos, P. Deus exaudi. u\. In te sperantes, P. Deus exaudi. u\. Lugentes mala, P. Deus exaudi. u\. Mala pauentes, P. Deus exaudi. u\. Noxam deflentes, P. Deus exaudi. u\. Optantes pacem, P. Deus. u\. Pulsantium uoces, P. Deus. u\. Qui solus uiuis, P. Deus. u\. Rex omnis terre, P. Deus. u\. Simul rogamus, P. Deus. u\. Te deprecamur, P. Deus. u\. uoce, et corde. P. Deus.

Hymnus. O. Nazarene, lux, fol. 144.

Oratio. Domine, qui posuisti Hierusalem terminum pacis; credenti populo pacis tue tribue plenitudinem:  ipsa nos immortalitate regat; ipsa in eterna uita possideat: Satiaturus itaque nos Domine ex adipe frumenti, tribue, ut cum hoc, quod nunc cernimus in enigmate, in omni te perfruamur perspicua ueritate.

Pater noster.



IN QUARTO DOMINICO QUADRAGESIMAE.



Ad uesperum.

Fecit lunam. u\. Exiit homo. fol. 178.

Antiphona. Isrel me non cognouit: populus meus me non intellexit. P. ue genti peccatrici, filiis sceleratis: dereliquerunt Dominum, blasphemauerunt sanctum Isrel. u\. Et non audiuit populus meus uocem meam: et Isrel non intendit mihi. P. ue genti.

 Dominus sit. R\. Et cum.

Lauda. Multiplicata est super me iniquitas superborum: P. Ego autem in toto corde meo scrutabor mandata tua. Coagulatum est sicut lac cor eorum: u\. Ego uero legem tuam meditatus sum, Deus meus. P. Bonitatem fecisti cum seruo tuo Domine, secundum uerbum tuum. P. Ego autem.


Hymnus.


   uerbum Patris, quod prodiit factum caro;
Agnus Dei peccata mundi auferens:
Ad te uenimus cernui, ut inclytum
Bibamus alme passionis sanguinem.

   Ostende uulnerum sacrorum stigmata:
Exurgat insignis Crucis fortissimum
 Signum, quod in uigore perpetim
Manens, credentibus saluationem conferat.

   Arundo, claui, sputa, potus myrrheus,
Corona spinarum, flagella, lancea,
Impressa sunt damnationis uerbera:
Iam nostra pro his cuncta dele crimina.

   Fons uulneris Sacri riget precordia,
Lauet cruor, malitieque contagia:
Sit uita presens absque omni crimine;
Futura detur in beato munere.

   Ut, cum resurgendi dies effulserit,
Orbique regni claritas inluxerit,
Sequamur etheris uiam, que nos trahat
In se receptos iam perennes incolas.

   Honor sit Aeterno Deo, sit gloria
 Uni Patri, eiusque soli Filio
Cum Spiritu; que Trinitas perenniter
uiuit potens in seculorum seculis.
   Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos per stigmata passionis sue propitius iustificare dignetur. Kyrie, eleison. Christe, eleison. Kyrie, eleison.

Capitula. Passionis tue festum, Christe Dei Filius deuotis cordium officiis recursu temporis inchoantes, quo pro nobis et linguas fuisti persequentium passus, et tradentium te uulneribus crucifixus; rogamus atque exposcimus, ne te elonges a nobis: ut, quia proximante tribulatione, non est qui adiuuet;  tu solus passionis tue nos subleues ope; ne tradas ergo nos inimicis nostris in malum; sed 253 excipe seruos tuos in bonum: ut nos calumniantes superbi, inimici scilicet animarum nostrarum, uirtutis tue potentia propellantur: Tu es enim diuina lucerna per humanitatem super candelabrum Crucis imposita: ideo te rogamus, ut nos accendas, ne ueniamus in penam. Quos ergo perspicis initiatum passionis tue festum deuotis cordibus excepisse, facito eos passionis tue communicare: ut tenebrarum nostrarum errore discusso, lucis tue muniamur presidio.

Pater noster.

Humiliate uos benedictioni.

Benedictio. Christus Dominus, cuius passionis uulnera  gratissima deuotione precinenda suscipitis, liberos uos efficiat a passionibus uestris; R\. Amen. Et qui per assumptam carnem uoluit crucifigi, per Diuinitatis sue potentiam participes uos efficiat regni sui: R\. Amen. Ut in cuius passione amarescitis, in eius resurrectione plenissime gaudeatis R\. Amen.

Per.

Lauda. Sederunt principes, et aduersum me detrahebant: seruus autem tuus P. Exercebatur in tuis iustificationibus. u\. Retribue seruo tuo, uiuam: et custodiam sermones tuos. P. Exercebatur in tuis iustificationibus.

Oratio. Nominis tui, Deus, magnitudinem dona nobis oculorum reuelatione considerare: atque incolatus  nostri humilitatem alleua mandatorum erectione; et concupiscentiam anime commutatione desideriorum spiritualium in ea perficere: aufer a nobis contemptum, et obprobrium: tuorumque corda fidelium renoua operatione uirtutum. R\. Amen.

Per.

Alia Lauda. Adhesi testimoniis tuis, Domine: P. Noli me confundere. u\. uiam mandatorum cucurri, cum dilatares cor meum. P. Noli me confundere.

Oratio. Ab iniquitatis uia remoue, Domine, gressus nostros; et itinere mandatorum tuorum statue cursum nostrum: Animam igitur pauimento inherentem  remedio salutifero subleua: tuisque iustificationibus edoctam potentia uerbi tui uiuifica. R\. Amen.

Per misericordiam.

Lauda. Memento uerbi tui seruo tuo, in quo mihi spem dedisti. P. Hec me consolata est in humilitate mea. u\. Superbi inique agebant usquequaque: a lege autem tua non declinaui.

P. Hec.

Oratio. Spem, quam dedisti nobis, Domine, ipsa sit in humilitate nostra consolatio, que nobis erit in exultatione glorie plenitudo. R\. Amen.

Per.

Alia Lauda. Memor fui iudiciorum tuorum Domine a seculo: P. Et consolatus sum. u\. Defectio  tenuit me, pro peccatoribus derelinquentibus legem tuam. P. Et consolatus.

Oratio. Memores tui in nocte, Domine, legem tribue custodire: et qui de te nec in tribulationibus silent, nunquam a tuis sermonibus claudicent, sed fixa in te stabilitate perdurent. R\. Amen.

Alia Lauda. Confundantur superbi, qui iniquitatem fecerunt in me: P. Ego autem exercebor in mandatis tuis. u\. Manus tue fecerunt me, et plasmauerunt me: da mihi intellectum, ut discam mandata tua. P. Ego.

Oratio. Fiat cor nostrum, Domine, in tuis iustificationibus immaculatum: ut nec intelligentia praua nos polluat, nec dispositio sinistra confundat. R\. Amen.

 Psalmus. Miserere mei Deus. Totum.

Kyrie, eleison. Christe, eleison. Kyrie, eleison.

Pater noster.

Preces. Domine misericordiarum. P. Obliuiscere peccata nostra. u\. Qui iniurias carnis nostre in tuo corpore pertulisti, P. Obliuiscere. u\. Qui uitam mortalibus, cecis lumen, auditum surdis dedisti, P. Obliuiscere. u\. Qui uulneratus es, ut uulnera nostra curares, P. Obliuiscere. u\. Qui perditum hominem nunc crucis tue passione redimis, P. Obliuiscere. u\. Qui mori dignatus es, ut immortalitatem mortalibus condonares, P. Obliuiscere. u\. Qui peccantes non iudicas; sed ad penitentiam prouocans, expectas.

 Oratio. Exaudi orationem nostram. fol. 138.



Ad Matutinum.

Hymnus. Aeterne rerum. fol. 3.

Oratio. Aeternum te Dominum rerum. fol. 215.

Antiphona. Domine, quid multiplicati sunt qui tribulant me? multi insurgunt aduersum me. Psalmus III.

Antiphona. Laua me ab iniustitia mea Deus: et a peccato meo munda me. Psalmus L.

Antiphona. Paratum cor meum. Deus, paratum cor meum: cantabo, et psallam. Psalmus LuI.

254 Oratio. Omnipotens Domine, cui in celestibus rite offertur summa ab Angelis gloria: tribue, ut in te sit gloriatio nostra: perueniat ad te  humilis confessio populorum, et de quibus te peccando offendimus, ad fructum indulgentie te propitio redeamus: ut miserando errata ignoscas, et ad promerendum te, inclyta uirtute subuenias. R\. Amen.

Per misericordiam tuam.

Antiphona 1. Quare fremuerunt Gentes, et populi meditati sunt inania? P. Astiterunt reges terre, et principes conuenerunt in unum, aduersus Dominum, et aduersus Christum eius. u\. Disrumpamus uincula eorum: et proiiciamus a nobis iugum ipsorum.

Oratio. Christe, Dei Patris ineffabile uerbum, contra quem et reges terre attrociter fremuerunt, et populi inania meditati sunt; da Ecclesie tue  membris optabilem de aduersis potestatibus efferre triumphum: quo et persequentium mucro, obsistente sibi uanitate, uanescat, et credentium te fides super inimicos inuicta prepolleat. R\. Amen.

Antiphona 2. Dominus orationem meam suscepit. P. Erubescant, et conturbentur omnes inimici mei. u\. Domine, ne in ira arguas me, neque in furore tuo corripias me.

Oratio. Erubescant, et confundantur omnes inimici mei, Domine, et qui inrisores sunt crucis tue, et captores orationis nostre: Suscipe ergo orationem fidelium, et castra abiice exterorum: ut dum oratio Ecclesie ad te dirigitur, omnis per te infidelitas confundatur. R\. Amen.

 Antiphona 3. Domine Deus meus in te speraui: P. Libera me ab omnibus persequentibus me, et eripe me. u\. Nequando rapiat ut leo animam meam, dum non est qui redimat, neque qui saluum faciat. P. Libera.

Oratio. Domine Deus, sperantem in te Ecclesiam tuam a persequentibus hominibus libera: ut potentia passionis tue, qua eam primum liberasti a captiuitate diaboli, liberes etiam ab ardoribus supplicii sempiterni. R\. Amen.

R\. Facta est Sion sicut auis uolans, de cuius loco ablatus est nidus: et tu filia Hierusalem cogita facere tibi tegumentum luctus in tenebris meridianis: quia saluator tuus comprehendetur, et Dominus uniuerse terre morte condemnabitur. P. Sed  exurgens, sedebit in throno, ut iudicet aduersarios suos. u\. Spiritus oris nostri Christus Dominus captus est pro peccatis nostris. P. Sed.

Oratio. Christe Dei Filius, cuius locus in Sion magnus est; conuerte ad te corda nostra; ut in speculatione eius constituti, te pro nobis flagellis alapisque cesum, morti quoque adiudicatum fideliter fateamur: ut qui secundum tempus es passus pro impiis; perenniter a fidelibus conlauderis. R\. Amen.

Ad Canticum. Antiphona. uidete, quoniam ego sum Dominus, et non est Deus preter me: ego occidam, et uiuere faciam: percutiam, et ego sanabo, et non est qui eripiat de manibus meis. Quia  uiuo ego in eternum. u\. uidit enim eos fatigatos.

Canticum. Attende celum. fol. 4.

Oratio. Tu es, Domine Deus; et non est alius preter te: qui percutis; et sanas, et sanando consolidas: fac nos in eternum tecum sine fine uiuere: ut de manu tua non pereamus, cum ad iudicium ueneris gloriosus. R\. Amen.

Ad Benedictus. Antiphona. Quare me repulisti? et quare tristis incedo, dum affligit me inimicus? Emitte lucem tuam et ueritatem tuam. u\. Iudica me Deus, et discerne causam meam de gente non sancta: ab homine iniquo et doloso libera me.

Canticum. Benedictus es Domine. fol. 6.

 Lauda. In excelsis laudate Dominum de celis. u\. Sol et luna: omnes stelle, et lumen. Psalmus CXLuIII.


Lectio libri Ruth .

R\. Deo gratias.

In diebus unius iudicis, quando iudices preerant: facta est fames in terra. Abiitque homo de Bethlehem Iuda, ut peregrinaretur in regione Moabitide cum uxore sua ac duobus liberis: ipse uocabatur Elimelech, et uxor eius Nemi: et duo filii, unus uocabatur Mahalon, et alter Chelion, Ephrathei de Bethlehem Iuda. Ingressique regionem Moabitidem, morabantur ibi. Et mortuus est Elimelech maritus Nemi: remansitque ipsa cum filiis. Qui acceperunt uxores Moabitidas, quarum una uocabatur Orpha,  alteraque Ruth. Manseruntque ibi decem annis, et ambo mortui sunt, Mahalon uidelicet, 255 et Chelion: remansitque mulier orbata duobus liberis ac marito. Surrexit ut in patriam pergeret, cum utraque nuru sua, de regione Moabitide: audierat enim quod respexisset Dominus populum suum, et dedisset eis escas. Egressa est itaque de loco peregrinationis sue, cum utraque nuru sua: et iam in uia posita reuertendi in terram Iuda, dixit ad eas: Ite in domum patris uestri, faciat Dominus uobiscum misericordiam, sicut fecistis cum mortuis et mecum. Det uobis inuenire requiem in domibus uirorum, quos sortiture estis. Et osculata est eas. Que leuata uoce flere ceperunt, et dicere: Tecum pergemus ad populum tuum. Quibus illa respondit: Reuertimini  filie mi, cur uenitis mecum? num ultra habebo filios in utero meo, ut uiros ex me possetis sperare? Reuertimini filie mi, et abite: iam enim in senectute confecta sum, nec apta uinculo coniugali: etiam si possem hac nocte concipere, et parere filios, si eos expectare uelitis, donec crescant, et annos pubertatis impleant, ante eritis uetule quam nubatis. Nolite, queso, filie mi, facere hoc: quia uestra angustia me magis pressit, et egressa est manus Domini contra me. Eleuata igitur uoce, iterum flere ceperunt: Orpha osculata est socrum, ac reuersa: Ruth adhesit socrui sue: cui dixit Nemi: En reuersa est cognata tua ad populum suum, et ad deos suos, uade cum ea. Que respondit: Ne aduerseris  mihi ut relinquam te, et abeam: quocumque perrexeris, pergam: et ubi morata fueris, et ego pariter morabor. Populus tuus populus meus, et Deus tuus et Deus meus. Que te morientem terra susceperit, in ea moriar: ibique locum accipiam sepulture. Hec milii faciat Deus, et hec addat, si non sola mors me et te separauerit. uidens ergo Nemi, quod obstinato Ruth animo decreuisset secum pergere, aduersari noluit, nec ultra ad suos reditum persuadere: profecteque sunt simul, et uenerunt in Bethlehem. Quibus urbem ingressis, uelox apud cunctos fama percrebuit: dicebantque mulieres: Hec est illa Nemi. Quibus ait: Ne uocetis me Nemi  sed uocate me Mara  quia ualde amaritudine repleuit me  Omnipotens. Egressa sum plena, et uacuam reducit me Dominus. Cur igitur uocatis me Nemi, quam humiliauit Dominus, et afflixit Omnipotens? uenit ergo Nemi cum Ruth Moabitide nuru sua, de terra peregrinationis sue: ac reuersa est in Bethlehem, quando primum hordea metebantur.  Erat autem uiro Elimelech consanguineus, homo potens, et magnarum facultatum, nomine Booz. Dixitque Ruth Moabitis ad socrum suam: Si iubes, uadam in agrum, et colligam spicas, que metentium fugerint manus, ubicumque clementis patrisfamilias reperero gratiam. Cui illa respondit: uade filia mi. Abiit itaque et colligebat spicas post terga metentium. Accidit autem ut ager ille haberet Dominum nomine Booz, qui erat de cognatione Elimelech. Et ecce, ipse ueniebat  de Bethlehem, dixitque messoribus: Dominus uobiscum. Qui responderunt ei: Benedicat tibi Dominus. Dixitque Booz iuueni, qui messoribus preerat: Cuius est hec puella? Cui respondit: Hec est Moabitis, que uenit cum Nemi, de regione Moabitide, et rogauit ut spicas colligeret remanentes, sequens messorum uestigia: et de mane usque nunc stat in agro, et ne ad momentum quidem domum reuersa est. Et ait Booz ad Ruth: Audi filia, ne uadas ad colligendum in alterum agrum, nec recedas ab hoc loco: sed iungere puellis meis, et ubi messuerint, sequere. Mandaui enim pueris meis, ut nemo tibi molestus sit: sed etiam si sitieris, uade ad sarcinulas, et bibe aquas, de quibus et pueri mei bibunt. Que cadens in faciem suam et adorans ait: Unde  mihi hoc, ut inuenirem gratiam ante oculos tuos, et nosse me dignareris peregrinam mulierem? Cui ille respondit: Nuntiata mihi sunt omnia, que feceris socrui tue post mortem uiri tui: et quod dereliqueris parentes tuos, et terram in qua nata es, et ueneris ad populum, quem ante nesciebas. Reddat tibi Dominus pro opere tuo, et plenam mercedem accipies a Domino meo Deo Isrel, ad quem uenisti, et sub cuius confugisti alas. Que ait: Inueni gratiam ante oculos tuos, domine mi, qui consolatus es me, et locutus es ad cor ancille tue, que non sum similis unius puellarum tuarum. Dixit ad eam Booz: Quando hora uescendi fuerit, ueni huc, et comede panem, et tinge buccellam tuam in aceto. Sedit itaque  ad messorum latus, et congessit polentam sibi, comeditque, et saturata est, et tulit reliquias. Atque inde surrexit, ut spicas ex more colligeret. Precepit autem Booz pueris suis, dicens: Etiam si uobiscum metere 256 uoluerit, ne prohibeatis eam: et de uestris quoque manipulis proiicite de industria, et remanere permittite, ut absque rubore colligat, et colligentem nemo corripiat. Collegit ergo in agro usque ad uesperum: et que colligerat uirga cedens et excutiens, inuenit hordei quasi ephi mensuram, id est, tres modios: quos portans reuersa est in ciuitatem, et ostendit socrui sue: insuper protulit,et dedit ei reliquias cibi sui, quo saturata fuerat. Dixitque ei socrus sua: Ubi hodie collegisti, et ubi fecisti opus? sit benedictus qui misertus est tui. Indicauitque  ei apud quem esset operata: et nomen dixit uiri, quod Booz uocaretur. Cui respondit Nemi: Benedictus sit a Domino: quoniam eamdem gratiam, quam prebuerat uiuis, seruauit et mortuis. Rursusque: Propinquus noster est homo. Et Ruth hoc quoque, inquit, precepit mihi, ut tamdiu messoribus eius iungerer, donec omnes segetes meterentur. Cui dixit socrus: Melius est, filia mi, ut cum puellis eius exeas ad metendum, ne in alio agro quispiam resistat tibi. Iuncta est igitur puellis Booz: et tamdiu cum eis messuit, donec hordea et triticum in horreis conderentur.  Postquam autem reuersa est ad socrum suam, audiuit ab ea: Filia mi, queram tibi requiem, et prouidebo ut bene sit tibi. Booz iste, cuius puellis in agro iuncta es, propinquus  noster est, et hac nocte aream hordei uentilat. Lauare igitur, et ungere, et induere cultioribus uestimentis, ac descende in aream: non te uideat homo, donec esum potumque finierit. Quando autem ierit ad dormiendum, nota locum in quo dormiat: ueniesque, et discooperies pallium, quo operietur a parte pedum, et proiicies te, et ibi iacebis: ipse autem dicet tibi quid agere debeas. Que respondit: Quicquid preceperis mihi faciam. Descenditque in aream, et fecit omnia, que sibi imperauerat socrus. Cumque comedisset Booz, et bibisset, et factus fuisset hilarior, issetque ad dormiendum iuxta aceruum manipulorum, uenit abscondite, et discooperto a pedibus eius pallio, se proiecit. Et ecce, iam noctis media expauit homo, et conturbatus est: uiditque  mulierem iacentem ad pedes suos, et ait illi: Que es? Illa respondit: Ego sum Ruth ancilla tua: expande pallium super famulam tuam, quia propinquus es. Et ille, Benedicta, inquit, es a Domino filia, et priorem misericordiam posteriore superasti: quia non es secuta iuuenes, siue pauperes siue diuites. Noli ergo metuere, sed quid dixeris mihi, faciam tibi. Scit autem omnis populus, qui habitat intra portas urbis mee, mulierem te esse uirtutis. Nec abnuo me propinquum, sed est alius me propinquior. Quiesce hac nocte: et facto mane, si te uoluerit propinquitatis iure retinere, bene res acta est: sin autem ille noluerit, ego te absque ulla dubitatione suscipiam, uiuit Dominus: dormi usque mane. Dormiuit  itaque ad pedes eius usque noctis abscessum. Surrexitque antequam homines se cognoscerent mutuo, et dixit Booz: Caue ne quis nouerit quod huc ueneris. Et rursum, Expande, inquit, pallium tuum quo operiris, et tene utraque manu. Qua extendente, et tenente, mensus est sex modios hordei, et posuit super eam. Que portans ingressa est ciuitatem, et uenit ad socrum suam. Que dixit ei: Quid egisti filia? Narrauitque omnia, que sibi fecisset homo. Et ait: Ecce sex modios hordei dedit mihi, et ait: Nolo uacuam te reuerti ad domum tuam. Dixitque Nemi: Expecta filia donec uideamus quem exitum habeat. Neque enim cessabit homo nisi compleuerit quod locutus est.  Ascendit ergo Booz ad portam, et sedit ibi. Cumque uidisset propinquum  preterire, de quo prius sermo habitus est, dixit ad eum: Declina paulisper, et sede hic, uocato eo nomine suo. Qui diuertit, et sedit. Tollens autem Booz decem uiros de senioribus ciuitatis, dixit ad eos: Sedete hic. Quibus resedentibus, locutus est ad propinquum: Partem agri fratris nostri Elimelech uendit Nemi, que reuersa est de regione Moabitide: quod audire te uolui, et tibi dicere coram cunctis sedentibus, et maioribus natu de populo meo. Si uis possidere iure propinquitatis, eme, et posside: sin autem displicet tibi, hoc ipsum indica mihi, ut sciam quid facere debeam: nullus est enim propinquus, excepto te, qui prior es; et me, qui secundus sum. At ille respondit: Ego agrum emam. Cui dixit Booz: Quando emeris agrum de manu mulieris, Ruth quoque  Moabitidem, que uxor defuncti fuit, debes accipere: ut suscites nomen propinqui tui. Qui respondit: Cedo iure propinquitatis: neque enim posteritatem familie mee delere debeo. Tu meo utere priuilegio, quo me libenter carere profiteor. Hic autem erat mos antiquitatis in Isrel inter propinquos, si 257 quando alter alteri suo iure cedebat, ut esset firma concessio, soluebat homo calciamentum suum, et dabat proximo suo: hoc erat testimonium concessionis in Isre. Dixit ergo propinquo suo Booz: Tolle calciamentum. Quod statim soluit de pede suo. At ille maioribus natu, et uniuerso populo ait: Testes, inquit, uos estis hodie, quod possederim omnia que fuerunt Elimelech, et Chelion, et Mahalon, tradente Nemi: et Ruth Moabitidem,  uxorem Mahalon, in coniugium sumpserim, ut suscitem nomen defuncti in hereditate sua, ne uocabulum eius de familia sua ac fratribus et populo deleatur. uos, inquam, huius rei testes estis. Respondit omnis populus, qui erat in porta, et maiores natu: Nos testes sumus: faciat Dominus hanc mulierem, que ingreditur domum tuam, sicut Rachel et Liam, que edificauerunt domum Isrel: ut sit exemplum uirtutis in Ephrata, et habeat celebre nomen in Bethlehem: fiatque domus tua, sicut domus Phares quem Thamar peperit Iude, de semine quod dederit tibi Dominus ex hac puella. Tulit itaque Booz Ruth, et accepit uxorem: ingressus est ad eam, et dedit illi Dominus, ut conciperet, et pareret filium. Dixeruntque  mulieres ad Nemi: Benedictus Dominus, qui non est passus ut deficeret successor familie tue, et uocaretur nomen eius in Isrel. Et habeas qui consoletur animam tuam, et enutriet senectutem: de nuru enim tua natus est, qui te diliget: et multo tibi est melior, quam si septem haberes filios. Susceptum Nemi puerum posuit in sinu suo, et nutricis ac gerule officio fungebatur. uicine autem mulieres congratulantes ei, ac dicentes: Natus est filius Nemi: uocauerunt nomen eius Obed: hic est pater Isai, patris Dauid. Hec sunt generationes Phares: Phares genuit Esron, Esron genuit Aram, Aram genuit Aminadab, Aminadab genuit Nahasson, Nahasson genuit Salmon, Salmon genuit Booz, Booz genuit Obed, Obed genuit Isai, Isai genuit Dauid regem.  R\. Amen.


Hymnus.


   Noctis tempus iam preterit,
Iam gallus canit, uiuis
Gallo canente spes reddit;
Aegris salus refunditur.

   Somno grauati surgite,
Cordis reatum paudite,
Iesuque laudem dicite,
Qui nos redemit sanguine.

   Non ut fallax discipulus,
Qui pacem ferens osculo;
Et dolum tenens pectore,
Turbis Magistrum tradidit.

   iehsu captus ab impiis:
 Disperguntur discipuli:
Locutus est ut Dominus
Nocte ferens scandalum.

   iehsu suis discipulis,
Dum crucem suam predicat,
Negari sese premonet;
Petrus facturus abnegat.

   Petrus feruens spiritu
Sequitur in pretorio;
Sed agnitus discipulus,
Negauit Christum Dominum.

   Petrus iurabat omnibus:
Se non nouisse hominem:
uox namque galli resonat,
Et Petrus culpam meminit.

    iehsu, dum Petrum respicit,
Fidem Petri dum suscipit,
Petrusque, flendo, recipit,
Quod ante paulo amiserat.

   Et nos precamur, Domine,
Fidem Petri recipere,
Fidemque Apostolicam,
Flentes pro nostro crimine.

   Gallo canente uenimus;
Laudes Deo persoluimus:
Confessionis proprie
Dantes ei ueram fidem.

   Abscede princeps demonum
Cum noxiis phantasmatum:
 Iam nos piauit ueritas;
Iam probra tersit caritas.

   Hinc te, Deus, deposcimus,
Ut peruagantes demonas
Signo salutis destruas;
Nos a pauore libera.

   Hac noctis hora prescius
Dauid future glorie
Deo preces multiplicat,
In matutinis excubans.

   Hac nos oportet surgere
Illo uigore corporis,
Illoque uoto spiritus,
Quo expiemur sordibus.

   Exurge, nobiscum Deus,
 Laudes tuorum suscipe,
Lustrando corda lubrica
Lucis nouelle gratia.

   Deo Patri sit gloria,
Eiusque soli Filio,
258 Cum Spiritu Paraclito
Regnans per omne seculum.
   Amen.

Supplicatio. Oremus. fol. 138.

Capitula. Deus, Dei Filius, qui uoluntarie decipulam uenantium passus, uoluntarie utique crederis crucifixus; concede nobis et passionis tue exceptione singulariter iocundari, et resurrectionis tue gaudio fideliter attolli: ut qui passionis tue solemnia deuoti precinenda canticis inchoamus, respectu lucis tue  copiosius inlustremur.

Pater noster.

Lauda. Laus eius in choro. Oratio. Laus tua Domine. Alia Lauda. Laudent nomen Dei in choro. Oratio. Deus qui ineffabilibus. fol. 181.

Lauda. Usque ad uesperum quam magnificata sunt opera tua, Domine!

Dominus sit. R\. Et cum.

Antiphona. Ne tradas me, Domine, desiderio meo peccatori: cogitauerunt aduersum me; P. Ne derelinquas, ne unquam exaltentur. u\. Eripe me Domine ab homine malo: a uiro iniquo et doloso libera me. P. Ne derelinquas.

Dominus sit. R\. Et cum.

 Lauda. Eripe me, Domine, a calumniis hominum: quia seruaui mandata tua. Faciem tuam illumina super seruum tuum: P. Et doce me iustificationes tuas, Domine. u\. Mirabilia testimonia tua, Domine: ideo scrutata est anima mea. P. Et doce. u\. Gloria, etc. P. Et doce.

Hymnus. uerbum Patris. fol. 252.

Capitula. Nouimus, Domine, quod traditoris tui perpessus iniuriam, usque ad mortem non dereliqueris patientiam: et cum ille insatiabilis homicida te Magistrum tradiderit occidendum; tu tamen ne ipsum quidem uolueris moriturum: da ergo, quesumus, nobis, ut patiendi malos habeamus constantiam, et patientie teneamus exempla: non nos uorago ire precipitet, nec per noctem huius seculi  tentator malignus, quasi fur in hora quacumque contaminet: quo passionis tue stigmata sint nobis ad custodiam indefessam.

Pater noster.

Humiliate uos benedictioni.

Dominus sit. R\. Et.

Benedictio. Christus, Dei Filius, qui olim, mediante huius diei festi tempore, detrahentium se pertulit linguas, nostrorum omnium faciat esse dissertas; R\. Amen. Et qui pro impiis passus est innocens, uos sibi faciat sine fine consortes: R\. Amen. Ut, cuius nunc passionem mestificati excipitis, ad resurrectionis eius gaudium letificatis cordibus accedatis. R\. Amen.

Per misericordiam.

 Lauda. Lucerna pedibus meis uerbum tuum, Domine, P. Et lumen semitis meis, Deus meus. u\. Iuraui, et statui custodire iudicia iustitie tue.

Oratio. Lumen tuum, Domine, legis tue nobis agnitione ostende: ut a lubricis casibus tuo iuuamine erigamur, et alacres in tuo lumine ad destinata eternitatis tue gaudia festinemus. R\. Amen.

Per misericordiam.

Lauda. Posuerunt peccatores laqueos mihi: P. Et a mandatis tuis. Domine, non declinaui. u\. Hereditate acquisiui testimonia tua in eternum: quia exultatio cordis mei sunt.

Oratio. Tribue nobis, Domine, adiutorium declinandi odia iniquorum, et fallacia superare preuaricatorum: Esto protector sperantium in uerbo tuo;  et suscipe humiles iuxta eloquium tuum: quatenus possimus tua mandata seruare, et iudicia tua metuere, et de admissis indulgentiam promereri. R\. Amen.

Per misericordiam.

Lauda. Iniquos odio habui, et abominatus sum: P. Legem autem tuam dilexi, Deus meus. u\. Adiutor, et susceptor meus es tu: et in uerbum tuum speraui.

Oratio. Auxiliare nobis Domine, et salui erimus: te enim desistente, perditio, et te preseruante uitalis est plenitudo. R\. Amen.

Per misericordiam.

Preces. Auerte, Domine, iram tuam a nobis. Cum  sua oratione, fol. 183.



SECUNDA FERIA POST MEDIANTE DIE FESTO.



Ad Matutinum.

Exurge, Domine, saluum me fac, Deus meus. Psalmus III.

Oratio. Exurge Domine Deus noster in auxilium humilium, et in exterminium persequentium nos: contere aduersarios nostros, qui nos a preceptis tuis, dolosis promissionibus, et apertis terroribus auertere moliuntur: in nullo enim proficient eorum insidie, 259 si tuo muniamur semper adiutorio gratie. R\. Amen.

Per.

Antiphona 1. Astiterunt reges terre, et principes conuenerunt in unum, aduersus Dominum, et aduersus  Christum eius. P. Qui habitat in celis, irridebit eos: et Dominus subsannabit eos: et in furore suo conturbabit eos. u\. Quare fremuerunt gentes, et populi meditati sunt inania? P. Qui. u\. Gloria. P. Qui.

Oratio. Deus Pater Unigeniti filii tui, qui habitas in celis, qui irridendos atque subsannandos omnes reges terre et principes, aduersum Christum tuum conuenientes, ostendis; da nobis speciale munus hoc gratie tue, ut aduersis nesciamus ullo modo cedere: quo sic in furore tuo infidelitas conturbetur, ut ex tuo adiutorio nostra credulitas coronetur. R\. Amen.

Per.

Antiphona 2. Odisti Domine omnes qui operantur  iniquitatem: P. Perdes eos qui loquuntur mendacium, u\. Iudica illos, Deus. Decidant a cogitationibus suis.

Oratio. Deus, qui odio habes omnes, qui operantur iniquitatem, caritatis munimine nos reple: ut aliquando ad te conuersi, doloris sui sentiant cumulum, qui contra te loquuntur mendacium. R\. Amen.

Per.

Antiphona 3. Quia non est in ore inimicorum ueritas: cor eorum uanum est. Sepulchrum patens est guttur eorum, P. Linguis suis dolose agebant, iudica illos Deus. u\. Quoniam tu percussisti omnes aduersantes mihi sine causa: dentes peccatorum contriuisti.

 Oratio. In ore inimicorum tuorum, Domine, ueritas non est: quia dum a te in intimis auertuntur, cor eorum uanitate destruitur. Da ergo nobis, ut sic lingua nostra cum puritate conscientie acceptum tibi deferat hymnum, ut patens malignitatis non efficiantur sepulchrum. R\. Amen.

Per.

R\. Miseriis afflictus sum, et turbatus sum: tota die contristatus ingrediebar: quoniam anima mea completa est inlusionibus, P. Et non est sanitas in carne mea. u\. Quoniam sagitte tue infixe sunt mihi: et confirmasti super me manum tuam. P. Et non est.

Oratio. Domine Iesu Christe, qui traditurum te morti, ante mortem prescius predixisti; et illic ubi  constituta est domus omnis uiuentis, ad inferna utique, moriens descendisti; da nobis, ut cum tempus uocationis nostre aduenerit, illic non deueniamus retenturi in penam: quo tu moriens liberator accesisti per ueniam: sed emittens manum tuam de profundo inferni manifesta potentia libera; qui solus pro impiis tuam ponere dignatus es animam. R\. Amen.

Per.


In Laudibus.

Antiphona. Quoniam iniquitatem meam ego cognosco, Domine: ab ipsa munda me. Deprecor, miserere mei, miserere. Psalmus L.

Oratio. Agnoscentibus nobis iniquitates nostras,  et propria tibi Domino pandentes piacula, eiulantes lachrymis, pectore uerberato supplices oramus: ut auertas a nostris sceleribus faciem; et deleas, que gessimus, cuncta peccata. Crea itaque Deus in cordibus nostris, quod ames; et propitiatione solita dimitte, quod odis: ac si te crebro ad irascendum nostra exasperant uitia; tua te nobis placabilem reddat indulgentia. R\. Amen.

Per.

Ad Canticum. Antiphona. Confundantur omnes qui me persequuntur, et non confundar ego: paueant illi, et non paueam ego.


Canticum Hieremie .

Sana me Domine, et sanabor: * saluum me fac, et saluus ero: quoniam laus mea, et uirtus mea tu es.

 Ecce ipsi dicunt mihi: Ubi est uerbum Domini? * ueniat. Et ego non sum turbatus, te pastorem sequens.

Et diem hominis non desideraui, tu scis. * Quod egressum de labiis meis, rectum in conspectu tuo fuit.

Non sis mihi formidini, * spes mea tu in die afflictionis mee.

Confundantur omnes qui me persequuntur, et non confundar ego: * paueant illi, et non paueam ego.

Induc super eos diem afflictionis, * et duplici contritione contere eos.

Oratio. Confundantur omnes Domine, qui persequuntur in nos sanctum nomen tuum, et non confundamur nos, qui ueneramur et credimus, et passionis tue iniuriam, et resurrectionis tue potentiam:  preualeat ergo uirtus glorie tue, que et persequentes te a prauitate deterreat, et credentes in eternum tibi letabundos coniungat. R\. Amen.

Per. etc.

260 Ad Benedictus. Antiphona. Ego ad te, Domine, clamaui et mane oratio mea preueniet te. u\. Domine Deus salutis mee, die clamaui, et nocte coram te.

Lauda. In sanctis eius laudate Dominum: in psalterio, et cithara laudate eum. Psalmus CL.


Lectio libri Samuelis .

R\. Deo gratias.

In illis diebus: Concepit Anna, et peperit filium, uocauitque nomen eius Samuel; eo quod a Domino postulasset eum. Ascendit autem uir Elcana, et omnis  domus eius, ut immolaret Domino hostiam solemnem, et uotum suum, et Anna non ascendit: dixit enim uiro suo: Non ascendam, donec ablactetur infans, et ducam eum, et appareat in conspectu Dei, et maneat ibi iugiter. Et ait Elcana uir suus: Fac quod tibi bonum uidetur, et mane donec ablactes eum. Mansit ergo mulier, et lactabat filium suum, donec amoueret eum a lacte. Et adduxit eum secum, postquam ablactauerat, in uitulis tribus, et tribus modiis farine, et amphora uini, et adduxit eum in domum Domini in Silo. Puer autem erat infantulus: et immolauerunt uitulum, et obtulerunt puerum Heli, Annaque ait: Obsecro mi Domine, uiuat anima tua: ego sum illa mulier, que steti coram  te hic orans Dominum. Pro puero isto oraui, et dedit mihi Dominus petitionem meam, quam postulaui eum. Idcirco commodaui eum Domino, cunctis diebus quibus fuerit accomodatus Domino. Et adorauit ibi Dominum. Et orauit Anna, et ait: Exultauit cor meum in Domino, et exaltatum est cor meum in Deo salutari meo.  Et abiit Elcana in Ramatha, urbem suam: puer autem Samuel erat minister in conspectu Domini ante faciem Heli sacerdotis. Porro filii Heli, filii Belial, nescientes Dominum, neque officium sacerdotum ad populum: sed quicumque immolasset uictimam, ueniebat puer sacerdotis, dum coquerentur carnes, et habebat fuscinulam tridentem in manu sua, et mittebat eam in lebetem, uel in caldariam, aut in ollam, siue  cacabum: et omne quod leuabat fuscinula, tollebat sacerdos sibi: sic quoque faciebat uniuerso Isreli uenientium in Silo. Etiam antequam adolerent adipem, ueniebat puer sacerdotis, et dicebat immolanti: Da mihi carnem; ut coquam sacerdoti: non enim accipiam a te carnem coctam, sed crudam. Dicebat quoque immolans: Accendatur primum iuxta morem adeps, et tolle tibi quantum desiderat anima tua. Qui respondens aiebat ei: Nequaquam: sic enim dabis, alioquin tollam ui. Erat autem peccatum puerorum grande nimis coram Domino: quia retrahebant homines a sacrificio Domini. Samuel autem ministrabat in conspectu Domini, puer autem accinctus ephod lineo. Et tunicam paruam faciebat ei mater sua, quam offerebat ei statutis diebus,  ascendens cum uiro suo, ut immolarent hostiam solemnem. Et benedixit Heli Elcane et uxori eius Anne: dixitque: Reddat tibi Dominus semen de muliere hac, pro fenore quod commodasti Domino. Et abierunt in locum suum. uisitauit ergo Dominus Annam, et concepit, et peperit tres filios, et duas filias: et magnificatus est puer Samuel apud Deum. Heli autem erat senex ualde, et audiuit omnia que faciebant filii sui uniuerso Isreli: et quomodo dormiebant cum mulieribus que obseruabant ad ostium tabernaculi: et dixit eis: Quare facitis res huiuscemodi, quas ego audio, res pessimas, ab omni Isrel? Nolite filii mi: non enim est bona fama, quam ego audio, ut transgredi faciatis populum Domini. Si peccauerit uir in uirum, placare eis poterit Dominus:  si autem in Dominum peccauerit, quis orabit pro eo? Et non audierunt uocem patris sui: quia uoluit Dominus occidere eos. Puer autem Samuel proficiebat, atque crescebat, et placebat tam Deo quam hominibus. R\. Amen.

Hymnus. Noctis tempus iam preterit. fol. 257.

Capitula. Libera nos Domine a labiis iniquis, et a lingua magniloqua, qui in Crucis appensus est statera: et presta, ut nec accusatori accusandi aditus pateat, nec plebs tua eius decipulis acquiescat, nec iram tuam suggestio fallax commoueat. Sed tu Domine ipsum humani generis callidum insidiatorem framea diuina concide: et pro miseriis pauperum inclyta bonitate exurge.

 Pater noster. A malo nos libera, etc.

Lauda. Lucerna pedibus meis uerbum tuum, Domine. u\. Et lumen semitis meis, Deus meus. P. Iuraui, et statui custodire iudicia iustitie tue.

Oratio. Lumen tuum, Domine, legis tue nobis agnitione ostende: ut a lubricis casibus tuo iuuamine erigamur; ut alacres in tuo 261 lumine ad destinata eternitatis tue gaudia festinemus. R\. Amen.

Per.



Ad Tertiam.


Prouerbiorum Salomonis .

R\. Deo gratias.

Fili, qui dat pauperi, non indigebit: qui despicit deprecantem, sustinebit penuriam. Cum surrexerint  impii, abscondentur homines: cum illi perierint, multiplicabuntur iusti.  uiro, qui corripientem dura ceruice contemnit, repentinus super eum ueniet interitus: et eum sanitas non sequetur. In multiplicatione iustorum letabitur uulgus: cum impii sumpserint principatum, gemit populus. uir, qui amat sapientiam, letificat patrem suum: qui autem nutrit scortum, perdet substantiam. Rex iustus erigit terram, uir auarus destruit eam. Homo blandus, qui sermonibus loquitur amico suo, rete expandit gressibus eius. Peccantem uirum iniquum inuoluit laqueus: et iustus laudabit, atque gaudebit. R\. Amen.


Lectio libri Samuelis .

R\. Deo gratias.

In illis diebus: uenit uir Dei ad Heli, et ait ad  eum: Hec dicit Dominus: Numquid non aperte reuelatus sum domui patris tui, cum esset in Aegypto in domo Pharaonis? Et elegi eum ex omnibus tribubus Isrel mihi in sacerdotem, ut ascenderet ad altare meum, et adoleret mihi incensum, et portaret ephod coram me: et dedi domui patris tui omnia de sacrificiis filiorum Isrel. Quare calce abiecistis uictimam meam, et munera mea que precepi ut offerrentur in templo: et magis honorasti filios tuos quam me, ut comederetis primitias omnis sacrificii populi mei? Propterea ait Dominus Deus Isrel: Loquens locutus sum, ut domus tua, et domus patris tui, ministraret in conspectu meo, usque in sempiternum. Nunc autem dicit Dominus: Absit hoc a me: sed quicumque honorificauerit me, glorificabo  eum: qui autem contemnunt me, erunt ignobiles. Ecce dies ueniunt, et precidam brachium tuum, et brachium domus patris tui, ut non sit senex in domo tua. Et uidebis emulum tuum in templo, in uniuersis prosperis Isrel: et non erit senex in domo tua omnibus diebus. uerumtamen non auferam ex te penitus uirum ab altari meo: sed ut deficiant oculi tui, et tabescat anima tua: et pars magna domus tue morietur, cum ad uirilem etatem uenerint. Hoc autem erit tibi signum, quod uenturum est: duo filii tui, Ophni et Phinees in die una morientur ambo. Et suscitabo mihi sacerdotem fidelem, qui iuxta cor meum et animam meam faciet: et edificabo illi domum fidelem, et ambulabit coram Christo  meo cunctis diebus. Futurum est autem, ut quicumque remanserit in domo tua, ueniet ut oretur pro eo, et offerat nummum argenteum, et tortam panis, dicatque: Dimitte me obsecro ad unam partem sacerdotalem, ut comedam bucellam panis.  Puer autem Samuel ministrabat coram Heli, et sermo Domini erat pretiosus; in diebus illis non erat uisio manifesta. Factum est autem in die quadam, Heli iacebat in loco suo, et oculi eius caligauerant, nec poterat uidere lucernam Dei antequam extingueretur, Samuel autem dormiebat in templo Domini, ubi erat arca Dei. Et uocauit Dominus Samuel. Qui respondit: Ecce ego. Et cucurrit ad Heli, et dixit: Ecce ego, quem uocasti me. Qui dixit: Non uocaui te fili: reuertere, et dormi. Et abiit, et dormiuit. Et adiecit  Dominus uocare rursum, Samuel. Consurgensque Samuel, abiit ad Heli, et dixit: Ecce ego: uocasti enim me. Qui respondit: Non uocaui te, fili mi: reuertere, dormi. Porro Samuel nec dum sciebat Dominum, neque reuelatus fuerat ei sermo Domini. Et adiecit Dominus, et uocauit Samuel rursum tertio. Qui consurgens abiit ad Heli, et ait: Ecce ego: quem uocasti me. Intellexit igitur Heli quia Dominus uocaret puerum: et ait ad Samuel: uade, dormi: et si deinceps uocauerit te, dices: Loquere Domine, quia audit seruus tuus. Abiit igitur Samuel, et dormiuit in loco suo. Et uenit Dominus, et stetit: et uocauit, sicut uocauerat secundo, et tertio, Samuel. Et ait Samuel: Loquere Domine, quia audit seruus tuus. Et dixit Dominus ad Samuel: Ecce ego facio uerbum in Isrel:  quod quicumque audierit, tinnient ambe aures eius. In die illo suscitabo aduersus Heli omnia que locutus sum super domum eius: incipiam, et complebo. Predixi enim ei quod iudicaturus essem domum eius in eternum, propter iniquitatem filiorum eius, eo quod nouerat indigne agere filios suos, et non corripuit eos. Idcirco iuraui domui Heli, quod non expietur iniquitas domus eius uictimis et muneribus usque in sempiternum. Dormiuit autem Samuel usque mane, apperuitque ostia domus Domini. Et Samuel timebat 262 indicare uisionem Heli. uocauit ergo Heli Samuelem, et dixit ei: Fili mi Samuel? Qui respondens, ait: Presto sum. Et interrogauit eum: Quis est sermo Domini, quem locutus est ad te? Ne  celaueris mihi: hec faciat tibi Deus, et hec addat, si celaueris a me sermonem, ex omnibus que dicta sunt tibi. Indicauit itaque Samuel uniuersos sermones, et non abscondit ab eo quicquam. Et ille respondens ait: Dominus est: quod bonum est in oculis suis faciat. Creuit autem Samuel, et Dominus erat cum eo. R\. Amen.

Antiphona 1. Sana me, Domine, turbata sunt ossa mea, et anima mea turbata est ualde: tu, Domine, conuertere, et eripe animam meam. u\. Domine, ne in ira tua arguas me, neque in furore tuo corripias me.

Oratio. Christe, Dei Filius, cuius ossa et anima in passione turbata sunt, sana plagam cordis nostri: ut, confirmatis uirtutum ossibus, sic passionis tue  concinamus preconia, ut resurrectionis conletemur impensius gloria post futura. R\. Amen.

Per.

Antiphona 2. Caligauit pre amaritudine oculus meus: inueteraui inter omnes inimicos meos. Discedite a me omnes qui operamini iniquitatem: quia exaudiuit Dominus uocem meam. u\. Laboraui in gemitu meo, lauabo per singulas noctes lectum meum: lachrymis stratum meum rigabo.

Oratio. Dei Patris Unigenite Fili Christe, cuius diuinitatis oculos sic passionis iniuria non turbat, ut tamen passione ipsa in solo homine assumpta, excipiat nos famulos tuos; in quorum uia amaritudinis, et oculus calligauit, et uita inter inimicos posita ueterascit, sic a nobis accessum exclude totius malitie,  ut compotes habeamur felicitatis eterne. R\. Amen.

Per.

Antiphona 3. Domine Deus, saluum me fac secundum iustitiam meam: et consumetur nequitia peccatoris, et dirige iustum, scrutans corda et renes Deus. u\. Domine Deus meus in te speraui: saluum me fac ex omnibus persequentibus me, et eripe me.

R\. Non erubescant in me, qui te expectant Domine, Domine uirtutum. Non confundantur super me qui requirunt te, Deus Isrel. P. Quia propter te sustinui improperium. u\. Ne auertas faciem tuam a puero tuo: quoniam tribulor, uelociter exaudi me. P. Quia propter te.

Preces. Ad te clamamus, Domine, P. Miserere, et  parce populo tuo. u\. Esto pro nobis expostulans, qui matrem de cruce commendas. P. Miserere. u\. Qui Petri lachrymas accipis, post lapsum erige nos mitis. P. Miserere. u\. Ut qui te passum iam credimus, tecum sine fine uiuamus. P. Miserere. Psalmus L.

Hymnus. O Nazarene, lux Bethlehem. folio 144.

Oratio. Domine Deus, saluum fac populum tuum secundum acceptum a te iustitie donum, in quo sancte fidei nobis tribuisti mysterium: ut porrecto titulo Crucis, sic consumatur nequitia peccatoris, ut dirigatur iustus per semitas equitatis.

Pater noster.



Ad Sextam.


Lectio libri Ezechielis Prophete 

R\. Deo gratias.

 Factum est uerbum Domini ad me, dicens: Fili hominis propheta de pastoribus Isrel: propheta, et dices pastoribus: Hec dixit Dominus: ue pastoribus Isrel, qui pascebant semetipsos: nonne greges pascuntur a pastoribus? Lac comedebatis, et lanis operiebamini, et quod crassum erat occidebatis: gregem autem meum non pascebatis. Quod infirmum fuit non solidastis, et quod egrotum non sanastis, quod confractum est non alligastis, et quod abiectum est non reduxistis, et quod perierat non quesistis: sed cum austeritate imperabamini eis, et cum potentia. Et disperse sunt oues mee, eo quod non esset pastor: et facte sunt in deuorationem omnium bestiarum agri, et disperse sunt. Errauerunt greges mei in cunctis montibus, et in uniuerso colle excelso:  et super omnem faciem terre dispersi sunt greges mei, et non erat qui requireret. Propterea pastores audite uerbum Domini: uiuo ego, dicit Dominus: quia pro eo quod facti sunt greges mei in rapinam, et oues mee in deuorationem omnium bestiarum agri, eo quod non esset pastor: neque enim quesierunt pastores gregem meum, semetipsos, et non greges meos pascebant. Propterea pastores audite uerbum Domini: Hec dicit Dominus Deus: Ecce ego ipse super pastores requiram gregem meum de manu eorum, et cessare faciam ut ultra non pascant gregem meum de ore eorum, et non erit 263 ultra eis in escam: ait Dominus omnipotens. R\. Amen.

Antiphona 1. Cum inuocarem te, exaudisti me  Deus iustitie mee. u\. In tribulatione dilatasti mihi. Miserere mei, et exaudi orationem meam.

Oratio. Cum inuocamus te, exaudi nos Christe, qui es iustitia nostra: ut qui pro impiis tribulationum es perpessus iniuriam, supplicantibus nobis dones indulgentiam. R\. Amen.

Per.

Antiphona 2. Laboraui in gemitu meo, lauabo per singulas noctes lectum meum: lachrymis meis stratum meum rigabo. u\. Turbatus est pre ira oculus meus: inueteraui inter omnes inimicos meos.

Oratio. Te, Iesu, pro impiis laborasse in gemitu credimus passionis; ideo petimus, ut singulare exemplum patientie tue proficiat ad emolumentum anime nostre: quo per singulas noctes sic lectum  stratumque nostrum rigemus in lachrymis, ut continua capiamus presidia sanctitatis. R\. Amen.

Per.

Antiphona 3. Exaudiuit Dominus uocem fletus mei: exaudiuit Dominus deprecationem meam. u\. Discedite a me omnes qui operamini iniquitatem: quoniam exaudiuit Dominus uocem fletus mei.

R\. Tota die contristatus ambulabam. P. Quoniam anima mea completa est inlusionibus: et non est sanitas in carne mea. u\. Incuruatus sum, et humiliatus sum ualde: usquequaque rugiebam a gemitu cordis mei. P. Quoniam anima mea completa est inlusionibus: et non est sanitas in carne mea.

Preces. uerbum Patris Altissimi, P. Redemptor, peccantibus miserere. u\. Elide nostrum facinus,  qui pro nobis es traditus. P. Redemptor, peccantibus. u\. Purifica nos a uitiis, qui cesus es alapis. P. Redemptor, peccantibus. u\. Tu pro nobis potatus es felle; nos reple dulcedine. P. Redemptor, peccantibus. u\. Accende nos igne crucis tue, quos redemisti sanguine. P. Redemptor, peccantibus.

Hymnus. O Nazarene, lux. fol. 144.

Oratio. Salua nos Domine propter misericordiam tuam, quos scis infirmari propter iniquitatem propriam: et quoniam turbata est anima nostra ob metum tuorum iustorum iudiciorum, requiescat, propter iocundissimum indulgentie tue donum; et eum percipiat ad sanitatis premium, qui suorum confitetur uulnera peccatorum: ut purgatus per gratiam,  ueniam suscipiat, et ad te sine confusione perueniat.

Pater noster.



Ad Nonam


Lectio libri Ecclesiastici Salomonis .

R\. Deo gratias.

Fili, quam magna potentia Dei solius, et ab omnibus honoratur. Altiora te ne prescrutaberis, et fortiora te ne quesieris: sed que precepit tibi Deus, illa cogita semper, et in pluribus eius ne fueris curiosus. Non sunt enim tibi necessaria ea, que abscondita sunt ab oculis tuis. In superuacuis rebus noli scrutari multipliciter, et in pluribus operibus eius non eris curiosus. Plurima enim supra sensum hominis ostensa sunt tibi. Multos enim supplantauit suspectio illorum, et in uanitate detinuit sensus illorum.  Cor durum male habebit in nouissimo: et qui amat periculum, in ipso peribit. Cor ingrediens duas uias, non habebit successus, et praui cordis in illis scandalizabitur. Cor nequam grauabitur doloribus, et peccator adiiciet ad peccandum. Cor sapiens intelligitur in sapientia, et auris bona audiet concupiscentie sapientiam. Ignem ardentem extinguit aqua, et eleemosyna extinguit peccatum. Sapiens cor, et intelligibile abstinebit se a peccato et in operibus iustitie successus habebit. R\. Amen.


Lectio libri Samuelis .

R\. Deo gratias.

In illis diebus: Egressi sunt Isrel obuiam Philisthiim, et castrametatus est iuxta Lapidem adiutorii. Porro Philisthiim uenerunt in Aphec, et instruxerunt  aciem contra Isrel. Inito autem certamine, terga uertit Isrel ante Philistheos: et cesa sunt illa die passim per agros, quasi quatuor millia uirorum. Et reuersus est populus ad castra: dixeruntque maiores natu Isrel: Quare percussit nos Dominus hodie coram Philisthiim? Afferamus ad nos arcam federis Domini de Silo, et ueniat in medio nostri, et saluet nos de manu inimicorum nostrorum. Misit ergo populus in Silo, et tulerunt inde arcam federis Domini exercituum sedentis super Cherubim: erantque duo filii Heli cum arca federis Domini, Ophni, et Phinees. Cumque uenisset area federis Domini in castra, uociferatus est omnis populus 264 clamore grandi, et personuit terra. Et audierunt Philistim uocem clamoris, dixeruntque: Quenam  hec est uox clamoris magni in castris Hebreorum? Et cognouerunt quod arca Domini esset in castris. Timueruntque Philistiim, dicentes: uenit Dominus in castra. Et ingemuerunt, dicentes: ue nobis: non enim fuit tanta exultatio heri, et nudiustertius: ue nobis. Quis nos seruabit de manu Deorum istorum sublimium? hi sunt Dii qui percusserunt Aegyptum omni plaga, in deserto. Confortamini, et estote uiri Philistiim: ne seruiatis Hebreis, sicut illi seruierunt nobis: confortamini, bellate. Pugnauerunt ergo Philistiim et cesus est Isrel, et fugit unusquisque in tabernacula sua, et facta est plaga magna nimis: et ceciderunt de Isrel triginta millia peditum. Et arca Dei capta ducta est; et duo  filii Ophni, et Phinees mortui sunt. Currens autem uir de Beniamin ex acie, uenit in Silo in die illa, scissa ueste, et conspersus puluere caput. Cumque ille uenisset, Heli sedebat super sellam contra uiam aspectans. Erat enim cor pauens pro arca Domini. uir autem ille postquam ingressus est, nuntiauit urbi: et ululauit omnis ciuitas. Et audiuit Heli sonitum clamoris, dixitque: Quis est sonitus huius tumultus? At ille festinauit, et uenit, et annuntiauit Heli: Heli autem erat nonaginta, et octo annorum, et oculi eius caligauerant, et uidere non poterat. Et dixit ad Heli: Ego sum qui uenio de prelio, et ego de acie fugi hodie. Cui ille ait: Quid actum est fili mi? Respondens autem qui annuntiabat, fugit, inquit, Isrel a facie Philisthiim, et ruina magna est in populo:  insuper et duo filii tui mortui sunt, Ophni et Phinees: et arca Dei capta est. Cumque ille nominasset arcam Dei, cecidit Heli de sella retrorsum, et fractis ceruicibus mortuus est. Senex enim erat, et grandeuus uir: et ipse iudicauit Isrel quadraginta annis. R\. Amen.

Antiphona 1. In Domino confidit anima mea: quia oculi eius in pauperem respiciunt. u\. Quoniam ecce peccatores tetenderunt arcum, parauerunt sagittas suas in pharetra, ut sagittent in obscuro rectos corde.

Oratio. Deus, cuius oculi in pauperem respiciunt, in te confidenti anime nostre dona auxilium: ut qui sanari nos passionis tue uulneribus imprecamur, te  auxiliante a nostris passionibus liberemur. R\. Amen.

Per misericordiam.

Antiphona 2. Pedes impiorum ueloces ad effundendum sanguinem. Deum non inuocauerunt sibi, timuerunt timore, ubi non erat timor. u\. Dixit insipiens in corde suo: Non est Deus. Corrupti sunt, et abominabiles facti sunt in uoluptatibus suis: non est qui faciat bonum, non est usque ad unum. Non dicatur Gloria, et honor.

Oratio. Inimici tui, Domine, aduersus te conuenerunt, non ut compungerentur penitentia salutari; sed  tentandum te adirent inrisione crudeli: qui ergo innocens perpessus es inimicorum et inrisiones et uulnera; nostra in his ablue propitiatus peccata. R\. Amen.

 Antiphona 3. Domine, salua me a contradictionibus populi: constitues me in caput gentium, et exaltetur Deus salutis mee. u\. Diligam te Domine uirtus mea: Deus firmamentum meum, et refugium meum, et liberator meus.

Hymnus. O Nazarene. fol. 144.

Oratio. Christe Deus noster, qui contumacis populi contradictionibus es contemptus, et ob hoc in capite gentium constitutus; nos, quibus per passionem et resurrectionem tuam caput fieri uoluisti, non patiaris a te aliquando precidi: ut te duce de aduersis potestatibus triumphemus, quem pro nobis in Crucis patibulo exaltatum credimus.

Pater noster.



Ad uesperos.


Lauda. Tu illuminas lucernam meam, Domine.

Dominus sit semper uobiscum. R\. Et cum.

Antiphona. Auxilium meum a Domino, qui fecit celum et terram. Psalmus CXX.

Lauda. Ab omnibus persequentibus me, P. Libera me, Domine. u\. Domine Deus, in te speraui: saluum me fac ex omnibus persequentibus me, et libera me. P. Libera.

Hymnus. uerbum Patris fol. 252.

Capitula. Gloriose, potens, ac misericors Deus, erue nos ab insidiis inimici; et, ne anima nostra a rugientibus, leonis raptu rapido, rapiatur, protectio dextere tue in nostri custodiam deputetur: ne dum non est qui redimat, ille seuus occidat: aut, si non  est qui saluum faciat, ille subuertat. Sed tu Leo 265 de tribu Iuda in ira tua exurge, et seueritate iudicii, insidiosi hostis cateruas interime: nosque in precepto, quod mandasti, credere et permanere concede.

Pater noster

Humiliate uos benedictioni.

Dominus sit semper. R\. Et.

Benedictio. Christus Dominus, qui morte sua quadriduanam humanitatis nostre mortem deuicit, uictores uos efficiat criminis uestri. R\. Amen. Et qui tradi se permisit ab impiis, ab eternorum uos suppliciorum eripiat penis. R\. Amen. Ut cum eo sine fine uiuatis, qui uictor factus est mortis. R\. Amen.

 Per misericordiam ipsius, etc.

Lauda. Lucerna pedibus meis uerbum. fol. 260.



FERIA TERTIA.



Ad Matutinum.

Antiphona. Exurge, Domine, saluum me fac. Psalmus III. Oratio. Exurge, Domine Deus noster, in auxilium humilium. fol. 258.

Antiphona 1. Saluum me fac Domine, quoniam defecit sanctus: quoniam diminute sunt ueritates a filiis hominum. uana locutus est unusquisque ad proximum suum: Disperdat Dominus uniuersa labia dolosa, et linguam magniloquam.

Oratio. Saluum fac populum tuum Domine, qui gloriosa passionis tue exceptione letamur: ut labia dolosa non habeamus in corde: sed ore simplici, et  uane loquentibus finem ponere, et in te credentium possimus accendere caritatem. R\. Amen.

Per misericordiam.

Antiphona 2. Notas fac mihi uias uite Domine, implebis me letitia cum uultu tuo: delectationes in dextera tua usque in finem. u\. Conserua me Domine, quoniam in te speraui. Dixi Domino: Deus meus es tu, quoniam bonorum meorum non indiges.

Oratio. Rogamus te, Domine Pater omnipotens Deus: ut quemadmodum nobis intellectum tribuere dignatus es; ita et eterne uite notas uias ostende. ut adimpleti letitia cum uultu tuo, in regno tuo iocundemur a dextris. R\. Amen.

Per misericordiam.

 Antiphona 3. Usquequo, Domine, exaltabitur inimicus meus super me? respice, et exaudi me Domine Deus meus: nequando dicat inimicus meus: Preualui aduersus eum. Ego autem in tua misericordia speraui. Exultauit cor meum in salutari meo.

Oratio. Usquequo, Domine, exaltabitur inimicus anime nostre, qui nos quotidiana uitiorum abrodit rubigine? Respice iam, et exaudi nos: ac nequando inimicus noster aduersum nos preualuisse se iactet; uictoria crucis tue semper ad superna nos erige: et eum qui nos conatur rapere, sub nostris pedibus conterendum immerge. R\. Amen.

Per misericordiam.

R\. Ne obduraueris aurem tuam ad orationem meam: in auxilium mihi accessisti, Domine: in die,  qua te inuocaui, dixisti: P. Ne timeas. u\. Effunde framea, et conclude aduersus eos, qui me persequuntur, et dic anime mee: P. Ne timeas.

Oratio. Ne obdures, Domine, aurem tuam ad orationem Ecclesie tue: in auxilium eius accede: ut qui pro ea passus es passionum dura supplicia, inuocantem eam tua Deitas non spernat: ut que tuis passionibus conformatur, tuis quoque muneribus consoletur. R\. Amen.

Per.


In Laudibus.

Antiphona. Secundum magnam misericordiam tuam miserere mei Deus meus. Quoniam cor meum contritum est, deprecor: Miserere mei. Psalmus L.

Oratio. Miserere nobis Domine, secundum magnam  misericordiam tuam, et ab errore resipiscentibus clementie tue aperi ianuam. Tuarum itaque misericordiarum magnitudine non sinimur malorum nostrorum obrui depressione: nos enim iniqu tates nostras agnoscimus; et per moles criminum commissorum in nostris oculis punimur. Pro qua re, Domine: unde nos erubescimus, tu ignosce; et ea que egisse nos penitet, tu dele clementer. R\. Amen.

Per misericordiam.

Ad Canticum. Antiphona. Quis det ut ueniat petitio mea: et quod expecto tribuat mihi Deus?


Canticum Iob .

uerba mea dolore sunt plena: * quia sagitte Domini in me sunt.

 Quarum indignatio ebibit spiritum meum, * et terrores Domini militant contra me.

Numquid rugiet onager cum habuerit herbam? * aut mugiet bos cum ante presepe plenum steterit?

266 Aut poterit comedi insulsum, quod non est sale conditum? * aut potest aliquis gustare, quod gustatum affert mortem?

Que prius tangere nolebat anima mea, * nunc pre angustia, cibi mei sunt.

Quis det ut ueniat petitio mea: * et quod expecto, tribuat mihi Deus?

Et qui cepit, ipse me conterat: * soluat manum tuam, et succidat me?

Et hec mihi sit consolatio, ut affligens me dolore,  non parcat, * nec contradicam sermonibus sanctis.

Que est enim fortitudo mea, ut mala sustineam? * aut quis finis meus, ut patienter agam?

Nec fortitudo lapidum fortitudo mea, * nec caro mea enea est.

Ecce, non est auxilium mihi in me, * et necessarii quoque mei recesserunt a me. R\. Amen.

Oratio. Quis det, ut ueniat petitio Ecclesie tue Christe; nisi tu, qui optimus liberator es? Presta, ut qui pro ea egenus et pauper effectus es, donis celestibus eam in futuro munifices. R\. Amen.

Per misericordiam.

Ad Benedictus. Antiphona. In matutinis meditabor in te: quia fuisti adiutor meus. Domine. u\. Deus Deus meus, ad te de luce uigilo.

 Canticum Danielis III. Benedictus es Domine Deus. fol. 6.

Lauda. Secundum multitudinem magnitudini eius: laudate Dominum in sanctis eius. Psalmus CL.


Lectio libri Samuelis .

R\. Deo gratias.

In illis diebus. uenerunt uiri Cariathiarim, et reduxerunt arcam Domini, et intulerunt eam in domum Abinadab in Gabaa: Eleazarum autem eius filium sanctificauerunt, ut custodiret arcam Domini in Cariathiarim. Et factum est, ex qua die mansit arca Domini in Cariathiarim, multiplicati sunt dies  et requieuit omnis domus Isrel post Deum. Ait autem Samuel ad uniuersam domum Isrel, dicens: Si in toto corde  uestro conuertimini ad Dominum, auferte deos alienos de medio uestri, Baalim, et Astaroth: et preparate corda uestra Domino: et seruite ei soli, et eruet uos de manu Philisthiim. Abstulerunt ergo filii Isrel Baalim, et Astaroth, et seruierunt Domino soli. Dixit autem Samuel: Congregate uniuersum Isrel in Masphath, ut orem pro uobis ad Dominum. Et conuenerunt in Masphath: hauseruntque aquam, et effuderunt in conspectu Domini, et ieiunauerunt in die illa, atque dixerunt: Tibi peccauimus Domine. Iudicauitque Samuel filios Isrel in Masphath. Audieruntque Philisthiim quod congregati essent filii Isrel in Masphath, et ascenderunt satrapes Philisthinorum ad Isrel. Quod cum audissent filii Isrel, timuerunt a facie Philisthinorum. Dixeruntque  filii Isrel ad Samuel: Ne cesses clamare pro nobis ad Dominum Deum nostrum, ut saluet nos de manu Philisthinorum. Tulit autem Samuel agnum lactantem unum, et obtulit illum holocaustum integrum Domino: et clamauit Samuel ad Dominum pro Isrel, et exaudiuit eum Dominus. Factum est autem, cum Samuel offerret holocaustum, Philisthiim iniere prelium contra Isrel: intonuit autem Dominus fragore magno in die illa super Philisthiim, et exterruit eos, et cesi sunt a filiis Isrel. Egressique filii Isrel de Masphath, persecuti sunt Philistheos, et percusserunt eos, usque ad locum Bethchar. Tulit autem Samuel lapidem unum, et posuit eum inter Masphath, et inter Sen: et uocauit nomen eius, Lapis  adiutorii. Dixitque: Hucusque auxiliatus est nobis Dominus. Et humiliati sunt Philisthiim, nec apposuerunt ultra, ut uenirent in terminos Isrel. Facta est autem manus Domini super Philistheos, cunctis diebus Samuel. Et reddite sunt urbes, quas tulerant Philisthiim Isreli, ab Accaron usque Geth, et terminos suos: liberauerunt de manu Philisthinorum, eratque pax inter Isrel, et Amorrheum. Iudicabatque Samuel Isrel cunctis diebus uite sue. Et ibat per singulos annos circumiens Bethel, et in Galgala, et Masphath, et iudicabat Isrel in supradictis locis. Et reuertebatur in Ramatha: ubi erat domus eius, et ibi iudicabat Isrel: edificauitque ibi altare Domino.

Hymnus. Noctis tempus. fol. 257. Capitula. Libera  nos, Domine. fol. 260.

Lauda. Posuerunt peccatores laqueos mihi: et a mandatis tuis, Domine, non declinaui. u\. Hereditate acquisiui testimonia tua in eternum: quia exultatio cordis mei sunt.

Oratio. Tribue nobis, Domine, adiutorium: declina odia iniquorum, et fallaciam superare preuaricatorum: Esto protector sperantium in uerbo tuo; et suscipe humiles 267 iuxta eloquium tuum: quatenus possimus tua mandata seruare, et iudicia tua metuere, et ab admissis indulgentiam promereri. R\. Amen.

Per misericordiam.



Ad Tertiam.


Ecclesiastes Salomonis .

 R\. Deo gratias.

Fili, non est in hominis conditione prohibere spiritum, nec habet potestatem in die mortis, nec sinitur quiescere ingruente bello, neque saluabit impietas impium. Omnia hec consideraui, et dedi cor meum in multis operibus, que fiunt sub sole. Interdum dominatur homo homini in malum suum. uidi impios sepultos: qui etiam dum adhuc uiuerent, in loco sancto erant, et laudabantur in ciuitate quasi iustorum operum: sed et hoc uanitas est. Etenim quia non profertur cito contra malos sententia, absque ullo timore filii hominum perpetrant mala. Attamen quod peccator centies fecit malum, et per patientiam sustentatur, ego cognoui quod erit bonum timentibus Deum, qui uerentur faciem eius. Non  sit bonum impio, nec prolongentur dies eius, sed quasi umbra transeant qui non timent faciem Dei. Amor quoque, et odium simul pereunt, nec habent partem in seculo, et in opere quod sub sole geritur. uade ergo et comede in letitia panem tuum, et bibe cum gaudio uinum tuum: quia Deo placent opera tua. R\. Amen.


Lectio libri Samuelis .

R\. Deo gratias.

In illis diebus: Cum senuisset Samuel, posuit filios suos iudices Isrel. Fuitque nomen filii eius primogeniti Iel: et nomen secundi Abia, iudicum in Bersabee. Et non ambulauerunt filii eius in uiis eius: sed declinauerunt post auaritiam, acceperuntque  munera, et peruerterunt iudicium. Congregati ergo uniuersi maiores natu Isrel, uenerunt ad Samuel in Ramatha. Dixeruntque ei: Ecce tu senuisti, et filii tui non ambulant in uiis tuis: constitue nobis regem, ut iudicet nos, sicut et uniuerse habent nationes. Displicuitque sermo in oculis Samuelis, eo quod dixissent: Da nobis regem, ut iudicet nos. Et orauit Samuel ad Dominum. Dixit autem Dominus ad Samuel: Audi uocem populi in omnibus que loquuntur tibi: non enim te abiecerunt, sed me, ne regnem super eos. Iuxta omnia opera sua, que fecerunt a die quo eduxi eos de Aegypto usque ad diem hanc: sicut dereliquerunt me, et seruierunt diis alienis, sic facient etiam tibi. Nunc ergo audi uocem eorum: uerumtamen contestare eos, et predic  eis ius regis, qui regnaturus est super eos. Dixit itaque Samuel omnia uerba Domini ad populum, qui petierat a se regem, et ait: Hoc erit ius regis, qui imperaturus est uobis: Filios uestros tollet, et ponet in curribus suis, facietque sibi equites et precursores quadrigarum suarum, et constituet sibi tribunos, et centuriones, et aratores agrorum suorum, et messores segetum, et fabros armorum et curruum suorum. Filias quoque uestras faciet sibi unguentarias, et focarias, et panificas. Agros quoque uestros, et uineas, et oliueta optima tollet, et dabit seruis suis. Sed segetes uestras, et uinearum reditus addecimabit, ut det eunuchis et famulis suis. Seruos quoque uestros, et ancillas, et iuuenes optimos, et asinos auferet, et ponet in opere suo. Greges uestros addecimabit,  uosque eritis ei serui. Et clamabitis in die illa a facie regis uestri, quem elegistis uobis: et non exaudiet uos Dominus in die illa, quia petistis uobis regem. Noluit autem populus audire uocem Samuelis, sed dixerunt: Rex enim erit super nos, et erimus quoque nos, sicut et omnes gentes: et iudicabit nos rex, et pugnabit bella nostra pro nobis. Et audiuit Samuel omnia uerba populi, et locutus est ea in auribus Domini. Dixit autem Dominus ad Samuel: Audi uocem eorum, et constitue super eos regem. R\. Amen.

Antiphona 1. uana locutus est unusquisque ad proximum suum: labia dolosa in corde, et corde locuti sunt mala. P. Disperdat Dominus uniuersa labia dolosa. u\. Saluum me fac Domine, quoniam  defecit sanctus: quoniam diminute sunt ueritates a filiis hominum. P. Disperdat.

Oratio. uana satis, Domine, de te loquuntur, qui te Dei Filium confiteri nefariis uocibus dedignantur: disperde ergo labia dolosa a cetu Ecclesie tue, ut destructa uanitate superbie, candor in nos rutilet humilis discipline. R\. Amen.

Per misericordiam.

Antiphona 2. Susceperunt me, sicut leo paratus ad predam. Exurge Domine, preueni eos, et subuerte illos: eripe animam meam de manibus inimicorum meorum. u\. Exaudi, Deus, iustitiam meam: intende deprecationem meam. 268 Auribus percipe orationem meam, et non in labiis dolosis.

 Oratio. Auxiliare Domine, et adiuua Ecclesiam tuam, quam aduersarius noster nititur suscipere deuorandam, sicut leo paratus ad predam: Exurge iam Domine, et nostros preueni inimicos, subuertens eos et passionis gloria et resurrectionis tue porentia: ut conuersis illis, et passio tua uictorie nobis in commune preparet titulum; et resurrectio premium conferat sempiternum. R\. Amen.

Per misericordiam.

Antiphona 3. Fructum inimicorum, Domine, de terra perdes: et semen eorum a filiis hominum. P. Quoniam declinauerunt in te mala; cogitauerunt consilia, que non potuerunt stabilite. u\. Dominus in ira sua conturbabit eos, et deuorabit eos ignis. P. Quoniam.

 R\. Quot sunt dies serui tui? P. Domine quando facies de persequentibus me iudicium? u\. Posuerunt peccatores laqueos mihi: et a mandatis tuis non erraui. P. Domine.

Preces. Dicamus omnes: Miserere nobis, Deus. P. Miserere nobis. u\. Tu Redemptor Iesu Christe salua mundum tua morte. P. Miserere nobis. u\. Qui pro nobis es percussus, et inique iudicatus. P. Miserere nobis. u\. Qui ligatus crucem portas, et in cruce Patrem uocas. P. Miserere. u\. Cuius latus perfoditur, et humilitas irridetur. P. Miserere nobis.

Hymnus. O Nazarene, lux. fol. 144.

Capitula. Fructum inimicorum, Domine, de terra disperde, et semen eorum a filiis hominum, qui te  unum Christum Dei, et hominis Filium confiteri refugiunt: ut Crux tua, que Iudeis est scandalum, Gentilibus autem stultitia, utrosque populos ad fidei regulam dirigat; tibique conectendos, ac coronandos sine fine coniungat.

Pater noster.



Ad Sextam.


Lectio libri Ezechielis Prophete .

R\. Deo gratias.

Factus est sermo Domini ad me dicens: Fili hominis, pone faciem tuam contra Sidonem: et prophetabis de ea, et dices: Hec dicit Dominus: Ecce ego ad te Sidon, et glorificabor in medio tui: et scient quia ego Dominus, cum fecero in ea iudicia, et sanctificatus fuero in ea. Et mittam ei pestilentiam, et  sanguinem in plateis eius. et corruent interfecti in medio eius gladio per circuitum: et scient quia ego Dominus. Et non erit ultra domus Isrel offendiculum amaritudinis, et spina dolorem inferens undique per circuitum eorum, qui aduersantur eis: et scient quia ego sum Dominus Deus. Quando congrega uero domum Isrel de populis, in quibus dispersi sunt, sanctificabor in eis coram gentibus: et habitabunt in terram suam, quam dedi seruo meo Iacob. Et habitabunt in ea securi: et edificabunt domos, plantabuntque uineas, et habitabunt confidenter, cum fecero iudicia in omnibus qui aduersantur eis per circuitum: et scient quia ego Dominus Deus eorum. R\. Amen.

 Antiphona 1. Discedite a me maligni. P. Quoniam exaudiuit Dominus uocem fletus mei, et orationem meam suscepit. u\. Laboraui in gemitu meo, lauabo per singulas noctes lectum meum: lachrymis stratum meum rigabo. P. Quoniam.

Oratio. Discedant a te Domine omnes maligni quos utique infidelitatis sue uorago a te discedere fecit: non quo ipsi penali ultione a te perituri recedant; sed ut infidelitatis eorum discedente proteruia, mitissima leui iugo tuo sua colla submittant. R\. Amen.

Per misericordiam.

Antiphona 2. Domine Deus meus, in te speraui: P. Salua me: ab omnibus, qui me persequuntur, libera me. u\. Nequando rapiat ut leo animam meam,  dum non est qui redimat, neque qui saluum faciat. P. Salua.

Oratio. Domine Deus sperantem in te tuam Ecclesiam salua; que per te, qui pro ea passus es; et ab omnibus persequentibus liberetur, et cum omnibus qui te diligunt perpetim iocundetur. R\. Amen.

Per misericordiam.

Antiphona 3. Liberator meus Deus de gentibus iracundis. P. Et ab insurgentibus in me libera me, Domine. u\. Diligam te, Domine uirtus mea: Dominus firmamentum meum, et liberator meus. P. Et ab insurgentibus.

R\. Humilia us sum et curuatus sum usquequaque: P. Tota die contristatus ambulabam. u\. Quoniam anima mea completa est illusionibus: et non est sanitas  in carne mea. P. Tota die.

Preces. Serui tui, Domine, accliues. P. Misericordia. u\. Da ueniam delictis, qui es illusus 269 ab impiis. P. Misericordia. R\. Quos liberasti cruce, non patiaris uenire in mortem. P. Misericordia. u\. Effusio tui sanguinis ualeat ad liberationem redemptis. P. Misericordia.

Hymnus. O Nazarene, lux. fol. 144.

Oratio. Liberator noster et Domine, da nobis amorem diligendi te; ut laudantes inuocemus te: et tu mittas sagittas tuas, et dissipes inimicos nostros; et eripias nos ab his qui oderunt nos: sicque et illi confundantur dum conteruntur; et nos iocundemur et cum tua protectione saluemur.

Pater noster.



Ad Nonam.


Ecclesiastes 

R\. Deo gratias.

Fili, uerba oris sapientis gratia: et labia insipientis precipitabunt eum. Initium uerborum eius stultitia, et nouissimum oris illius error pessimus. Stultus uerba multiplicat. Ignorat homo, quid ante fuerit: et quid post futurum est: quis illi poterit indicare? Labor stultorum affliget eos, qui nesciunt in urbem pergere. ue tibi terra, cuius rex est puer, et cuius principes mane comedunt. Beata terra, cuius rex nobilis est, et cuius principes uescuntur in tempore suo, ad reficiendum, et non est ad luxuriam. In pigritia humiliabitur contignatio, et infirmitatate  manuum prestillabit domus. In risu faciunt panem, et uinum ut epulentur uiuentes: et pecunie obediunt omnia. In cogitatione tua regi ne detrahas, et in secreto cubiculi tui ne maledixeris diuiti: quia aues celi portabunt uocem tuam, et qui habet pennas annuntiabit sententiam. Mitte panem tuum super transeuntes aquas: quia post multa tempora inuenies eum R\. Amen.


Lectio libri Samuelis .

R\. Deo gratias.

In illis diebus: Erat uir de Beniamin nomine Cis, filius Abiel, filii Seor, filii Bechoreth, filii Aphia, filii uiri Iemini, fortis robore. Erat ei filius uocabulo Saul, electus, et bonus: et non erat de filiis Isrel melior illo: ab humero et sursum eminebat super  omnem populum. Peregre ierant autem asine Cis patris Saul: et dixit Cis ad Saul filium suum: Tolle tecum unum de pueris, et consurgens uade, et quere asinas. Cumque transissent per montem Ephraim, et per terram Salisa, et non inuenissent; transierunt etiam per terram Salim, et non erant: sed et per terram Iemini, et minime repererunt. Cum autem uenissent in terram Suph, et non inuenissent, dixit Saul ad puerum suum qui erat cum eo: ueni et reuertamur, ne forte dimiserit pater meus asinas, et solicitus sit pro nobis. Qui ait: Ecce est uir Dei in ciuitate hac, uir nobilis: omne quod loquitur, absque ambiguitate uenit. Nunc ergo eamus, si forte indicet nobis de re nostra, propter quam uenimus. Dixitque Saul ad puerum suum: Ecce ibimus: quid  feremus ad uirum? panis defecit in sitarciis nostris: et sportulam non habemus, ut demus homini Dei, nec quicquam aliud. Rursum puer respondit Saul, et ait: Ecce inuenta est in manu mea quarta pars stateris argenti, demus homini Dei, ut indicet nobis uiam nostram.  Et dixit Saul ad puerum suum: Optimus sermo tuus. ueni, eamus. Et ierunt in ciuitatem, in qua erat uir Dei. Cumque ascenderent cliuum ciuitatis, inuenerunt puellas egredientes ad hauriendam aquam, et dixerunt eis: Num hic est uidens? Que respondentes, dixerunt illis: Hic est: ecce ante te, festina nunc: hodie  enim uenit in ciuitatem, quia sacrificium est populo in excelso. Ingredientes urbem, statim inuenietis eum antequam ascendat in excelsum ad uescendum: neque enim comesurus est populus donec ille ueniat: quia ipse benedicet hostie, et deinceps comedunt qui uocati sunt. Nunc ergo conscendite, quia hodie reperietis eum. Et ascenderunt in ciuitatem. Cumque illi ambularent in medio urbis apparuit Samuel egrediens obuiam eis, ut ascenderet in excelsum. Dominus autem reuelauerat auriculam Samuelis ante unam diem quam ueniret ad Saul, dicens: Hac ipsa, que nunc est, hora, cras mittam ad te uirum de terra Beniamin, et unges eum ducem super populum meum: et saluabit populum meum de manu  Philisthinorum: quia respexi populum meum, uenit ergo clamor eorum coram me. Cumque aspexisset Samuel Saulem, Dominus ait ei: Ecce uir quem dixeram tibi, iste dominabitur populo meo. Accessit autem Saul ad Samuelem in medio porte, et ait: Indica, oro, mihi, ubi est domus uidentis. Et respondit Samuel dicens: 270 Ego sum uidens: ascende ad me in excelsum, ut comedas mecum hodie, et dimittam te mane: et omnia que sunt in corde tuo, indicabo tibi. Et de asinis, quas perdidisti nudiustertius, ne solicitus sis, quia inuente sunt. Et cuius erunt optima queque Isrel? nonne tibi, et omni domui patris tui? Respondens autem Saul, ait: Numquid non filius Iemini ego sum, de minima tribu Isrel, et cognatio mea nouissima inter omnes cognationes de  tribu Beniamin? quare ergo locutus es mihi sermonem istum? Assumens itaque Samuel Saulem, et puerum eius, introduxit eos in triclinium, et dedit eis locum in capite eorum qui fuerant inuitati: erant enim quasi triginta uiri. Dixitque Samuel eoquo: Da partem, quam dedi tibi, et precepi ut reponeres seorsum apud te. Leuauit autem coquus armum, et posuit ante Saul. Dixitque ei Samuel: Ecce quod remansit, pone apud te, et comede: quia de industria seruatum est tibi, quando populum uocaui. Et comedit Saul cum Samuele in die illa. Et descenderunt de excelso in oppidum. R\. Amen.

Antiphona 1. Erubescant impii, et deducantur in infernum: muta efficiantur labia iniqua. Que loquuntur  aduersus iustum iniquitatem. u\. In te Domine speraui, non confundar in eternum: in tua iustitia libera me, et eripe me. Psalmus XXX.

Oratio. Erubescant, Domine, impii, et deducantur in infernum, qui te Christum Dei Filium negauerunt: ut ora te loquentium, alto predicationis culmine polleant, dum aduersus iustum iniquitatem loquentium destruxeris labia. R\. Amen.

Per misericordiam.

Antiphona 2. Iudica Domine nocentes me, et expugna impugnantes me. Apprehende arma et scutum: et exurge in adiutorium mihi. u\. Effunde framea, et conclude aduersus eos, qui me persequuntur: dic anime mee: Salus tua ego sum. Psalmus XXXIu.

 Oratio. Iudica Domine nocentes nos; et impugnantes nos ipse expugna: ut qui primum es impugnatus in corpore nostro; nunc nos inexpugnabiles reddas, permanentes in corpore tuo. R\. Amen.

Antiphona 3. Stridebant in me dentibus suis: Domine quando respiciens, restitues animam meam? u\. Non insultent in me qui aduersantur mihi inique: qui oderunt me gratis et annuebant oculis. Psalmus XXXIu.

Hymnus. O Nazarene, lux. Quere fol. 144.

Oratio. Christe, Dei Filius, qui stridentium inimicorum dentibus non es commotus, sed singulari patientia, et effrenis stridoribus spicula, et humanis languoribus porrigis medicinam: restitue tibi per ueram penitentiam animas nostras: ut a te respecti,  non feramur precipiti in ira damnabiles; sed exemplo tue passionis reddamur ad omnia mites.

Pater noster.



Ad uesperos.

Lauda. Illuminatio mea, et salus mea Dominus.

Dominus sit. R\. Et cum.

Antiphona. Intende anime mee, Domine, et libera eam. Psalmus LXuIII.

Lauda. In toto corde meo, Deus, exquisiui te: P. Ne repellas me a mandatis tuis. u\. In toto corde meo abscondi eloquia tua: ut non peccem tibi. P. Ne repellas.

Hymno. uerbum Patris quod prodiit. fol. 252.

Capitula. Bellantium mucrones, quesumus, Domine, uictricis semper potestatis tue uirtute retunde;  et contra sortem tuam meditantes inania, ueritatis tue corrige disciplina: quique aduersus Christum tuum blasphemant declamantes, ad predicationem uere fidei sua corda conuertant: ut et uincula peccatorum, quibus uincti detinentur, miseratus disrumpas; et cunctos iustificatos digiti tui calamo in libro uite conscribas.

Pater noster.

Humiliate uos benedictioni.

Dominus sit. R\. Et cum.

Benedictio. Benedicat uos Pater, qui in principio per uerbum cuncta creauit. R\. Amen. Benedicat uos Filius, qui a Paterna sede pro nostra salute descendit. R\. Amen. Benedicat uos Spiritus Sanctus,  qui super Christum in Iordane flumine ut columba requieuit. R\. Amen.

Per misericordiam.

Lauda. Posuerunt peccatores. Et Oratio. Tribue nobis, Domine fol. 226.



FERIA QUARTA.



Ad Matutinum.

Antiphona. Gloria mea, et exaltans caput meum. uoce mea ad Dominum clamaui: et exaudiuit me de monte sancto suo. Psalmus III.

271 Oratio. Gloria nostra Deus noster, da nobis, ut in te sine fine gloriemur: quosque fecisti de capitis exultatione sublimes, quesumus, ut efficias de totius corporis consummata salute securos: Eleuet abiectionem nostram tua celsitudo: ut qui humilitate  tua a terrenis erigimur; exaltatione quoque tua prouehi mereamur. R\. Amen.

Antiphona 1. Da mihi, Domine, clypeum salutis tue: et dextera tua conforta me, Accinge me fortitudinem ad prelium: incurua super me resistentes mihi et odientes me disperde. u\. Diligam te Domine uirtus mea: Dominus firmamentum meum, et liberator meus.

Oratio. Da nobis, Domine, clypeum salutis tue: et dextera tua nos ad alta semper prouehendo confortet, quo accincti fortitudine tua ad prelium per insigne Crucis tue tropheum deiiciamus aduersantem nobis humani generis inimicum. R\. Amen.

Per misericordiam.

Antiphona 2. In tribulatione mea inuocaui Dominum;  et ab inimicis meis saluus ero. P. Quia custodiui uias eius; et non egi impie a Deo meo. u\. Et exaudiuit de templo sancto suo uocem meam: et clamor meus in conspectu eius, et introiuit in aures eius.

Oratio. In tribulatione sua te Deum liberatorem suum inuocat Ecclesia tua: petimus proinde, ut eam salues ab inimicis; qui eam redemisti pretio tui cruoris: quo ita uias tuas in hac peregrinatione custodiat, ut ouans ad tua mereatur peruenire promissa. R\. Amen.

Per misericordiam

Antiphona 3. Deus meus salua me de inimicis meis: et a resistentibus mihi erue me. P. Et confitebor tibi in gentibus, et nomini tuo cantabo. u\. Eripe  me de contradictionibus populi: constitues me in caput gentium.

Oratio. Deus noster, salua nos ab insurgentibus inimicis; et a resistentibus uictorie Crucis, libera nos potentia Deitatis: ut nomini tuo cantantes, te semper gloriosum confiteamur in gentibus, cuius sanguine redemptus est mundus. R\. Amen.

Per misericordiam.

R\. Cogitauerunt iniqui dicentes: uenite disperdamus eum de gente, P. Et non memorabitur nomen eius amplius. Sed tu Domine Deus Isrel a te confundantur inimici mei. u\. Dixerunt: uenite mittamus lignum in panem eius, et eradamus eum de terra uiuentium. P. Et non. Non dicatur Gloria.

Oratio. Deus, quis similis tibi tam in bonitate,  quam in uirtute? qui Sanctos tuos et bonitate erudis et uirtute defendis: inimicorum ora frementia comprimis, et tuorum obsecrationem agnoscis: Da nobis de tua bonitate confidentibus operum bonorum particulam, que nos et ab inimicis consilio tutos efficiat, et mundatos a crimine tibi placere ostendat: ut tu nos ad gloriam perducas eternam, qui solus es Altissimus super omnem terram. R\. Amen.

Per misericordiam.


In Laudibus.

Antiphona. Ego in iniquitatibus conceptus sum: et in peccatis peperit me mater mea. Miserere mei Deus secundum magnam misericordiam tuam. Psalmus L.

 Oratio. Auerte faciem tuam. fol. 161.

Ad Canticum. Antiphona. Non sis mihi formidini spes mea; in die afflictionis mee succurre mihi.

Canticum. Sana me, Domine. fol. 259.

Oratio. Adesto nobis Domine, quasi bellator fortis: ut te in nobis pugnante, omnis uigor nos impugnantis aduerse corruat fortitudinis: et in sopore sue confessionis nostris labentibus inimicis, ereptos nos sibi uendicet tue uis potentie maiestatis. R\. Amen.

Per misericordiam.

Ad Benedictus. Antiphona. Mane astabo tibi et uidebo te, Domine: quoniam tu es qui non uis iniquitatem. u\. uerba mea auribus percipe Domine, intellige clamorem meum. Intende uoci orationis mee,  rex meus et Deus meus. Quoniam ad te orabo, Domine.

Canticum. Benedictus es Domine. fol. 6.

Lauda. Montes et omnes colles: ligna fructifera, et omnes cedri laudate Dominum. Psalmus CXLuIII.


Lectio libri Samuelis .

R\. Deo gratias.

In illis diebus: uocauit Samuel Saul in solario domus, dicens: Surge, et dimittam te. Et surrexit Saul: et egressi sunt ambo, ipse uidelicet, et Samuel. Cumque descenderent in extrema parte ciuitatis, Samuel dixit ad Saul: Dic puero ut antecedat nos, 272 et transeat: tu autem subsiste paulisper, ut indicem tibi uerbum Domini.  Tulit autem Samuel lenticulam olei, et fudit super caput  eius, et osculatus est eum, et ait: Ecce, unxit te Dominus super hereditatem suam in principe. Cumque abieris hodie a me, inuenies duos uiros iuxta sepulchrum Rachelis in finibus Beniamin, meridie, dicentque tibi: Inuente sunt asine, quas ieras perquirendas: et intermissis pater tuus asinis, solicitus est pro uobis, et dicit: Quid faciam de filio meo? Cumque abieris inde, et ultra transieris ad quercum Thabor, inuenient te ibi tres uiri ascendentes ad Dominum in Bethel, unus portans tres hedos, et alius tres tortas panis, et alius portans lagenam uini. Cumque te salutauerint, dabunt tibi duos panes, et accipies de manibus eorum. Post hec uenies in collem Domini, ubi est statio Philisthinorum: et cum ingressus fueris urbem, obuiam habebis gregem  prophetarum descendentium de excelso, et ante eos psalterium, et tympanum, et tibiam, et citharam, ipsosque prophetantes. Et insiliet in te spiritus Domini, et prophetabis cum eis, et mutaberis in uirum alium. Quando ergo uenerint signa hec omnia tibi, fac quecumque inuenerit manus tua, quia Dominus tecum est. Et descendes ante me in Galgala, et ego quippe descendam ad te, ut offeras uictimas pacificas: septem diebus expectabis, donec ueniam ad te, et ostendam tibi quid facias. Itaque cum auertisset humerum suum, ut abiret a Samuele, immutauit ei Deus cor aliud, et uenerunt omnia signa hec in die illa. ueneruntque ad predictum collem, et ecce cuneus prophetarum obuius ei: et insiluit super eum Spiritus Domini, et prophetauit in medio eorum. uidentes  autem qui nouerant eum ab heri, et nudiustertius, quod esset cum prophetis, et prophetaret, dixerunt ad inuicem: Quenam res accidit filio Cis? num et Saul inter prophetas? Responditque alter ad alterum dicens: Et quis pater eorum? Propterea uersum est in prouerbium: Num et Saul inter prophetas? Cessauit autem prophetare, et uenit ad excelsum. Dixit autem pater Saul ad eum, et ad puerum eius: Quo abistis? Qui responderunt: Querere asinas: quas cum non reperissemus, uenimus ad Samuelem. Et dixit ei pater suus: Indica mihi quid dixerit tibi Samuel. Et ait Saul ad patrem suum: Indicauit nobis quia inuente sunt asine. De sermone autem regni non indicauit ei quem locutus fuerat ei Samuel. Et conuocauit Samuel  populum ad Dominum in Masphat: et ait ad filios Isrel: Hec dicit Dominus Deus Isrel: Ego eduxi Isrel de Aegypto, et erui uos de manu Aegyptiorum, et de manu omnium regum, qui affligebant uos. uos autem hodie proiecistis Dominum Deum uestrum, qui solus saluauit uos de uniuersis malis, et tribulationibus uestris: et dixistis: Nequaquam: sed regem constitue nobis. Nunc autem state coram Domino per tribus uestras, et familias. Et applicauit Samuel omnes tribus Isrel, et cecidit sors tribui Beniamin. Et applicauit tribum Beniamin et cognationes eius, et cecidit in cognatione uiri, et peruenit usque ad Saul filium Cis. Quesierunt ergo eum, et non est inuentus. Et consulerunt post hec Dominum utrumnam uenturus esset illuc. Responditque Dominus: Ecce absconditus  est domi. Miserunt itaque, et tulerunt eum inde: et stetit in medio populi, et altior fuit uniuerso populo ab humero et sursum. Et ait Samuel ad omnem populum: Certe uidetis quem elegit Dominus, quoniam non est similis ei in omni populo. Et clamauit omnis populus, et ait: uiuat Rex. Locutus est Samuel ad populum legem regni, et scripsit in libro, et reposuit coram Domino. R\. Amen.

Hymnus. Noctis tempus iam preterit. Quere fol. 257.

Capitula. Domine, qui olim in corpore nostro pati dignatus es: quando ad nos respicies, et ad solitudinem, atque implorationem nostram? Quando propitius conuertes obtutum? Nec moreris, nec tardes: iam intende, iam conuertere, iam respice: ut orationis  nostre, que nunc in sinum nostrum pro secretorum suorum compunctione conuertitur, ante conspectum tuum purgato corde, gemitus dirigantur.

Pater noster.

Lauda. Iniquos odio habui, et abominatus sum: P. Legem autem tuam dilexi, Deus meus. u\. Adiutor, et susceptor meus es tu: et in uerbum tuum speraui. P. Legem autem.

Oratio. Auxiliare nobis, Domine, et salui erimus: te enim desistente, perditio, et te presente uitalis est plenitudo. R\. Amen.



273 Ad Tertiam.


Prouerbiorum Salomonis .

R\. Deo gratias.

Fili, qui despicit proximum suum, peccat: qui  autem miseretur pauperi, beatus erit. Errant qui operantur malum: misericordia et ueritas preparant bona. In omni opere erit abundantia: ubi autem uerba sunt plurima, frequenter egestas. Corona sapientie, diuitie eorum: fatuitas stultorum, impietas. Liberat animas testis fidelis: et profert mendacia uersipellis. In timore Domini fiducia fortitudinis; et filiis eius erit spes. Timor Domini fons uite, ut declinet a ruina mortis. In multitudine populi dignitas regis: et in paucitate plebis ignominia principis. Qui patiens est, multa gubernatur prudentia: qui autem impatiens, exaltat stultitiam suam. uita carnium, sanitas cordis: putredo ossium, inuidia. Qui calumniatur egentem, exprobrat factori  eius: honorat autem eum, qui miseretur pauperis. R\. Amen.


Lectio libri Samuelis .

R\. Deo gratias.

In illis diebus: Saul abiit in domum suam in Gabaa: et abiit cum eo pars exercitus, quorum tetigerat Deus corda. Filii uero Belial dixerunt: Num saluare nos poterit iste? Et despexerunt eum, et non attulerunt ei munera: ille uero dissimulabat se audire. Ascendit autem Naas Ammonites, et pugnare cepit aduersus Iabes Galaad. Dixeruntque uniuersi uiri Iabes ad Naas: Habeto nos federatos, et seruiemus tibi. Et respondit ad eos Naas Ammonites: In hoc feriam uobiscum fedus, ut eruam omnium uestrorum oculos dextros, ponamque uos obprobrium  in uniuerso Isrel. Et dixerunt ad eum seniores Iabes: Concede nobis septem dies, ut mittamus nuntios ad uniuersos terminos Isrel: et si non fuerit qui defendat nos, egrediemur ad te. uenerunt autem nuntii in Gabaa ad Saul: et locuti sunt uerba, audiente populo: et leuauit omnis populus uocem suam et fleuit. Et ecce Saul: ueniebat, sequens boues de agro, et audiens quod populus plorat. Et narrauerunt ei uerba uirorum Iabes. Et insiluit spiritus Domini in Saul, cum audisset uerba hec, et iratus est furor eius nimis. Assumens utrumque bouem, concidit in frusta, misitque in omnes terminos Isrel per manum nuntiorum, dicens: Quicumque non exierit, secutusque fuerit Saulem, et Samuelem, sic fiet bobus eius. Inuasit ergo populum timor Domini, et egressi sunt  quasi uir unus in Bezech: fueruntque filii Isrel trecenta millia: uirorum autem Iuda triginta millia. Et dixerunt nuntiis, qui uenerant: Sic dicetis uiris, qui sunt in Iabes Galaad: Cras enim erit nobis salus, cum incaluerit sol. uenerunt ergo nuntii, annuntiauerunt uiris Iabes: qui letati sunt; atque dixerunt: Mane exibimus ad uos: et facietis nobis omne, quod placuerit uobis. Et factum est, cum uenisset dies crastina, constituit Saul populum in tres partes: et ingressus est media castra in uigilia matutina, et percussit Ammon usque dum inclaresceret dies: reliqui autem dispersi sunt, ita ut non derelinquerentur in eis duo pariter. Et ait populus ad Samuel: Quis est iste qui dixit: Saul num regnabit  super nos? Date uiros, et interficiemus eos. Et ait Saul: Non occidetur quisque in die hac, quia hodie fecit Dominus salutem in Isrel. Dixit autem Samuel ad populum: uenite, et eamus in Galgala, et innouemus ibi regnum. Et perrexit omnis populus in Galgala, et fecerunt ibi regem Saul coram Domino in Galgala, et immolauerunt ibi uictimas pacificas coram Domino. Et letatus ibi Saul, et cuncti uiri Isrel. R\. Amen.

Antiphona 1. Exaudi Domine de templo sancto tuo uocem meam. Quia circumdederunt me gemitus mortis. P. Et torrentes iniquitatis conturbauerunt me. R\. Diligam te Domine uirtus mea: Dominus firmamentum meum, et liberator meus. P. Et torrentes. Non dicatur Gloria.

 Oratio. Exaudi Domine de templo sancto tuo uocem Ecclesie tue: ut qui in passione positus, riuulos sanguinis patiendo tolerasti, nos mortis gemitibus circumdatos solaturus aspicias; ut torrentes iniquitatis in nullo nos noceant: cum imperturbatos nos reddiderit adiutrix gratia tua. R\. Amen.

Antiphona 2. In puluerem mortis deduxerunt me, Domine. Quoniam circumdederunt me canes multi: concilium malignantium obsedit me. Foderunt manus meas, et pedes: dinumerauerunt omnia ossa mea. u\. Tu autem Domine ne longe facias auxilium tuum a me: ad defensionem meam conspice. Non dicatur Gloria.

Oratio. Tu Deus noster et fortitudo nostra, qui pro nobis crucis sustinuisti iniuriam, 274 ne repellas  Ecclesiam tuam: ut que constricta formidine, affligente inimico incedit, te sibi parcente, gratuletur se in persecutionibus dilatari. R\. Amen.

Antiphona 3. Infirmatus est in paupertate uigor meus: et ossa mea conturbata sunt. Factus sum obprobrium uicinis meis, et timor notis meis. u\. In te Domine speraui non confundar in eternum: in tua iustitia libera me et eripe me.

R\. Omnes amici mei illuserunt mihi. Preualuerunt aduersum me uiri pacis mee et qui edebat mecum, P. Posuit aduersum me supplantationem. u\. uerbum iniquum disposuerunt aduersum me: Numquid qui dormit non adiiciet ut resurgat? Etenim homo pacis mee, in quem ego sperabam. P. Posuit. Non dicatur Gloria.

 Preces. Clamamus ad te, Deus, exaudi nos, P. Et a flagello ire tue libera. u\. Tu traditus es ad mortem, Redemptor Sancte, sanctifica gregem, quem tuo redemisti cruore. P. Et. u\. Qui portas spineam in caput tuum coronam: nos membra tua ab spinis criminum purga. P. Et. u\. uox tua Patrem pro nobis nunc interpellet, qui clamauit in cruce: ut ignorantibus subueniret. P. Et.

Hymnus. O Nazarene. fol. 144.

Capitula. Domine Iesu Christe, non infirmetur, quesumus, in peregrinatione huius paupertatis uigor Ecclesie tue: ac si contigerit in nobis uirtutum ossa pro tempore conturbari; exemplo passionis tue erecti, non incidamus usquequaque in laqueos  inimici.

Pater noster.



Ad Sextam.


Lectio libri Ezechielis Prophete .

R\. Deo gratias.

Factum est uerbum Domini ad me, dicens: Fili hominis pone faciem tuam contra Pharaonem regem Aegypti; et prophetabis de eo, et de Aegypto uniuersa: Loquere, et dices: Hec dicit Dominus Deus: Ecce ego ad te Pharao rex Aegypti, draco magne, qui cubas in medio fluminum tuorum, et dixisti: Meus est fluuius, et ego feci me ipsum. Et ponam frenum in maxillis tuis: et adglutinabo pisces fluminum tuorum. Et proiiciam te in desertum, et omnes pisces fluminum tuorum: super  faciem terre cades, non colligeris, neque congregaberis: hestiis terre, et uolatilibus celi, dedi te ad deuorandum: Et scient omnes habitatores Aegypti quia ego Dominus: pro eo quod fuisti baculus arundineus domui Isrel. Quando apprehenderunt te manu, et confractus es, et lacerasti omnem humerum eorum: et innitentibus eis super te, comminutus es, dissoluisti omnes renes eorum. Propterea hec dicit Dominus Deus: Ecce ego adducam super te gladium, et interficiam de te hominem, et iumentum. Et erit terra Aegypti in desertum, et solitudinem: et scient quia ego Dominus. R\. Amen.

Antiphona 1. Respice in me, Deus, et miserere mei. P. Deus, Deus meus, ne derelinquas me. u\. uide humilitatem meam, et laborem meum: et dimitte  mihi omnia peccata mea. P. Deus, Deus meus.

Oratio. Respice in nos Domine, et miserere nostri; teque in tribulatione inuocantibus assiste propitius: ut in quibus maiestatem tuam adorando laudamus, digne suscipias; et pro quibus te timemus, pius ignoscas. Timoris igitur tui obedientia corda nostra letifica; et consolationis dulcedine dubietatem nostre mentis conforta: et quia tu suauis, ac mitis es; suauitatem ex tua indulgentia hauriamus: et in retribuendo pium te, mitemque sentiamus. R\. Amen.

Per misericordiam.

Antiphona 2. Circumdederunt me, Domine, uituli multi: tauri pingues obsederunt me. u\. Aperuerunt in me os suum, sicut leo rapiens, et rugiens.

 Oratio. Christe Dei Filius, quem hominem purum, non Deum credentes, uitulorum multitudo circumdat, et taurorum pinguium persequens crassitudo: dilaniat: da nobis inuicto Crucis tue signaculo frui; ut omnis per hoc a nobis congregatio dispereat inimici. R\. Amen.

Per misericordiam tuam, Deus, etc.

Antiphona 3. Quare tristis es anima mea? et quare conturbas me? Spera in Domino, et confitere illi. u\. Hec recordatus sum, et effudi in me animam meam: quoniam ingrediar in locum tabernaculi mirabilis, usque ad domum Dei: in uoce exultationis, et confessionis: sonus epulantis.

R\. Cogitauerunt aduersum me: ne derelinquas  me, Domine Deus meus. P. Ne discedas a me. u\. Intende in adiutorium meum, Domine Deus salutis mee. P. Ne discedas a me. Non dicatur Gloria.

275 Preces. Quos redemisti sanguine, P. Tua salua potentia, Christe misericors. u\. Pro quibus flagellis cesus adductus es, P. Tua salua potentia, Christe. u\. Pro quorum crimine Piissime cruci affixus es, P. Tua. u\. Pro quibus uerberatus es, capite et percussus es, P. Tua. u\. Qui tibi flentes mala nostra pandimus, P. Tua.

Hymnus. O Nazarene. fol. 144.

Oratio. Dirige nos in uia tua; et sitientibus nobis sapientie fontem benignus ostende: ut nimia tristitia careamus, et eterne uite dulcedinem hauriamus.

Pater noster



Ad uesperum.


Lauda. uespere, et mane, et meridie te laudamus, Domine.

Dominus sit semper. R\. Et cum.

Antiphona. Ne derelinquas me Domine Deus meus: ne discedas a me. Psalmus XXXuII.

Lauda. Qui das salutem regibus, P. Et liberasti Dauid seruum tuum: libera me de gladio maligno. u\. Benedictus Dominus Deus meus, qui docet manus meas ad prelium, et digitos meos ad bellum. P. Et liberasti.

Hymnus. uerbum Patris, quod prodiit. fol. 252.

Capitula. Sit festum ieiunium nostrum apud te Domine qui iniquitates deles, et peccata dimittis: uide gemitus confitentium tibi, et preces omnium  libenter exaudi; ut qui tibi in ueritate seruiunt, aduersitate nulla turbentur: aufer omnem malitiam de cordibus nostris, ut tuis inherendo preceptis, tua nos pace letifices.

Pater noster.

Humiliate uos benedictioni.

Dominus sit semper. R\. Et cum.

Benedictio. iehsu Saluator, ac Deus noster emundet uos per abstinentie puritatem ab omni delicti contagione. R\. Amen. Quique uestrarum est redemptio animarum, sit remunerator uestrorum ieiuniorum. R\. Amen. Ut ab eo donetur uobis eterna gloria, a quo sanctificari uultis per abstinentiam. R\. Amen.

Lauda. Iniquos odio. Et Oratio. Auxiliare nobis. fol. 272.



FERIA QUINTA.



Ad Matutinum.


Antiphona. uoce mea ad Dominum clamaui: et exaudiuit me de monte sancto suo. Psalmus III.

Oratio. Exaudi nos Domine de monte sancto tuo clamantes ad te de peccati profundo: ut qui in mundo citra opera carnis prodiendo mons factus es magnus, prebe solido nobis tuo herere fundamento: a quo et instantium nos non conuellat genus tempestatum; et insurgentium feritas te erga nostrum quiescat perseuerante presidium. R\. Amen.

Per misericordiam.

Antiphona 1. Qui oderunt me gratis, annuebant oculis. Mihi quidem pacifice loquebantur: P. Et  super iram dolose cogitabant: Deus meus, et Dominus meus in causam meam respice. u\. uidisti Domine, ne sileas: Domine, ne discedas a me.

Oratio. Christe, Saluator noster et Domine, quem inimici tui gratis oderunt; cuique te annuentes oculis pacifice loquebantur: da nobis, ut et amicos in te, inimicosque propter te ueraciter diligere ualeamus: ut cum tu Dominus fueris solus in causa nostra, simplex ad omnes procedat nostra conscientia. R\. Amen.

Antiphona 2. uerba, inimicus, et dolos, iniquitatemque meditatus est in cubili suo: ostende mihi Domine misericordiam tuam. u\. Dixit iniustus ut non derelinquat sibi: non est timor Dei ante oculos eius.

 Oratio. Non ueniat nobis, Domine, pes superbie, nec manus peccatorum peccato preualente nos moueat: sed sperantes in protectione alarum tuarum, circumuolantium insidiarum rapinis erepti, ab ubertate domus tue sancto eloquio repleamur; et torrente deliciarum tuarum, distributa per Spiritum exundantis gratie uarietate, potemur. R\. Amen.

Per misericordiam.

Antiphona 3. Amici mei, et proximi mei aduersum me appropinquauerunt. Et proximi mei a longe steterunt: et uim faciebant qui querebant animam meam. u\. Domine, ne in ira tua arguas me, neque in furore tuo corripias me. Non dicatur Gloria.

Oratio. Deus, ante cuius conspectum nullius desideria uel gemitus abscondita sunt; intende in  adiutorium nostrum, et amoue a nobis furorem indignationis tue: ut qui in te confidimus, non decidamus in laqueos inimici. R\. Amen.

R\. Adtende, Domine, ad me. P. Et audi 276 uerba aduersariorum meorum. Foderunt foueam, ut caperent me: ne propitiatus fueris iniquitati eorum. u\. Tu autem Domine, Deus exercituum omnium regum terre, qui sedes super Cherubim, aperi oculos tuos, et uide inclina aurem tuam. P. Et audi. Non dicatur Gloria.

Oratio. Tu, Domine, in cithara, et cantico inimicorum dignatus es uerti, dum linguas tibi derogantium pertulisti: te utique infideles in fabula obtrectauerunt, a quo recedentes abominati sunt, et in cuius faciem expuere non pepercerunt; tu salus  proinde nostra, atque saluator, saluandis nobis inlabere: ut qui persequentium te fuisti doloribus cruciatus, credentium te et confessionibus placeris et actibus. R\. Amen.


In Laudibus.

Antiphona. Tibi soli peccaui Domine, et malum coram te feci; miserere mei. Psalmus L.

Oratio. Tibi soli peccauimus Domine; et malum coram te fecimus: cui quidem non celantur abscondita nostra, que cordis retinent claustra: et tamen erubescimus pandere, quod non timemus perpetrare. Sed tu Domine, qui non despicis penitentes, suscipe preces humilium; et ueniam tribue peccatorum: ac per potentiam Trinitatis, rectitudinem, qua gradiamur,  doceat nos Spiritus Sanctus; et ad sanctitatis gloriam pertrahat spiritus rectus, atque ad iustificationem principalis deducat spiritus: ut unice uirtutis immensa potestas, et Pater regat quos condidit; et Filius custodiat quos redemit; et Spiritus Sanctus repleat quos creauit. R\. Amen.

Ad Canticum. Antiphona. Domine, qui me persequuntur, corruant, et infirmi fiant.


Canticum. Hieremie .

Seduxisti me Domine, et seductus sum: * fortior me fuisti, et inualuisti:

Factus sum in derisum tota die, * omnes subsannabant me.

Quia iam olim loquar, uociferans iniquitatem, * et uastitatem clamito.

 Et factus est mihi sermo Domini in obprobrium, * et in derisum tota die.

Et dixi: Non recordabor eius, * neque loquar ultra in nomine illius.

Et factus est in corde meo quasi ignis exestuans, claususque in ossibus meis, * et defeci, ferre non sustinens.

Audiui enim contumelias multorum, * et terrores in circuitu.

Persequimini, et persequamur eum: * ab omnibus uiris, qui erant pacifici mei, et custodientes latus meum:

Si quo modo decipiatur, et preualeamus aduersus eum, * et consequamur ultionem ex illo.

Dominus autem mecum est quasi bellator fortis: *  idcirco qui persequuntur, cadent, et infirmi erunt.

Confundantur uehementer, quia non intellexerunt obprobrium sempiternum, * quod nunquam delebitur.

Et. tu Domine exercituum probator iusti, * qui probas corda et renes:

uideam queso ultionem ex eis: * tibi enim reuelaui causam meam.

Oratio. Deus, cuius animam leonum uoracitas nequiuit absumere in eo, quod iustitia in te inuenta eorum uidebatur rabiem effugare: emitte Angelum tuum qui os leonis illis, qui per mundum rugiens currit, querens quem deuoret, concludat: atque animas nostras de eius persuasione, atque dominatu eripiat. R\. Amen.

 Ad Benedictus. Antiphona. Psallam, et intelligam in matutinis, quando uenies ad me? u\. Misericordiam, et iudicium cantabo tibi Domine. P. Psallam.

Canticum. Benedictus es Domine. fol. 6. Lauda. In sanctis eius laudate Dominum. Psalmus CXLuIII.


Lectio libri Samuelis .

R\. Deo gratias.

In illis diebus: Pugnauit Saul contra Moab, et filios Ammon, et Edom, et reges Soba, et Philistheos. et quocumque se uerterat, superabat. Congregatoque exercitu, percussit Amalec, et eruit Isrel de manu. uastatorum eius. Fuerunt autem filii Saul Ionathas, et Iessui, et Melchisua: nomina duarum filiarum eius, nomen primogenite Merob, et nomen minoris  Michol. Et nomen uxoris Saul, Achinoam filia Achimaas: et nomina principum militie eius Abner, filius Ner, patruelis Saul. Porro Cis fuerat pater Saul, et Ner pater Abner, filius Abiel. Erat autem bellum potens aduersum Philistheos 277 omnibus diebus Saul. Nam quemcumque uiderat Saul uirum fortem, et aptum ad prelium, sociabat eum sibi. Et dixit Samuel ad Saul: Me misit Dominus, ut ungerem te in regem super populum eius Isrel: nunc ergo audi uocem Domini: Hec dicit Dominus exercituum: Recensiui quecumque fecit Amalec Isreli, quomodo restitit ei in uia cum ascenderent de Aegypto. Nunc igitur uade, et percute Amalec, et demolire uniuersa eius: non parcas ei, sed interfice a uiro usque ad mulierem, et paruulum atque lactantem, bouem et  ouem, camelum atque asinum. Precepit itaque Saul populo, et recensuit eos quasi agnos: ducenta millia peditum, et decem millia uirorum Iuda. Cumque uenisset Saul usque ad ciuitatem Amalec, tetendit insidias in torrente. Dixitque Saul Cineo: Abite, et recedite, atque discedite ab Amalec: ne forte inuoluam te cum eo: tu enim fecisti misericordiam cum omnibus filiis Isrel, cum ascenderent de Aegypto. Et recessit Cineus de medio Amalec. Percussitque Saul Amalec, ab Heuila, donec uenit ad Sur, que est regionis Aegypti. Et apprehendit Agag regem Amalec uiuum: omne autem uulgus interfecit in ore gladii. Et pepercit Saul, et omnis populus, Agag, et optimis gregibus ouium et armentorum, et uestibus, et arietibus, et uniuersis que pulchra erant, nec uoluerunt  disperdere ea: quidquid uero uile fuit, et reprobum, hoc demoliti sunt. Factum est uerbum Domini ad Samuel, dicens: Penitet me quod constituissem Saulem regem: quia dereliquit me, et uerba mea opere non impleuit. Contristatusque est Samuel, et clamauit ad Dominum tota nocte illa. Cumque surrexisset Samuel de nocte, ut iret ad Saul mane, nuntiatum est Samueli, eo quod uenisset Saul in Carmelum, et erexisset sibi fornicem triumphalem, et reuersus transisset, descendissetque in Galgala. uenit ergo Samue ad Saul, et dixit Samuel: Et que est hec uox gregum, que resonat in auribus meis, et armentorum, quam ego audio? Et ait Saul: De Amalec adduxerunt ea: pepercit enim populus melioribus ouibus, et armentis, ut immolarentur Domino Deo  tuo; reliqua uero occidimus. Dixit autem Samuel ad Saul: Sine me, et indicabo tibi que locutus sit Dominus ad me nocte. Dixitque ei: Loquere. Et ait Samuel: Nonne cum paruulus esses in oculis tuis, caput in tribubus Isrel factus es? unxitque te Dominus in regem super Isrel, et misit te Dominus in uiam, et ait: uade, et interfice peccatores Amalec, et pugnabis contra eos usque ad internecionem eorum. Quare ergo non audisti uocem Domini: sed uersus ad predam es, et fecisti malum in oculis Domini? Et ait Saul ad Samuelem: Immo audiui uocem Domini et ambulaui in uia per quam misit me Dominus, et adduxi Agag regem Amalec, et Amalec interfeci. Tulit autem populus de preda oues et boues, primitias  eorum que cesa sunt, ut immolarent Domino Deo suo in Galgalis. R\. Amen.

Hymnus. Noctis tempus. fol. 257.

Capitula. Educ, Domine, de tribulatione animam nostram: qui sputa pro nobis perpessus es, et flagella: ut, mundi huius educti de carcere, triumphos Crucis tue debita post nostrum obitum precinamus cum laude.

Pater noster.

Lauda. Adhesi testimoniis tuis P. Domine: noli me confundere. u\. Adhesit, pauimento anima mea: uiuifica me secundum uerbum tuum. P. Adhesi.

Oratio. Ab iniquitatis uia remoue Domine gressus nostros: et in itinere mendatorum tuorum statue cursum nostrum. Animam igitur pauimento inherentem,  remedio salutifero subleua; tuisque iustificationibus edoctam, potentia uerbi tui uiuifica. R\. Amen.

Per misericordiam.



Ad Tertiam.


Prouerbiorum Salomonis .

R\. Deo gratias.

Fili, de fructu oris homo saturabitur bonus: anima autem preuaricatorum iniqua. Qui custodit os suum, custodit animam suam: qui autem inconsideratus est ad loquendum, sentiet mala. uult et non uult piger: anima autem operantium impinguabitur. uerbum mendax iustus detestabitur: impius confunditur, iustitia custodit innocentiam: impietas uero peccatorem supplantat. Est quasi diues, cum nichil habeat: et est quasi pauper, cum multis diuitiis sit.  Redemptio anime uiri diuitie sue: qui autem pauper est, increpationem non sustinet. Lux iustorum letificat: lucerna autem impiorum extinguitur. Inter superbos iurgia semper sunt: qui autem agunt cuncta 278 consilio, reguntur sapientia. Qui detrahit alicui rei, ipse in futurum obligat: qui autem timet preceptum, in pace uersabitur. R\. Amen.


Lectio libri Samuelis .

R\. Deo gratias.

In illis diebus: Congregauerunt Philisthiim agmina sua in prelium, conueneruntque in Socho Iude: et castrametati sunt inter Socho, et Azeca in finibus Domim. Porro Saul, et uiri Isrel congregati uenerunt in ualle terebinthi, et direxerunt acies ad bellandum contra Philisthiim. Et Philisthii stabant super  montem ex altera parte, et Isrel stabant super montem ex altera parte: uallisque erat inter eos. Et egressus est uir spurius de castris Philisthinorum, nomen Goliath, de Geth, altitudinis sex cubitorum, et palmi: et cassis erea super caput eius, et lorica armata induebatur: porro pondus lorice eius quinque millia siclorum eris: et ocreas ereas habebat in cruribus suis: et clypeus ereus tegebat humeros eius: hastile autem haste eius, erat quasi liciatorium texentium: ipsum autem ferrum haste eius, sexcentos siclos habebat ferri: et armiger eius antecedebat eum. Stansque clamabat aduersus phalanges Isrel, et dicebat eis: Quare uenistis parati ad prelium? Numquid ego non sum Philistheus, et uos serui Saul? Eligite ex  uobis uirum, et descendat ad singulare certamen: si quiuerit pugnare mecum, et percusserit me, erimus uobis serui: si autem ego preualuero, et percussero eum, uos serui eritis, et seruietis nobis. Et aiebat Philistheus: Ego exprobrabo agminibus Isrel hodie: Date mihi uirum, et ineat mecum singulare certamen. Audiens autem Saul, et omnes uiri Isrelite sermones Philisthei huiuscemodi, stupebant, et metuebant nimis. Dauid autem erat filius uiri Ephrathei, de quo supra dictum est, de Bethlehem Iuda, cui nomen erat Isai, qui habebat octo filios, et erat uir in diebus Saul senex, et grandeuus inter uiros. Abierunt autem tres filii eius maiores post Saul in prelium: et nomina trium filiorum eius, qui perrexerunt ad bellandum, Eliab primogenitus, et secundus  Abinadab, tertiusque Samma. Dauid autem erat minimus. Tribus ergo maioribus secutis Saulem, abiit Dauid, et reuersus est a Saule, ut pasceret gregem patris sui in Bethlehem. Dixit autem Isai ad Dauid filium suum: Accipe fratribus tuis ephi polente, et decem panes istos, et curre in castra ad fratres tuos, et decem formellas casei has deferes ad tribunum: et fratres tuos uisitabis, si recte agunt: et cum quibus ordinati sunt, disce. Saul autem, et omnes filii Isrel, in ualle terebinthi pugnabant aduersus Philisthiim. Surrexit itaque Dauid mane, et commendauit gregem custodibus: et onustus abiit, sicut preceperat ei Isai. Et uenit ad locum Magala, et ad exercitum, qui egressus ad pugnam uociferatus erat in certamine. Direxerat enim aciem Isrel, sed et Philisthiim ex aduerso  fuerant preparati. Derelinquens ergo Dauid uasa, que attulerat, sub manu custodis ad sarcinas, cucurrit ad locum certaminis, et interrogauit si omnia recte agerentur erga fratres suos. Cumque ille adhuc loqueretur, apparuit eis ille spurius, Philistheus, Goliath nomine, ascendens de Geth, ex castris Philithinorum: et loquente eo hec eadem uerba audiuit Dauid. Omnes Isrelite, cum uidissent uirum, fugerunt a facie eius, timentes eum ualde. Et dixit unus quispiam de Isrel: Num uidisti uirum hunc qui ascendit? uirum ergo qui percusserit eum, ditabit rex diuitiis magnis, et filiam suam dabit ei, et domum patris eius faciet in Isrel absque tributo. Et ait Dauid ad uiros qui stabant secum, dicens: Quid dabitur uiro, qui percusserit Philistheum hunc, et tulerit  opprobrium? quis est enim hic Philistheus incircumcisus, qui exprobrauit aciem Dei uiuentis? Referebat autem ei populus eumdem sermonem, dicens: Hec dabuntur uiro, qui percusserit eum. Quod cum audisset Eliab frater eius maior, loquente eo cum aliis, iratus est contra Dauid, et ait: Quare uenisti, et quare derelinquisti paucas oues in deserto? ego noui superbiam tuam, et nequitiam cordis tui: quia ut uideres prelium, descendisti. Et dixit Dauid: Quid feci? numquid non uerbum est? Et declinauit paululum ab eo ad alium: dixitque eumdem sermonem. Et respondit ei populus uerbum sicut et prius. Audita sunt autem uerba, que locutus est Dauid, et annuntiata in conspectu Saulis. Ad quem cum fuisset adductus,  locutus est ei Dauid: Non concidat cor cuiusquam in eo: ego seruus tuus uadam, et pugnabo aduersus Philistheum. Et ait Saul ad Dauid: Non uales resistere Philistheo isti; nec pugnare aduersus eum: quia puer es, 279 hic autem uir bellator est ab adolescentia sua. Dixitque Dauid ad Saul: Pascebam seruus tuus patris mei gregem, et ueniebat leo, uel ursus, tollebantque arietem de medio gregis: et sequebar eos, et percutiebam, eruebamque de ore eorum: et illi consurgebant aduersum me: et apprehendebam mentum eorum, et suffocabam, interficiebamque eos. Nam et leonem et ursum interfeci ego seruus tuus: erit igitur et Philistheus incircumcisus, quasi unus ex eis: qui ausus est maledicere exercitui Dei uiuentis? Et ait: Dominus qui eripuit me de  manu leonis, et de manu ursi, liberabit me de manu Philisthei huius. R\. Amen.

Antiphona 1. Anima mea completa est illusionibus: P. Et non est sanitas in carne mea. Ne derelinquas me, Domine. u\. Incuruatus sum, humiliatus sum: usquequaque rugiebam a gemitu cordis mei. P. Et.

Oratio. Christe Deus noster, qui in corpore tuo et inludi et uerberari te passus es; tu animam nostram inlusionibus repletam ab omni pollutionum sorde depurga: ut, uera sanitate habitante in carne nostra, ad coronam mereamur pertingere destinatam. R\. Amen.

Antiphona 2. Multiplicati sunt super capillos capitis mei inimici mei. Complacuit Domino, ut eriperet me: P. Domine in auxilium meum respice. u\.  Tu autem Domine ne longe facias auxilium tuum a me: ad defensionem meam respice. P. Domine in auxilium.

Oratio. Deus Dei Filius Christe, qui tempore passionis tue, dum multiplicantur super capillos capitis tui qui oderunt te gratis, exsoluis ea que non rapuisse probaris; tu nos a numerositate peccaminum libera, quo et super numerum capillorum nostrorum copia uirtutum excrescat, et debita nobis penalis ex solutio impensione tue miserationis effugiat. R\. Amen.

Antiphona 3. Iuda, quid gloriaris in malitia, qui potens es iniquitate? P. Tota die iniustitiam cogitabat lingua tua: sicut rasorium acutum fecisti dolum. u\. Dilexisti malitiam super benignitatem; iniquitatem  magis quam loqui equitatem. P. Tota. Non dicatur Gloria.

R\. Heu me, quia peregrinatio mea prolongata est: habitaui cum habitantibus Cedar: multum peregrinata est anima mea. Cum his, qui oderunt pacem, eram pacificus: cum loquebar illis, debellabant me. P. Sine causa. u\. Exurgentes testes iniqui, que ignorabam, interrogabant me; retribuebant mihi mala pro bonis. P. Sine causa. Non dicatur Gloria.

Preces. Indulgentiam postulamus, Christe, exaudi. P. Placare, et miserere. u\. Redemptorum pretium, Redemptor sanctifica: in Cruce tua dele nostra crimina. P. Placare, et miserere. u\. Qui humana sustines iudicia, innocens tua nos exalta iudicii gloria. P. Placare u\. Qui de Cruce inspicis Matrem, et  Discipulum, tu nos de celo clementer iam respice. P. Placare.

Hymnus. O Nazarene, lux. Quere folio 144.

Oratio. Ingeniti Patris unigenitum uerbum, qui gloriantem contra te in malitia populum sustines superborum; confitentem tibi gregem salua fidelium: ut dum turba malorum tota die in lingua sua iniustitias cogitat, plebs nomini tuo credula, cantica tibi deferat sine fine accepta.

Pater noster.



Ad Sextam.


Lectio libri Hieremie Prophete .

R\. Deo gratias.

Hec dicit Dominus: uerterunt ad me tergum filii  Isrel, et non faciem, et in tempore afflictionis sue dicent: Surge, et libera nos. Ubi sunt dii tui, quos fecisti tibi? surgant et liberent te in tempore afflictionis tue: secundum numerum quippe ciuitatum tuarum erant dii tui Iuda. Quid uultis mecum iudicio contendere? omnes dereliquistis me, dicit Dominus. Frustra percussi filios uestros, disciplinam non receperunt: deuorauit gladius uester prophetas uestros, quasi leo uastator generatio uestra. uidete uerbum Domini: Numquid solitudo factus sum Isreli, aut terra serotina? quare ergo dixit populus meus: Recessimus, non ueniemus ultra ad te? Numquid obliuiscetur mulier ornamenti sui, aut sponsa fascie pectoralis sue? populus autem meus oblitus est mei diebus innumeris. Quid niteris bonam ostendere  uiam tuam ad querendam dilectionem, que insuper et malitias tuas docuisti uias tuas, et in alis tuis inuentus est sanguis animarum pauperum innocentum? non in fossis inueni eos, sed in omnibus que supra memoraui. Et dixisti: 280 Absque peccato et innocens ego sum: et propterea auertatur furor tuus a me. Et ego iudicio contendam tecum, eo quod dixeris: Non peccaui. Quam uilis facta es nimis, iterans uias tuas! et ab Aegypto confunderis, sicut confusa es ab Assur. Nam et ab ista egredieris, et manus tue erunt super caput tuum: quoniam obtriuit Dominus confidentiam tuam, et nichil habebis prosperum. uulgo dicitur: Si dimiserit uir uxorem suam, et recedens ab eo, duxerit uirum alterum: numquid reuertetur ad eam ulterius? numquid non polluta et contaminata  erit mulier illa? tu autem fornicata es cum amatoribus multis: tamen reuertere ad me, dicit Dominus. R\. Amen.

Antiphona 1. Obseruabit peccator iustum: et queret perdere eum: P. Dominus autem non dereliquit illum. u\. Expectans expectaui Dominum, et intendit mihi. Et respexit me, et exaudiuit deprecationem meam. P. Dominus.

Oratio. Obseruat, Domine, peccator iustum, insidians fidelissimum gregem tuum ad perdendum eum uiuentem ex fide, et de tua misericordia presumentem. Non ergo nos perituros derelinquas in manibus eius; qui propter nos ligno Crucis affixus es. R\. Amen.

 Antiphona 2. Quid gloriaris in malitia, qui potens es iniquitate? P. Tota die iniustitiam cogitabat lingua tua. u\. Dilexisti iniustitiam super benignitatem; iniquitatem magis quam loqui equitatem. P. Tota.

Oratio. Deus, qui gloriantem contra te in malitia discipulum pateris; da nobis sublimiter gloriari passionibus tuis: ut quem malitia porrecti arcum doloris emisit; sic spiculum uulneris in eo credulitas defigat uoluntaria sua confessione. R\. Amen.

Antiphona 3. Inruerunt in me fortes, occupauerunt animam meam. P. Exurge mihi in occursum, Domine Deus meus. u\. Dilexisti omnia uerba precipitationis, lingua dolosa. P. Exurge.

R\. Deus meus, ne elongeris a me, P. Quoniam  tribulatio proxima est: et non est qui adiuuet. u\. Tu autem, Domine, ne longe facias auxilium a me: ad defensionem meam respice. P. Quoniam. Non dicatur Gloria.

Preces. Clamemus omnes una uoce: Domine, miserere. u\. Qui ductus ut ouis, crucifigeris. P. Domine. u\. Qui sanguine fuso das salutem mundo. P. Domine. u\. Qui spiritum tuum Patri commendas. P. Domine. u\. Fac nos per crucem tuam mereri ueniam. P. Domine.

Hymnus. O Nazarene. fol. 114.

Oratio. Inruentes in me fortes, Christe Domine, uirtutis tue ualore compesce: quique tuam in passione animam occupauerunt, iugo seruitutis tue, eorum genimina occupentur: ut tu solus Dominus  Redemptor seculi agnoscaris: cum in occursum Ecclesie tue surrexeris.

Pater noster.



Ad Nonam.


Prouerbiorum Salomonis .

R\. Deo gratias.

Fili, fructus iusti lignum uite: et qui suscipit animas, sapiens est. Si iustus in terra recipit, quanto magis peccator, et impius? Qui diligit disciplinam, diligit scientiam: qui autem odit increpationes, insipiens est. Qui bonus est, haurit a Domino gratiam: qui autem confidit in cogitationibus suis, impie agit. Non roborabitur homo ex impietate: et radix iustorum non commouebitur. Mulier diligens, corona est uiro suo: et putredo ossibus eius, que confusione  res dignas gerit. Cogitationes iustorum iudicia: et consilia impiorum fraudulenta. uerba impiorum insidiantur sanguini: os iustorum liberabit eos. uerte impios, et non erunt: domus autem iustorum permanebit. R\. Amen.


Lectio libri Samuelis .

R\. Deo gratias.

In illis diebus: Ait Dauid: Dominus qui eruit me de manu leonis, et de manu ursi, ipse liberabit me de manu Philisthei huius. Et dixit Saul ad Dauid: uade, et Dominus tecum. Et induit Saul Dauid uestimentis suis, et imposuit galeam eream super caput eius, et uestiuit eum lorica. Accinctus ergo Dauid gladio eius super ueste sua, cepit tentare si armatus  posset incedere: non enim habebat consuetudinem. Dixitque Dauid ad Saul: Non possum sic incedere, quia nec usum habeo. Et deposuit ea, et tulit baculum quem semper habebat in manibus: et elegit sibi quinque limpidissimos lapides de torrente, et misit in peram pastoralem, quam habebat secum, et fundam in manu tulit: et processit aduersus Philistheum. Ibat autem Philistheus incedens, 281 et appropinquans aduersum Dauid, et armiger eius ante eum. Cumque inspexisset Philistheus, et uidisset Dauid, despexit eum. Erat enim adolescens, rufus, et pulcher aspectu. Et dixit Philistheus ad Dauid: Numquid ego canis sum, quod tu uenisti ad me cum baculo? Et maledixit Philistheus Dauid in diis suis: Dixitque ad Dauid: ueni ad me, et dabo carnes tuas  uolatilibus celi et bestiis terre. Dixit autem Dauid ad Philistheum: Tu uenis ad me cum gladio, et hasta, et clypeo: ego autem uenio ad te in nomine Domini exercituum, Dei agminum Isrel, quibus exprobrasti hodie, et dabit te Dominus in manu mea, et percutiam te, et auferam caput tuum a te: et dabo cadauera castrorum Philisthinorum hodie uolatilibus celi et bestiis terre: ut sciat omnis terra, quia est Deus in Isrel. Et nouerit uniuersa hec, quia non in gladio, nec in hasta saluauit Dominus: ipsius enim est bellum, et tradet uos in manus nostras. Cum ergo surrexisset Philistheus, et ueniret, et appropinquaret contra Dauid, festinauit Dauid, et occurrit ad pugnam ex aduerso Philisthei. Et misit manum suam in peram, tulitque lapidem unum, et  funda iecit, et percussit Philistheum in fronte: et infixus est lapis in fronte, et cecidit in faciem suam super terram. Preualuitque Dauid aduersus Philistheum, et interfecit. Cumque gladium non haberet in manu sua Dauid, cucurrit, et stetit super Philistheum, et tulit gladium eius, eduxit de uagina sua: et interfecit eum, preciditque caput eius. uidentes autem Philisthiim, quod mortuus esset fortissimus eorum, fugierunt. Et consurgentes uiri Isrel, et Iuda uociferati sunt, et persecuti Philistheos usque dum uenirent in uallem, et usque ad portas Accaron, cecideruntque uulnerati Philisthiim in uiam Saraim, usque ad Geth, et usque ad Accaron. Et reuertentes filii Isrel postquam persecuti fuerant Philistheos, inuaserunt castra eorum. Assumens  autem Dauid caput Philisthei, attulit illud in Hierusalem: arma uero eius posuit in tabernaculo suo. R\. Amen.

Antiphona 1. Humiliaui in ieiunio animam meam: et factum est mihi in obprobrium. P. Aduersum me exercebantur qui sedebant in porta. u\. Ego uero orationem meam ad te, Domine: tempus beneplaciti. Deus. P. Aduersum me.

Oratio. Christe, Dei Filius, aspice humilitatem nostram in ieiuniis; qui deceptoris discipuli fraude innocens traderis ad supplicium Crucis, et super quem innocentem munera accepta sunt captionis; da nobis, ut nec iurando decipere proximos, nec noxiis moribus studeamus perdere nosmetipsos: quin potius patientie tue doctrinam sequentes, internos,  externosque ualeamus euincere hostes. R\ Amen.

Antiphona 2. Deus meus, eripe me de manu peccatoris, de manu contra legem agentis et iniqui. P. Quoniam tu es patientia mea. u\. Deus, in te speraui: Domine, non confundar in eternum. P. Quoniam.

Oratio. Deus noster eripe nos de manu peccatoris; qui pro nobis penam perferre dignatus es Crucis: ut tu solus sis patientia nostra; qui pro nobis passus es sepulturam. R\. Amen.

Antiphona 3. Supra dorsum meum fabricauerunt peccatores: longe fecerunt iniustitiam suam. P. Dominus iustus concidet ceruices peccatorum. u\. Sepe expugnauerunt me a iuuentu e mea, dicat nunc Isrel. P. Dominus.

 Hymnus. O Nazarene. fol. 144.

Oratio. Ecce, Domine, supra Ecclesie tue dorsum iniquitas onerosa peccantium fabricata est superborum; cum incorrigibiles moribus, membra tua atrociter premunt. Da ergo, quesumus, nobis, ita tolerantie uirtute fulciri, ut eos, quos in dorsum anime nostre sanandos portamus, salubriter nobiscum ad celeste stabulum reportemus: quo, uno ac singulari denario cum illis accepto, et nos de predicatione mereamur percipere lucrum, et ipsi de obedientia capiant nobiscum premium sempiternum.

Pater noster.



Ad uesperos.

Lauda. Dominus illuminatio mea, et salus mea: quem timebo?

 Dominus sit semper. R\. Et cum.

Antiphona. Iudica Domine nocentes me, et expugna impugnantes me. Apprehende arma et scutum: et exurge, Deus, in adiutorium mihi. Psalmus XXXIu.

Lauda. Memento uerbi tui seruo tuo, in quo mihi spem dedisti. P. Hec me consolata est in humilitate mea: u\. Quia eloquium tuum uiuificauit me. P. Hec.

282 Hymnus. uerbum Patris. fol. 252.

Capitula. Deus qui in hac. fol. 241.

Lauda. Adhesi testimoniis.

Et Oratio. Ab iniquitatis. fol. 277.



FERIA SEXTA.



Ad Matutinum.

 Antiphona. Domine, quid multiplicati sunt qui tribulant me? multi insurgunt aduersum me. Psalmus III.

Oratio. Multiplicati sunt, Domine, qui tribulant nos: sed tu multus es in misericordia qua eruas nos: in nullo enim formidabimus ab imminenti pressura, si tantum tua muniamur, Omnipotens, gratia. R\. Amen.

Antiphona 1. Tu mihi es refugium a pressura, que circumdedit me, Domine: P. Exultatio mea redime me a circumdantibus me. u\. Intellectum tibi dabo, et instruam te in uia, qua egredieris: Domine, firmabo super te oculos meos. P. Exultatio mea.

Oratio. Tu nobis es Domine refugium a pressura, que circumdedit nos: et ideo, qui patiendo pro  nobis, exaltatio facta es nostra, redime nos a circumdantium inimicorum muscipula. R\ Amen.

Antiphona 2. Cum mihi molesti essent, P. Induebam me cilicio. Et humiliabam in ieiunio animam meam. u\. Iudica Domine nocentes me, et expugna impugnantes me. P. Induebam me.

Oratio. Da nobis Domine, ut mortificationem tuam circumferamus in corpore nostro; qui nos uiuificasti in corpore tuo: ut cum molesti nobis fuerint inimici, non eamus contra illos reddituri uindictam; sed induti cilicio, nostramque humiliantes in ieiunio animam, tibi Domino in sinu nostro effusam orationem deferamus acceptam. R\. Amen.

Antiphona 3. Exurge Domine, et intende in iudicium  meum; Deus meus, et Dominus meus in causam meam. P. Non supergaudeant de me inimici mei, neque dicant in corde suo: Deuorabimus eum. u\. Confundantur et reuereantur omnes simul, qui querunt animam meam. P. Non supergaudeant.

Oratio. Deus noster et Domine Iesu Christe, tu semper adesto in causa Ecclesie tue; per quam eam patienter discernas a ceteris; qui solus pro ea pertulisti uulnera passionis. R\. Amen.

R\. Contumelias, et improperium passus sum ab eis: et proximi mei, qui custodiebant latus meum, dicebant: Decipiamus eum, et preualeamus ei. Sed tu, Domine, mecum es quasi bellator fortis: cadant in obprobrium sempiternum: P. Et uideam uindictam in eis: quia tibi reuelaui causam meam. u\.  Da filios eorum in fame, et deduc eos in manu gladii: fiant uxores eorum absque liberis, et uidue: et uiri eorum interficiantur morte. P. Et uideam. Non dicatur Gloria.

Oratio. Quid tibi, Domine, a te formata creatura restituat, pro qua exprobrantium obprobria sustinens, solus sedens comminatione repletus es? Pro quibus ergo tanta passionum uulnera sustulisti, quesumus, ut eos, nec carnis passionibus deiici, nec Inferni patiaris barathro dimergi. R\. Amen.


In Laudibus.

Antiphona. In iniquitatibus ego conceptus sum: et in peccatis peperit me mater mea. Tibi soli peccaui, Domine, et malum coram te feci: miserere mei.  Psalmus L.

Oratio. Agnoscentibus nobis iniquitates nostras, et propria tibi Domine pandentes piacula, eiulantes lachrymis, pectore uerberato supplices oramus: ut auertas a nostris sceleribus faciem tuam; et deleas, que gessimus cuncta peccata: Crea itaque, Deus, in corde nostro, quod ames; et propitiatione solita dimitte, quod odis: ac si te crebro ad irascendum nostra iniqua exasperant uitia; tua te nobis placabilem reddat indulgentia copiosa. R\. Amen.

Antiphona. Ecce in celis est iudex meus, et conscius meus in excelsis.


Canticum Iob .

Nunc ecce oppressit me dolor meus, * et in nichilum  redacti sunt omnes artus mei.

Rugientes testimonium dicunt contra me, * et suscitatur falsiloquus aduersus faciem meam contradicens mihi.

Collegit furorem suum in me, et comminans mihi infremuit contra me dentibus suis: * hostis nimis terribilibus oculis me intuitus est.

Aperuerunt super me ora sua, * exprobrantes percusserunt maxillam meam, satiati sunt penis meis.

Conclusit me Deus apud iniquum, * et in manus impiorum me tradidit.

283 Ego ille quondam opulentus, * contritus sum:

Tenuit ceruicem meam, et confregit me, * et quasi iugum posuit sibi

Circumdedit me lanceis suis, conuulnerauit me: *  lumbis meis non pepercit, et effudit in terra uiscera mea.

Concidit in me uulnera, et super uulnus irruit in me quasi gigans. * Saccum meum consui super cutem meam, et operui cinere carnem meam.

Facies mea intumuit a fletu, * et palpebre mee caligauerunt.

Hec passus sum absque iniquitate manus mee, * cum exhiberem mundas ad Deum preces.

Terra ne operiat sanguinem meum, * neque inueniat in te locum latendi clamor meus.

Ecce enim in celo testis meus, * et conscius meus in excelsis.

Oratio. Iesu Domine, qui dolorem Ecclesie tue, quod ad nichilum redacta sunt ossa eius, pius gubernator  intelligis; dum alios extra eam tentationum feditas necat: concede nobis; ut, quia tu solus pro nobis tentatus es, passus es; tu nos a tentationibus et a passionibus nostris solus ipse eripias: quo testimonium nostrum intra tuam Ecclesiam ita sit utile, ut mereamur tibi sine fine placere. R\. Amen.

Ad Matutinum. Antiphona. Deus Deus meus ad te de luce uigilo. Sitiuit in te anima mea, quam multipliciter et caro mea! u\. Sic in sancto apparui tibi, Deus, ut uideam uoluntatem tuam, et gloriam tuam.

Lauda. Cum senioribus iuniores laudent nomen Domini. Psalmus CXLuIII.


Lectio libri Samuelis .

R\. Deo gratias.

Eo autem tempore, quo uiderat Saul Dauid egredientem  contra Philistheum, ait ad Abner principem militie: De qua stirpe descendit hic adolescens? dixitque Abner: uiuat anima tua, rex, si noui. Et ait rex: Interroga tu, cuius filius sit iste puer. Cumque regressus esset Dauid, percusso Phistheo, tulit eum Abner, et introduxit coram Rege Saul, caput Philisthei habentem in manu sua. Et ait Saul ad Dauid: De qua progenie es tu, o adolescens? Dixitque Dauid: Filius serui tui Isai Bethlehemite ego sum.  Et factum est cum complesset loqui ad Saul: anima Ionathe conglutinata est anime Dauid, et dilexit eum Ionathas quasi animam suam. Nam expoliauit se Ionathas tunica, qua erat uestitus, et dedit eam Dauid, et reliqua  uestimenta sua, usque ad gladium et arcum suum, et usque ad balteum. Egrediebatur quoque Dauid ad omnia quecumque misisset eum Saul, et prudenter se agebat: posuitque eum Saul super uiros belli, et acceptus est in oculis uniuersi populi, maximeque in conspectu famulorum Saul. Porro cum reuerteretur percusso Philistheo Dauid, egresse sunt mulieres de uniuersis urbibus, cantantes, chorosque ducentes in occursum Saul regis, in tympanis letitie, et in sistris. Et precinebant mulieres laudantes, atque dicentes: Percussit Saul mille, et Dauid decem millia. Iratus est autem Saul nimis, et displicuit in oculis eius iste sermo: dixitque: Dederunt Dauid decem millia, et mihi dederunt mille: quid ei superest nisi solum regnum? Non rectis ergo  oculis Saul aspiciebat Dauid ex die illa, et deinceps. Post diem autem alterum, inuasit spiritus Domini malus Saul, et prophetabat in medio domus sue: Dauid autem psallebat in manu sua, sicut per singulos dies: tenebatque Saul lanceam, et misit eam, putans quod configere posset Dauid in pariete: et declinauit Dauid a facie eius secundo. Et timuit Saul Dauid, eo quod esset Dominus cum eo, et a se recessisset. Amouit ergo eum Saul a se, et fecit eum tribunum super mille uiros: et egrediebatur, et intrabat in conspectu populi. In omnibus quoque uiis suis Dauid prudenter se agebat, et Dominus erat cum eo. uidit itaque Saul Dauid quod prudens esset nimis, et cepit cauere eum. Omnis autem Isrel, et Iuda diligebat Dauid: ipse enim egrediebatur, et  ingrediebatur ante eos. Dixit autem Saul ad Dauid: Ecce filia mea maior Merob, ipsam dabo tibi uxorem: tantummodo esto uir fortis, et preliare bella Domini. Saul autem reputabat, dicens: Non sit super illum manus mea, sed Philisthinorum. Ait autem Dauid ad Saul: Quis ego sum, aut que est uita mea, aut cognatio patris mei in Isrel, ut fiam gener regis? Factum est autem tempus, cum deberet dari Merob filia Saul Dauid, data est Hadrieli Molathite uxor. Dilexit autem Michol filiam Saul alteram Dauid, et nuntiatum est Saul, et placuit ei. Dixitque Saul: Dabo eam illi, ut fiat ei in scandalum, et sit super eum manus Philisthinorum. 284 Dixit ergo Saul ad Dauid: In duabus rebus gener meus eris  hodie. Et mandauit Saul seruis suis: Loquimini ad Dauid clam me, dicentes: Ecce places regi, et omnes serui eius diligunt te. Nunc ergo esto gener regis. Et locuti sunt serui Saul in auribus Dauid omnia uerba hec. Et ait Dauid: Num parum uobis uidetur, generum esse regis? Ego autem sum uir pauper et tenuis. Et renuntiauerunt serui Saul, dicentes: Huiuscemodi uerba locutus est Dauid. Dixit autem Saul: Sic loquimini ad Dauid: Non habet necesse rex sponsalia, nisi tantum centum preputia Philisthinorum, ut fiat ultio de inimicis regis. Porro Saul cogitabat tradere Dauid in manibus Philisthinorum. Cumque renuntiassent serui eius Dauid, uerba que dixerat Saul, placuit sermo in oculis Dauid, ut fieret gener regis. Et post dies paucos surgens Dauid,  abiit cum uiris, qui sub eo erant. Et percussit Philisthiim ducentis uiris, et attulit preputia eorum, et annumerauit ea regi, ut esset gener regis. Dedit itaque ei Saul Michol filiam suam uxorem. Et uidit Saul, et intellexit quod Dominus esset cum Dauid. Michol autem filia Saul diligebat eum. Et Saul magis timere cepit Dauid: factusque est Saul inimicus Dauid cunctis diebus. Et egressi sunt principes Philisthinorum: a principio autem egressionis eorum, prudentius se gerebat Dauid quam omnes uiri Saul, et celebre factum est nomen eius nimis. R\. Amen.

Hymnus. Noctis tempus. Quere fol. 257.

Capitula. In die tribulationis nostre, Domine, precem, quam effundimus, suscipe: et extensis in nocte manibus, que desideramus intellige; occurre  animabus nostris optimus Consolator, et indulgentiali fauore existe Redemptor: et, qui nos acquisisti passione uoluntaria, erue nos de laqueo uenantis inuicta potentia.

Pater noster.

Lauda. Memento uerbi tui seruo tuo, in quo mihi spem dedisti. Hec me consolata est in humilitate mea. u\. Superbi inique agebant usquequaque: a lege autem tua non declinaui.

Oratio. Spem quam dedisti nobis Domine, ipsa sit in humilitate nostra consolatio; que nobis erit in exultatione glorie plenitudo. R\. Amen.



Ad Tertiam.


Prouerbiorum Salomonis .

R\. Deo gratias.

 Fili, nubes, et caligo, et uentus, et pluuie, non sequentes, uir gloriosus, et promissa non complens. Patientia lenietur princeps, et lingua mollis confringit duritiam. Mel inuenisti, comede quod sufficit tibi, ne forte satiatus euomas illud. Subtrahe pedem tuum de domo proximi tui, nequando satiatus tui oderit te. Iaculum, et gladius, et sagitta acuta, homo qui loquitur contra proximum suum falsum testimonium. Dens putridus, et pes lapsus, qui sperat super infidele in die angustie, et amittit pallium in die frigoris. Acetum in nitro, et qui cantat carmina cordi pessimo. Sicut tinea uestimento, et uermis ligno: ita tristitia uiri nocet cordi. Si esurierit inimicus tuus, ciba illum: si sitit, da ei aquam bibere: prunas enim congregabis super caput eius,  et Dominus reddet tibi. uentus aquilo dissipat pluuias, et facies tristis linguam detrahentem. Melius est sedere in angulo domatis, quam cum muliere litigiosa, et in domo communi. Aqua frigida anime sitienti, et nuntius bonus de terra longinqua. Fons turbatus pede, et uena corrupta, iustus cadens coram impio. Sicut qui mel multum comedit, non est ei bonum: sic qui scrutator est maiestatis, opprimetur a gloria. Sicut urbs patens, et absque murorum ambitu, ita uir, qui non potest in loquendo cohibere spiritum suum. Comede, fili mi, mel, quia bonum est, et fauum dulcissimum gutturi tuo. Sic et doctrina anime tue: quam cum inueneris, habebis in nouissimis spem, et spes tua non peribit.

 R\. Amen.


Lectio libri Samuelis .

R\. Deo gratias.

In illis diebus: Locutus est Saul ad Ionathan filium suum, et ad omnes seruos suos, ut occiderent Dauid. Porro Ionathas filius Saul diligebat Dauid ualde, et indicauit Ionathas Dauid, dicens: Querit Saul pater meus occidere te: quapropter obserua te, queso, mane, et manebis clam, et absconderis. Ego autem egrediens stabo iuxta patrem meum, in agro ubicumque fuerit: et ego loquar de te bona ad patrem meum: et quodcumque uidero, nuntiabo tibi. Locutusque est Ionathas de Dauid bona ad patrem suum: dixitque ad eum: Ne pecces rex in seruum tuum Dauid, quia non peccauit tibi, 285  285 et opera eius bona tibi sunt ualde. Et posuit animam suam in manu tua, et percussit Philistheum, et fecit Dominus salutem magnam uniuerso Isreli: uidisti, et letatus es. Quare ergo peccas in sanguine innoxio, interficiens Dauid, qui est absque culpa? Quod cum audisset Saul, placatus uoce Ionathe, iurauit: uiuit Dominus, quia non occidetur. uocauit itaque Ionathas Dauid, et indicauit ei omnia uerba hec: et introduxit Ionathas Dauid ad Saul, et fuit ante eum, sicut fuerat heri et nudiustertius. Motum est autem rursum bellum: et egressus Dauid, pugnauit aduersus Philisthiim: percussitque eos plaga magna, et fugierunt a facie eius. Et factus est spiritus Domini malus in Saul: sedebat autem in domo sua, et tenebat lanceam: porro Dauid psallebat  in manu sua. Nisusque est Saul configere lancea Dauid in pariete, et declinauit a facie Saul: lancea autem casso uulnere perlata est in parietem,et Dauid fugit, et saluatus est nocte illa. Misit autem Saul satellites suos nocte in domum Dauid, ut custodirent eum, et interficeretur mane. Quod cum annuntiasset Dauid Michol uxor sua, dicens: Nisi saluaueris te nocte hac, cras morieris: et deposuit eum per fenestram. Porro ille abiit, et fugit, et saluatus est. Tulit autem Michol statuam, et posuit eam super lectum, et pellem pilosam caprarum posuit ad caput eius, et operuit eam uestimentis. Misit autem Saul apparitores, qui raperent Dauid: et responsum est quod egrotaret. Rursumque misit Saul nuntios, ut uiderent Dauid, dicens: Afferte  eum ad me in lecto, ut occidatur. Cumque uenissent nuntii, inuentum est simulachrum super lectum, et pellis caprarum ad caput eius. Dixitque Saul ad Michol: Quare sic inlusisti me, et dimisisti inimicum meum, ut fugeret? Et respondit Michol ad Saul: Quia ipse locutus est mihi: Dimitte me, alioquin interficiam te. Dauid autem fugiens, saluatus est, et uenit ad Samuel in Ramatha, et renuntiauit ei omnia que fecerat sibi Saul: et abierunt ipse et Samuel, et morati sunt in Naioth. Nuntiatum est autem Sauli a dicentibus: Ecce Dauid in Naioth in Ramatha. Misit ergo Saul lictores, ut raperent Dauid: qui cum uidissent cuneum prophetarum uaticinantium, et Samuel stantem super eos, factus est etiam Spiritus  Domini in illis, et prophetare ceperunt etiam ipsi. Quod cum nuntiatum esset Sauli, misit et alios nuntios: prophetauerunt autem et illi. Et rursum misit Saul tertios nuntios: qui et ipsi prophetauerunt. Et iratus iracundia Saul, abiit etiam ipse in Ramatha, et uenit usque ad cisternam magnam, que est in Socho, et interrogauit, et dixit: In quo loco sunt Samuel et Dauid? Dictumque est ei: Ecce in Naioth sunt in Ramatha. Et abiit in Naioth in Ramatha, et factus est etiam super eum Spiritus Domini, et ambulabat ingrediens, et prophetabat usque dum ueniret in Naioth in Ramatha. Et expoliauit se etiam ipse uestimentis suis, et prophetauit cum ceteris coram Samuel, et cecinit nudus tota die, et nocte. Unde et exiuit prouerbium:  Num et Saul inter prophetas?  Fugit autem Dauid de Naioth, que erat in Ramatha, ueniensque locutus est coram Ionatha: Quid feci? que est iniquitas mea, et quod peccatum meum in patrem tuum, quia querit animam meam? Qui dixit ei: Absit, non morieris: neque enim faciet pater meus quicquam grande uel paruum, nisi prius indicauerit mihi: hunc ergo celauit pater meus sermonem me tantummodo? nequaquam erit istud. Et iurauit rursum Dauidi. Et ille ait: Scit profecto pater tuus, quia inueni gratiam in oculis tuis, et dicit: Nesciat hoc Ionathas, ne forte contristetur. Quinimo uiuit Dominus, et uiuit anima tua, quia uno tantum  gradu, ego morsque diuidimur. Et ait Ionathas ad Dauid: Quodcumque dixerit mihi anima  tua, faciam tibi. Dixit autem Dauid ad Ionathan: Ecce calende sunt crastino, et ego ex more sedere soleo iuxta regem ad uescendum: dimitte ergo me ut abscondar in agro usque ad uesperum diei te tii. Si respiciens requisierit me pater tuus, respondebis ei: Rogauit me Dauid, ut iret celeriter in Bethlehem ciuitatem suam: quia uictime solemnes ibi sunt uniuersis contribulibus eius. Si dixerit, Bene: pax erit seruo tuo: si autem fuerit iratus, scito quia completa est malitia eius. Fac ergo misericordiam in seruum tuum: quia fedus Domini me famulum tuum tecum inire fecisti. R\. Amen.

Antiphona 1. Deus uitam meam annuntiaui tibi: posuisti lachrymas meas in conspectu tuo, Domine. Sicut in repromissione tua, Deus Deus meus: conuertantur  inimici mei retro. u\. Miserere mihi Domine, quoniam conculcauit me homo: tota die bellans tribulauit me.

286 Oratio. Deus uitam nostram annuntiamus tibi, quoniam inferna moriendo uicisti: tu enim firma, que nostra agnoscis; qui solus inspector es cordis: Pone quesumus in conspectu tuo lachrymas nostras: ut repromissionis percipiant donum: dum per eam sanctum parauerimus indulgentie fructum. R\. Amen.

Antiphona 2. Non erubescant in me qui expectant te Domine, Deus uirtutum. Quoniam propter te portaui obprobrium: operuit confusio faciem meam. Accede nunc, Domine, ad animam meam, et redime  eam: propter inimicos meos libera me. u\. Quoniam zelus domus tue comedit me: et obprobria exprobrantium tibi, ceciderunt super me.

Oratio. Non erubescant in nobis Domine Deus uirtutum, qui te expectant de humanis actibus iudicium esse facturum: ut Crucis tue potentia et placitos nos tibi operarios salutis exhibeat, et celestis militie curiam de nostris actibus contristari non sinat. R\. Amen.

Antiphona 3. Lingua mea meditabitur iustitiam tuam, Domine: tota die laudem tuam: dum confusi et reueriti fuerint omnes qui querunt mala mihi. u\. Deus in te speraui, Domine, non confundatur in eternum, qui habitat in Hierusalem.

R\. Posuerunt me inimici mei in angustia: et  amaritudini tradidit me, quem diligebam. P. Sine causa uulnerauit me: tu Domine libera me. u\. Etenim homo pacis mee, in quem ego sperabam: qui edebat panes meos. P. Sine.

Preces. Rogamus te, Rex seculorum Deus sancte, P. Iam miserere: peccauimus tibi. u\. Iesu Redemptor, qui solus uictima factus es mundo, Patri gratissima, nos clemens tu libera. P. Iam. u\ Quo moriente, terra contremuit, e monumentis sepultos pariens ad fidem credentium. P. Iam. u\. Qui in sepulchro quiescis positus, tua quiete mortuos refoues, inferna percutiens. P. Iam. u\. Qui sepulchrali lapide clauderis, et resurgis custodibus nesciis, purga nos a uitiis. P. Iam.

Hymnus. O Nazarene, lux. fol. 144.

 Oratio. Lingua nostra, Domine, meditetur iustitias tuas: ut laus tua tota die ex ore nostro procedat in eo, quod passionis tue a nobis predicata fuerit gloria: ut in ea iustitia, qua ex fide uiuimus, et nunc et semper sine fine laudemus.

Pater noster.


Lectio libri Ezechielis Prophete .

R\. Deo gratias.

Factus est sermo Domini ad me, dicens: Fili hominis pone faciem tuam aduersum montem Seir: et extendam manum meam super te, et dabo te desolatum atque desertum. Urbes tuas demoliar, et tu desertus eris: et scies quia ego Dominus. Eo quod fueris inimicus sempiternus, et concluseris filios Isrel in manu gladii in tempore iniquitatis extreme.  Propterea uiuo ego, dicit Dominus Deus: quoniam sanguini tradam te, et sanguis persequetur te: et dabo montem Seir desolatum et desertum: et auferam de eo euntem, et redeuntem. Et implebo montes eius occisorum suorum: et in collibus suis, atque in uallibus suis, et in torrentibus interfecti gladio cadent. In solitudines sempiternas tradam te, et ciuitates tue non inhabitabuntur: et scies quia ego Dominus. R\. Amen.

Antiphona. Ecce enim Deus adiuuat me: et Dominus susceptor meus est anime mee, reddens mala inimicis meis. u\. Deus in nomine tuo saluum me fac: et in uirtute tua libera me.

Oratio. Adiuua nos, Deus salutaris noster, qui susceptor es animarum nostrarum; ut in nomine  sancto tuo letemur: et qui censemur uocabulo Christi, mereamur eius participio perfrui: sicque eterna consequamur gaudia, et presentia superemus aduersa; ut per omnia te laudemus; et te in nobis esse gaudeamus. R\. Amen.

Antiphona 2. Ecce elongaui fugiens: et mansi in solitudine. P. Expectabam Dominum, qui saluaret me a pusillo animo, et tempestate. u\. Precipita Domine, et diuide linguas eorum: quoniam uidi iniquitatem, et contradictionem in ciuitate. Die ac nocte circumdabit eam super uiros eius.

Oratio. Ecce, Domine, positi in perturbatione mundana, quietem solitudinis eligentes, elongari fugiendo a terrenis actibus cupimus; ut a pusillo animo,  et tempestate saluemur: Qui ergo nunc locorum preparatam requiem expectamus; prebe nobis, ut exempto humano strepitu, in sola dulcedinis tue contemplatione letemur. R\. Amen.

287 Antiphona 3. Protege me, Domine, a conuentu malignantium: et a multitudine operantium iniquitatem libera me. u\. Eripe me Domine ab homine malo: a uiro iniquo et doloso libera me.

R\. Quare tristis es anima mea: et quare conturbas me? Spera in Deo, quoniam P. Confitebor illi. u\. Ingrediar in locum tabernaculi admirabilis: usque ad domum Dei. In uoce exultationis, et confessionis confitebor illi.

Preces. Miserere mei Domine, P. Qui potens es in misericordia. u\. Morte tua nos libera. P. Qui.  u\. Salua nos tuo uulnere. P. Qui. u\. Crux tua nos uiuificet. P. Qui. u\. Te moriente, uiuamus. P. Qui.

Hymnus. O Nazarene. fol. 144.

Oratio. Protege nos, Domine, a conuentu malignantium inimicorum; qui Crucis pertulisti obprobrium: ut qui contra te linguas suas exacuerunt ut gladium; saluberrimo tue gratie dono conquisisti, deuorentur Ecclesie morsu.

Pater noster.



Ad uesperos.

Lauda. Sol agnouit occasum suum. Posuisti tenebras, et facta est nox.

Antiphona. Misericordia mea Deus et refugium meum: susceptor meus, et liberator meus. Psalmus CXLIII.

Lauda. Pauper sum ego, et dolens: et salus uultus  tui Deus suscepit me. u\. Laudabo nomen Dei mei cum cantico: magnificabo eum in laude.

Hymnus. uerbum Patris. fol. 252.

Capitula. Nonarum horarum. fol. 173.

Lauda. Memento uerbi tui seruo tuo. folio 281.



SABBATO.



Ad Matutinum.

Antiphona. Tu autem Domine. Psalmus III.

Oratio. Quamuis Domine. fol 141.

Antiphona 1. Deus contere dentes inimicorum: molas leonum confringe. Ut ad nichilum deueniant, uelut aqua decurrens. Ut letetur iustus cum uiderit uindictam impiorum. u\. uere utique iustitiam loquimini: recte iudicate, filii hominum.

Oratio. Deus, qui admirabili responsionis obiectu  dentes conteris inimicorum; molasque frangis leonum: dum et interrogationibus eorum inexpugnabile preparas telum; et eorum clamoribus insultans, uiuentem te ostendis post uulnera crucifixum: frange nunc, quesumus, sequentium contra te inimicorum audaciam: ut ad nichilum, uelut decurrens aqua, deueniant, qui malitie sue gestiunt intra tuam Ecclesiam spargere documenta. R\. Amen.

Antiphona 2. Occupauerunt animam meam inimici mei, Domine: inruerunt in me fortes. Ecce ipsi loquuntur aduersum me: et gladius in labiis eorum. Disperge illos in uirtute tua: et destrue eos protector meus. u\. Eripe me de inimicis meis Deus meus: et ab insurgentibus in me libera me.

 Oratio. Occupantes animam tuam, Christe Domine, fortes, super te acriter inruerunt; cum tempore passionis cuneus super te inruit superborum: et ideo quesumus, ad precem Ecclesie tue iam respice et cruentum hostis de manu gladium tolle: ut mucrone suo decisum sentiat; cum per eos, quos tenuerat: fidei tue cognouerit predicari doctrinam. R\. Amen.

Antiphona 3. Deus in adiutorium meum intende: Domine ad adiuuandum me festina. Confundantur et reuereantur qui querunt animam meam: u\. Auertantur retrorsum, et confundantur, qui cogitant mihi mala.

Oratio. Deus, in adiutorium nostrum intende: ut qui passionibus tuis communicare uotis sincerissimis  anhelamus, adiutorem te nostrum in ipsis nostris conatibus sentiamus. R\. Amen.

R\. In uia, quam ambulabam, absconderunt mihi muscipulam. Considerabam in dexteram, et uidebam: nec erat qui me cognosceret. Periit fuga a me, et non est qui requirat animam meam. u\. Ut quid, Domine, in oratione mea auertis faciem tuam a me?

Oratio. Effundentibus nobis in conspectu tuo orationem nostram, Domine, misericors adiutor assiste: esto nostra protectio, qui es nostra redemptio: Sensus nostros sub tua benignitate dirige; et semitas nostras placida directione cognosce: ut inter absconditos in hac uia tua, qua gradimur, laqueos, ita tui desiderio percurramus; ut in placitam tibi partem fidei uestigio occurramus. R\. Amen.

 Antiphona. Tibi soli peccaui Domine, malum coram te feci: miserere mei. Psalm. L.

288 Oratio. Tibi soli peccauimus. fol. 276.

Antiphona. Factus sum in derisum tota die: et omnes subsannant me.

Canticum. Seduxisti me. fol. 276.



Ad Matutinum.

Antiphona. Deus Deus meus ad te de luce uigilo. u\. Sitiuit in te anima mea, quam multipliciter tibi et caro mea. In terra deserta, inuia et inaquosa.

Lauda. Omnis spiritus laudet nomen Domini. Psalmus CL.


Lectio libri Samuelis .

R\. Deo gratias.

In illis diebus: uenit Dauid in Nobe ad Achimelech  sacerdotem: et obstupuit Achimelech, eo quod uenisset Dauid. Et dixit ei: Quare tu solus, et nullus est tecum? Et ait Dauid ad Achimelech sacerdotem: Rex precepit mihi sermonem, et ait: Nemo sciat rem, propter quam a me missus es, et cuiusmodi tibi precepta dederim: nam et pueris condixi in illum et illum locum. Nunc igitur si quid habes ad manum, uel quinque panes, da mihi, aut quicquid inueneris. Et respondens sacerdos ad Dauid, ait ei: Non habeo panes laicos ad manum, sed tantum panem sanctum: si mundi sunt pueri, maxime a mulieribus? Et respondit Dauid sacerdoti, et dixit ei: Equidem, si de mulieribus agitur: continuimus nos ab heri, et nulliustertius, quando egrediebamur, et fuerunt uasa  puerorum sancta: porro uia hec pollata est, sed ea ipsa hodie sanctificabitur in uasis. Dedit ergo ei sacerdos sanctificatum panem: neque enim erat ibi panis, nisi tantum panes propositionis, qui sublati fuerant a facie Domini, ut ponerentur panes calidi. Erat autem ibi uir de seruis Saul, in die illa, intus in tabernaculo Domini: et nomen eius Deg Idumeus, potentissimus pastor Saul; hic pascebat mulas Saul. Dixit autem Dauid ad Achimelech: Si habes huc ad manum gladium, aut hastam? da mihi, quia gladium meum, et arma mea non tuli mecum: sermo enim regis urgebat. Et dixit sacerdos: Ecce hic gladius Goliath Philisthei, quem percussisti in uallem terebinthi, est inuolutus pallio post ephod: si istum uis tollere, tolle: neque enim est hic alius  absque eo. Et ait Dauid: Si non est hic alius absque eo, da mihi eum. Surrexit itaque Dauid, et fugit in die illa a facie Saul: et uenit ad Achis regem Geth: dixeruntque serui Achis, cum uidissent Dauid: Numquid non iste est Dauid rex terre? nonne huic cantabant per choros, dicentes: Percussit Saul mille, et Dauid decem millia? Posuit autem Dauid sermones istos in corde suo, et extimuit ualde a facie Achis regis Geth. Et mutauit os suum coram Achis, et conlabebatur inter manus eorum, et impingebat in ostia porte, defluebantque saliue eius in barbam. Et ait Achis ad seruos suos: uidistis hominem insanum: quare adduxistis eum ad me? An desunt nobis furiosi, quia introduxistis istum, ut fureret me presente? dimittite illum: hinc ne ingrediatur domum  meam?  Abiit ergo inde Dauid, et fugit in speluncam Odollam. Quod cum audissent fratres eius, descenderunt ad eum illuc. Et conuenerunt ad eum omnes, qui erant in angustia constituti, et oppressi a rege alieno, et amaro animo: et factus est eorum princeps, fueruntque cum eo quasi quadringenti uiri. Et profectus est Dauid inde in Maspha, que est Moab: et dixit ad regem Moab: Maneat, oro, pater meus et mater mea uobiscum, donec sciam quid faciat mihi Deus. Et reliquit eos ante faciem regis Moab: manseruntque apud eum cunctis diebus, quibus Dauid fuit in presidio. Dixitque Gad propheta ad Dauid: Noli manere in presidio, proficiscere, et uade in terram Iuda. Et profectus Dauid,  et uenit in saltum Hareth. Et audiuit Saul quod apparuisset Dauid, et uiri qui erant cum eo. Saul autem cum maneret in Gabaa, et esset in nemore, quod est in Rama, hastam manu tenens, cunctique serui eius circumstarent eum, ait ad seruos qui assistebant ei: Audite filii Iemini: numquid omnibus uobis dabit filius Isai agros et uineas, et uniuersos uos faciet tribunos, et centuriones: quoniam coniurastis omnes aduersum me, et non est qui mihi renuntiet, maxime cum et filius meus fedus inierit cum filio Isai: Non est qui uicem meam doleat ex uobis, nec qui annuntiet mihi: eo quod suscitauerit filius meus seruum meum aduersum me, insidiantem mihi usque hodie. Respodens autem Deg Idumeus, qui ei assistebat, et erat primus inter seruos Saul. uidi,  inquit, filium Isai in Nobe, apud Achimelech filium Achitob sacerdotem. Qui consuluit pro eo Dominum, et cibaria dedit ei: sed et gladium Goliath Philisthei dedit illi. Misit ergo rex ad accersendum Achimelech filium Achitob, 289 sacerdotem, et omnem domum patris eius, sacerdotum, qui erant in Nobe, qui uenerunt uniuersi ad regem. Et ait Saul ad eos: Audi fili Architob. Qui respondit. Presto sum domine. Dixitque ad eum Saul: Quare coniurastis aduersum me, tu et filius Isai; et dedisti eis panes et gladium, et consuluisti eis Dominum, ut consurgeret aduersum me, insidiator usque hodie permanens? Responditque Achimelech regi, et ait: Et quis in omnibus seruis tuis, sicut Dauid fidelis, et gener regis, et pergens ad imperium tuum, et gloriosus in domo  tua? Num hodie cepi consulere pro eo Dominum? absit hoc a me: ne suspicetur rex aduersus seruum suum rem huiuscemodi in uniuersa domo patris mei: non enim sciuit seruus tuus quicquam super hoc negotium uel modicum uel grande. Dixitque rex: Morte morieris Achimelech, tu, et omnis domus patris tui. Et ait rex emissariis, qui circumstabant eum: Conuertimini, et interficite sacerdotes Domini: nam manus eorum cum Dauid est: scientes quod fugisset, et non indicauerunt mihi. Noluerunt autem serui regis extendere manum suam in sacerdotes Domini. Et ait ad Deg Idumeum: Conuertere tu, et inrue in sacerdotes Domini. Conuersusque Deg Idumeus, inruit in sacerdotes Domini, et trucidauit in die illa octoginta quinque uiros uestitos ephod lineo.  Nobe autem ciuitatis sacerdotum percussit in ore gladii, uiros et mulieres, paruulos et lactantes, bouem et asinum, et ouem in ore gladii. Euadens autem unus filius Achimelech, filii Achitob, cuius nomen erat Abiathar, fugit ad Dauid, et annuntiauit ei quod occidisset Saul sacerdotes Domini. Et ait Dauid ad Abiathar: Sciebam in die illa, quod cum ibi esset Deg Idumeus, proculdubio annuntiaret Sauli: ego sum reus omnium animarum patris tui. Mane mecum, si quis quesierit animam meam, queret et animam tuam, mecumque seruaberis.  Et nuntiauerunt Dauid, dicentes: Ecce Philisthiim oppugnant Ceilam, et diripiunt areas. Consuluit igitur Dauid Dominum, dicens: Nunc uadam, et percutiam Philistheos istos? Et ait Dominus ad Dauid: uade,  et percuties Philistheos, et saluabis Ceilam. Et dixerunt uiri, qui erant cum Dauid, ad eum: Ecce nos hic in Iuda consistentes timemus: quanto magis si ierimus in Ceila aduersum agmina Philisthinorum? Rursum ergo Dauid consuluit Dominum. Qui respondens, ait: Surge, et uade in Ceila: ego enim tradam Philistheos in manu tua. Abiit ergo Dauid, et uiri eius in Ceila, et pugnauit aduersum Philistheos, et abegit iumenta eorum, et percussit eos plaga magna: et saluauit Dauid habitatores Ceile. Porro eo tempore, quo fugiebat Abiathar filius Achimelech ad Dauid in Ceilam, ephod secum habens descenderat. Nuntiatumque est Sauli quod uenisset Dauid in Coila: et ait Saul: Tradidit cum Dominus in manus meas,  conclususque est, introgressus urbem, in qua porte et sere sunt. Et precepit Saul omni populo, ut ad pugnam descenderet in Ceilam: et obsideret Dauid et uiros eius. Quod cum rescisset Dauid, quia prepararet ei Saul clam manum, dixit ad Abiathar sacerdotem: Applica ad me ephod. Et ait Dauid: Domine Deus Isrel, audiuit famam seruus tuus, quod disponat Saul uenire in Ceilam, ut euertat urbem propter me: Si tradent me uiri Ceile in manu eius? et si descendet Saul sicut audiuit seruus tuus? Domine Deus Isrel indica seruo tuo. Et ait Dominus: Descendet. Dixitque Dauid: Si tradent uiri Ceile me, et uiros qui sunt mecum, in manus Saul? Et dixit Dominus: Tradent. Surrexit ergo Dauid et uiri eius quasi sexcenti, et egressi de Ceila, huc atque illuc  uagabantur incerti: nuntiatumque est Saul quod fugisset Dauid de Ceila. Quamobrem dissimulabat exire. Morabatur autem Dauid in deserto in locis fortissimis, mansitque in montem solitudinis Ziph: querebat tamen eum Saul cunctis diebus: et non tradidit eum Deus in manus eius. Et uidit Dauid quod egressus est Saul ut quereret animam eius. Porro Dauid erat in deserto Ziph in silua. Et surrexit Ionathas filius Saul in syluam, et confortauit manus eius in Domino, dixitque ei: Ne timeas: neque enim inueniet te manus Saul patris mei, et tu regnabis super Isrel, et ego ero tibi secundus, sed et Saul pater meus scit hoc. Percusserunt igitur uterque fedus eoram Domino: mansitque Dauid in silua: Ionathas autem reuersus est in domum suam.

 R\. Amen.

Hymnus. Noctis tempus. fol. 257.

Capitula. Multis te pro nobis uulneribus, bone Christe, confossum credimus, et fatemur, cum exceptis suppliciis carnis, et loquens, 290 et tacens dolores sustines passionis: te etenim loquente blasphemasse declamant; qui conuerti debuerant: et te tacente, in furoris copiam exardescunt; qui humilitatis tue mansuetudinem non uerentur: da ergo nobis, ut, qui passionis tue dolores concinimus, a nostris doloribus liberemur: ut magno discretionis articulo prediti, et loquentes de te, et predicantes, que uera sunt; et tacere nostrum sit utile, et loqui eternam nobis proficiat ad mercedem.

Pater noster.

 Lauda. Memor fui iudiciorum tuorum, Domine a seculo: et consolatus sum. u\. Defectio tenuit me, pro peccatoribus derelinquentibus legem tuam.

Oratio. Memores tui in nocte Domine, legem tribue custodire: et qui de te nec in tribulationibus silent, numquam a tuis sermonibus claudicent; sed fixa stabilitate perdurent. R\. Amen.



Ad Tertiam.


Lectio libri Prouerbiorum .

R\. Deo gratias.

Fili, Melius est nomen bonum, quam diuitie multe: super aurum et argentum, gratia bona. Diues et pauper obuiauerunt sibi: utriusque operator est Dominus. Callidus uidet malum, et abscondet se  innocens pertransiit, et afflictus est damno. Finis modestie timor Domini, diuitie et gloria et uita. Arma et gladii in uia peruersi: custos anime sue longe recedit ab eis. Prouerbium est: Adolescens iuxta uiam suam, etiam cum senuerit, non recedet ab ea. Diues pauperibus imperat: et qui accipit mutuum, seruus est fenerantis. Qui seminat iniquitatem, metet et mala, et uirgam ire sue consummabit. Qui pronus est ad misericordiam, benedicetur: de panibus enim suis dedit pauperi. R\. Amen.


Lectio libri Samuelis .

R\. Deo gratias.

In illis diebus: Ascenderunt Ziphei ad Saul in Gabaa, dicentes: Nonne Dauid latitat apud nos in locis tutissimis silue, in colle Hachila, qui est ad  dexteram deserti? Nunc ergo, sicut deliberauit anima tua ut descenderes, descende: nostrum autem erit ut tradamus eum in manu regis. Dixitque Saul: Benedicti uos a Domino, qui doluistis uicem meam. Abite, oro, et diligentius properate, et curiosius agite, et considerate locum ubi sit pes eius, uel quis uiderit eum ibi: recogitat enim de me, quod callide insidier ei. Considerate et uidete omnia latibula eius, in quibus abscinditur: et reuertimini ad me ad rem certam, et uadam uobiscum: quod si etiam in terram se obstruxerit, prescrutabor eum in multis millibus Iuda. At illi surgentes abierunt in Ziph ante Saul: Dauid autem et uiri eius erant in deserto Maon, in campestribus, ad dexteram Lesimuth.  Abiit ergo Saul et socii eius ad querendum: et nuntiatum est Dauid, statimque descendit ad petram, et uersabatur in deserto Maon: quod cum audisset Saul, persecutus est Dauid in deserto Maon. Et ibat Saul in latus montis ex parte una: Dauid autem et uiri eius erant in latere montis ex parte altera: porro Dauid desperabat se posse euadere a facie Saulis: itaque Saul et uiri eius in modum corone cingebant Dauid et uiros eius, ut caperent eos. Et nuntius uenit ad Saul, dicens: Festina, et ueni, quoniam infuderunt se Philisthiim super terram. Reuersus est ergo Saul desistens persequi Dauid, et perrexit in occursum Philisthinorum: propter hoc uocauerunt locum illum, Petram diuidentem. Ascendit ergo Dauid inde: et abiit in locis  tulissimis Engaddi. Cumque reuersus esset Saul cum tria millia electorum uirorum ex omni Isrel, perrexit ad inuestigandum Dauid et uiros eius, etiam super abruptissimas petras, que solis ibicibus peruie sunt. uenit ad caulas ouium, que se offerebant uianti: eratque ibi spelunca, in quam ingressus est Saul, ut purgaret uentrem: porro Dauid et uiri eius in interiori parte spelunce latebant. Et dixerunt serui Dauid ad eum: Ecce dies, de qua locutus est Dominus ad te: Ego tradam tibi inimicum tuum, ut facias ei sicut placuerit in oculis tuis. Surrexit ergo Dauid, et precidit oram chlamydis Saul silenter. Post hec percussit cor suum, eo quod abscidisset oram chlamydis Saul. Dixitque ad uiros suos: Propitius sit mihi Dominus, nec faciam hunc rem  Domino meo, christo Domini, ut mittam manum meam in eum, quia christus Domini est. Et confregit Dauid uiros sermonibus, et non permisit eos, ut consurgerent in Saul: porro Saul exurgens de spelunca, pergebat cepto itinere. Resurrexit autem et Dauid post eum: et egressus de spelunca, clamauit post tergum Saulis, dicens: Domine mi rex. Et respexit Saul post se: 291 et inclinans se Dauid pronus in terra, adorauit, dixitque ad Saul: Quare audis uerba hominum loquentium, Dauid querit malum aduersum te? Ecce hodie uiderunt oculi tui, quod tradidit te Dominus in manu mea in spelunca: et cogitaui ut occiderem te, sed pepercit tibi oculus meus: dixi enim: Non extendam manum meam in domino meo, quia christus Domini est. Quin potius  pater mi, uide, et cognosce oram chlamydis tue in manu mea: quomodo cum preciderem summitatem chlamydis tue, nolui extendere manum meam in te. Animaduerte, et uide, quoniam non est in manu mea malum, neque iniquitas, neque peccaui in te: tu autem insidiaris anime mee ut auferas eam. Iudicet Dominus inter me et te, et ulciscatur me Dominus ex te: manus autem mea non sit in te. Sicut et in prouerbio antiquo dicitur: Ab impiis egredietur impietas: manus ergo mea non sit in te. Quem sequeris? canem mortuum persequeris, et pulicem unum. Sit Dominus iudex, et iudicet inter me et te: et uideat, et iudicet causam meam, et eruat me de manu tua. Cum autem complesset Dauid loqui sermones  huiuscemodi ad Saul, dixit Saul: Numquid uox tua hec est, fili mi, Dauid? Et leuauit Saul uocem suam, et fleuit: dixitque ad Dauid: Iustior es tu quam ego: tu enim tribuisti mihi bona: ego autem reddidi tibi mala. Et tu indicasti hodie que feceris mihi bona: quomodo tradiderit me Dominus in manu tua, et non occideris me. Quis enim cum inuenerit inimicum suum, dimittet eum in uia bona? Sed Dominus reddat tibi uicissitudinem hanc, pro eo quod hodie operatus es in me. Et nunc quia scio quod certissime regnaturus sis, et habiturus in manu tua regnum Isrel: iura ergo mihi in Dominum, ne deleas semen meum post me, neque auferas nomen meum de domo patris mei. Et iurauit Dauid Sauli. Abiit ergo Saul in domum suam: et  Dauid et uiri eius ascenderunt ad tutiora loca deserti. R\. Amen.

Antiphona 1. Ad defensionem meam attende. Domine. Eripe a framea animam meam: et de manu canis unicam meam. Salua me, rex meus, et Deus meus. u\. Ne discedas a me: quoniam tribulatio proxima est: et non est qui adiuuet.

Oratio. Ad defensionem Ecclesie respice pastor animarum, Domine Iesu Christe, liberans misericorditer animas nostras de ore leonis: cuius anima a framea et manu liberata est canis. R\. Amen.

Antiphona 2. Firmamentum meum, et refugium es tu, Deus meus. Eripe me de manu contra legem agentis, et in qui: u\. Quoniam tu es patientia mea Domine: spes mea a iuuentute mea.

 Oratio. Firmamentum nostrum atque refugium, te Dominum poscimus crucifixum: ut de manu peccatoris nos liberans, in locum munitum coronandos statuas. R\. Amen.

Antiphona 3. Quare, Domine, abiicis animam meam, auertis faciem tuam a me? Pauper sum ego, et erumnosus ab adolescentia. Longe fecisti a me amicum, et sodalem, notum meum abstulisti. u\. In me pertransierunt ire tue, et terrores tui conturbauerunt me.

R\. Deus meus salua me de manu impii: de manu iniqui, et nocentis: quia tu es expectatio mea Deus. Domine, fiducia mea ab adolescentia mea. u\. Eripe me, Domine, ab homine malo: a uiro iniquo libera me.

 Preces. Miserere, Domine, supplicantibus; P. Et dona nobis ueniam. u\. Quem passum, Christe Domine, pro nobis esse credimus. P. Tu. u\. Quem uerberatum alapis fatemur, et suppliciis. P. Et. u\. Quem terra tremuit mortuum; quo resurgente letatur. P. Tu. u\. Iam morte tua liberi capiamus regnum celi. P. Et dona.

Hymnus. O Nazarene. fol. 144.

Capitula. Indigentie nostre, inopiam bone Christe considera: ne, quando auertis a nobis faciem tuam, abiicias animam nostram: ut, qui pauperes, et erumnosi ab adolescentia sumus; deliciis aliquando recreati celestibus, eterna nos uestitos immortalitate letemur.

 Pater noster.



Ad Sextam.


Lectio libri Hieremie Prophete .

R\. Deo gratias.

Hec dicit Dominus: Audi popule, qui non habes cor: qui habentes oculos, non uidetis. Me ergo non timebitis, ait Dominus: et a facie mea non dolebitis? Qui posui arenam terminum mari, preceptum sempiternum, quod non preteribit: et commouebuntur, et non potuerunt; et intumescent fluctus eius, et non transibunt illuc: 292 populo autem huic factum est cor incredulum et exasperans, recesserunt et abierunt. Et non dixerunt in corde suo: Metuamus Dominum Deum nostrum, qui dat nobis pluuiam  temporaneam et serotinam in tempore suo; plenitudinem annue messis custodientem nobis. Iniquitates uestre declinauerunt ab eo: et peccata nostra prohibuerunt bonum a nobis: qui inuenti sunt in populo meo impii insidiantes quasi aucupes, laqueos ponentes et pedicas ad capiendos uiros. Sicut decipula plena auibus, sic domus eorum plene dolo: quia magnificati sunt et ditati. Incrassati sunt et impinguati: et preterierunt sermones meos pessime. Causam uidue non iudicauerunt, causam pupilli non direxerunt, et iudicium pauperum non iudicauerunt. Numquid super his uisitabo, dicit Dominus? aut super gentem huiuscemodi non ulciscetur anima mea? Stupor et mirabilia facta sunt in terra: prophete prophetabant mendacium, et sacerdotes applaudebant  manibus suis: et populus meus dilexit talia: quid igitur fiet in nouissimo eius? Confortamini filii Beniamin in medio Hierusalem. R\. Amen.

Antiphona 1. Ne simul tradas me cum peccatoribus: et cum operantibus iniquitatem ne perdas me, Domine: u\. Da illis, Domine, secundum opera eorum, et secundum nequitiam studiorum ipsorum.

Oratio. Christe Deus noster, qui inter peccatores, cum latronibus scilicet, Crucis supplicio traditus, perpessus es: quesumus, ne nos simul cum peccatoribus tradas; neque cum operantibus iniquitatem pariter punias: ut, quos passione tua a diaboli potesta e liberare dignatus es, et hic et in eternum ab infernali peccatorum sorte dissocies. R\. Amen.

Antiphona 2. Domine exaudi orationem meam:  et clamor meus ad te perueniat. In quacumque die tribulor, inclina ad me aurem tuam. u\. In quacumque die inuocauero te, uelociter exaudi me.

Oratio. Domine, exaudi orationem meam; et clamor noster ad te placida benignitatis tue aure perueniat: ne reuoces nos in dimidio dierum nostrorum: sed ad certam stationem tendentes, fac nos cursum consummare uirtutis; ac per studium sanctificationis acquirere eternum Glorie regnum, in hac dierum presentium paucitate. R\. Amen.

Antiphona 3. Eripe me Domine ab homine malo: et a uiro iniquo, et a lingua dolosa. u\. Custodi me Domine de manu peccatoris: et ab hominibus iniquis libera me. Qui cogitauerunt supplantare gressus meos.

 R\. Eripe me de inimicis meis, Domine. P. Quia tu es Deus meus. u\. Eripe me de operantibus iniquitatem: et de uiris sanguinum libera me. P. Quia.

Preces. Ad te clamamus omnes, Domine, P. Miserere. u\. Exaudi Deus tuam plebem, et nos ab hoste deiende. P. Miserere. u\. Exaudi Deus Pontificem, eiusque Sacerdotem. P. Miserere. u\. Exaudi Deus miseros, et reuoca captiuos, P. Miserere. u\. Exaudi Deus uiduas, et orphanorum lachrymas, P. Miserere. u\. Exaudi Deus cecos, et redde illis lumen in eternum: tecum sine fine uiuamus, P. Miserere.

Hymnus. O Nazarene, lux. fol. 144.

Oratio. Eripe me, Domine, ab homine malo, qui traditus es pro scelere alieno: ut passio tua a futuris  nos eripiat tormentis; que in derisum facta est ab impiis.

Pater noster.



IN QUINTO DOMINICO QUADRAGESIMAE.



Ad uesperum.

Lauda. Sacrificate sacrificium. fol. 214.

Oratio. Deus iustitie nostre, inuocantibus te nobis propitius appare; ut et sacrificium uespertinum sacrificemus; et ad premia celestia, te auxiliante, perueniamus. R\. Amen.

Antiphona. Dixit Moyses ad populum: Quarta decima die mensis nonarum celebrabitis Pascha. u\. Canite in initio mensis tuba in signis solemnitatis nostre

 Lauda. Tedium tenuit me, pro derelinquentibus legem tuam. Cantabiles erant mihi iustificationes tue, in loco peregrinationis mee. u\. Memento uerbi tui seruo tuo, in quo mihi spem dedisti.

Hymnus. uerbum Patris. Quere fol. 252.

Capitula. Christe Deus noster, qui pro nobis omnibus passionis sustulisti iniuriam; eum inter odientes pacem pacificus inueniris; et innocens a nocentibus crucifigeris: sicque mortem humani generis morte tua transfigis: da nobis, ut multiplicata super nos superborum 293 iniquitas non preualeat; atque meditatio legis tue cordis nostri studium non recedat: aut, quia tu solus pro nobis omnibus et mortem passus es et sepulchrum; credentibus tibi et lumen eterne uite dones, et premium.

 Pater noster.

Benedictio. Christus Dominus, qui morte sua humanitatis nostre mortem deuicit, uictores uos efficiat criminis uestri. R. Amen. Et qui tradi se permisit ab impiis, ab eternorum uos suppliciorum eripiat penis. R\. Amen. Et cum eo sine fine uiuatis, qui uictor factus est mortis. R\. Amen.

Lauda. Multi persequentes me, tribulant me, Domine: a lege autem tua non declinaui, Deus meus. u\. uide humilitatem meam, et eripe me: quia legem tuam non sum oblitus.

Oratio. Miserationes tue multe, Domine, omnes iniquitates nostras deleant; et ad indulgentiam tuam nos emundandos perducant. R\. Amen.

Lauda 2. Exclamaui in toto corde meo, exaudi  me, Domine. u\. Clamaui ad te, saluum me fac: ut custodiam testimonia tua.

Oratio. Exclamamus ad te, Domine, ut nos exaudias, et oculos humo accliues ad te admittas: ut, tua nos inlustrante serenitate, semper maneamus in lumine. R\. Amen.

Lauda 3. uide humilitatem meam, et eripe me, Domine: quia legem tuam non sum oblitus. u\. Iudica causam meam, et redime me: propter eloquium tuum uiuifica me.

Oratio. uide humilitatem nostram, Domine; et eripe nos: te enim respiciente, etsi deiicimur, subleuamur: quo sustentante, ne corruamus, excipimur. R\. Amen.

 Preces. Domine misericordiarum, P. Obliuiscere peccata nostra. u\. Qui resurgens a mortuis sedes ad dexteram Dei Patris, P. Obliuiscere. u\. Qui promittis iustis premia; et iniquis minaris supplicia, P. Obliuiscere. u\. Qui peccantem non iudicas; sed ad penitentiam prouocans expectas, P. Obliuiscere. u\. Qui iustos uocas ad tolerantiam; et post tentationem prouocas ad coronam, P. Obliuiscere.

Oratio. Exaudi orationem. fol. 138.



Ad Matutinum.

Hymnus. Aeterne rerum Conditor. Require fol. 3.

Oratio. Deus, quem totius opificem operis laudando concelebrat condita magnitudo: cuiusque potentiam intelligibilis creatura miratur: tibi supplices honorem deferimus, te cordis uocibus prouocamus:  ut, qui nos ad matutinum officium, gallo preconante, exsuscitas; placida tibi nostri famulatus uota efficias, et tuo miti presidio, quod delinquendo sorduimus, abluas: et iugi te prece rogamus, ut iustificationis tue gratiam nobis impertias R\. Amen.

Antiphona. Gloria mea Deus, et exaltans caput meum. Psalmus III.

Antiphona. Tibi soli peccaui: miserere mei, Deus. Psalmus L.

Oratio. Susceptor noster Domine exalta caput nostrum in gloria, et locupleta nos in misericordia tua: laua intima cordis nostri ab intima cordis nostri iniustitia; et a peccati inquinamentis purifica: mitte de celo, et erue nos a conculcantis obprobrio:  ut alacres ad hoc tuum recurramus altarium; et matutinum sacrificium tibi offeramus in templo. R\. Amen.

Antiphona. Psallam nomini tuo, Altissime. In conuertendo inimicum meum retrorsum: infirmabuntur et perient a facie tua. u\. Quoniam fecisti iudicium meum et causam meam: sedisti super thronum qui iudicas equitatem.

Oratio. Psallat semper Ecclesia tua nomini tuo, Altissime Deus; qui per passionis tue triumphum conuertisti inimicum anime nostre retrorsum: quesumus proinde, ut eodem cum suis satellitibus infirmatis et perditis, affatim tua nos semper protegat passio gloriosa. R\. Amen.

Antiphona 2. Peccatores tetenderunt arcum, parauerunt  sagittas in pharetra, ut sagittent in obscuro rectos corde. Quem tu perfecisti, ipsi destruxerunt: iustus autem quid fecit? u\. Dominus in templo sancto suo, Dominus in celo sedes eius.

Oratio. Aduersus te, Christe Domine, peccatores malignitatis pretendentes arcum, dolositatis sue nichilominus sagittis transfixi sunt: Quia igitur te in obscuro nequitie in iaculis lingue sue, ut conati sunt, transfigere 294 nequierunt; nos, quesumus, ab eorum dentibus tue passionis munimine extrahamur: ut te, quem rectum corde persecuti sunt impie, sentiant nostrum in omnibus protectorem. R\. Amen.

Antiphona 3. Disperdat Dominus uniuersa labia  iniqua, et linguam magniloquam. Qui dicunt: Labia nostra nobiscum sunt, quis noster est Deus? Ponam in salutari meo: fidenter agam in eo. u\. Saluum me fac Domine, quoniam defecit sanctus: quoniam diminute sunt ueritates a filiis hominum.

Oratio. Disperde Domine uniuersa labia dolosa et linguam magniloquam; ut qui in salutare tuum fidenter agere nolunt, labiorum suorum malitia confundantur: sicque illis in Christo Domino nostro uocatis per penitentiam, unaque nobiscum fidei lingua effectis; ut labia dolosa utcumque a nobis usquequaque dispereant. R\. Amen.

R\. uiri iniqui dixerunt: Opprimamus uirum iustum iniuste, et deglutiamus eum tanquam infernus uiuum: auferamus memoriam illius de terra; P. Et  de spoliis eius sortem mittamus inter nos: ipsi autem homicide thesaurizauerunt sibi mala. Insipientes, et maligni odeo ut sapientiam, et rei facti sunt in cogitationibus. u\. Dixerunt: uenite, percutiamus eum lingua, et non attendamus ad uniuersos sermones eius. P. Et de spoliis.

Oratio. Christe Dei Filius, cuius uitam uiri impii et opprimendam diffiniunt, et deglutiendam, ut inferi statuerunt, nitentes memoriam tuam auferre de terra, qui creaueras celos et terram; te petimus, et rogamus, ut, qui in spoliis uestis tue missam sortem patienter perferre dignatus es, lapsus fragilitatis nostre benignissime toleres, ac a cunctorum nos elogio criminum expiatos conserues: quatenus, dum nos male consuetudinis ligamine reddideris  absolutos, Sanctorum cateruis in futuro consocies laureandos. R\. Amen.



In Laudibus.

Ad Canticum. Antiphona. Facta est pars Domini, plebs Iacob: funiculum hereditatis eius Isrel. Sufficientiam eis in terra deserta, in siti caloris, ubi non erit aqua.

Canticum. Attende celum. fol. 4.

Oratio. Fac nos, Domine Deus noster, portionem esse funiculo hereditatis tue: ut sufficientia ignis caloris tui in terra sitienti corporis tui, a te, qui es spes, et satietas nostra, refici mereamur. R\. Amen.

Ad Benedictus. Antiphona. Emitte lucem tuam, Domine: quia tu es Deus meus, et fortitudo mea.  u\. Deus Deus meus, ad te de luce uigilo.

Canticum. Benedictus es Domine. Quere fol. 6.

Lauda. Laudate Dominum de terra: montes et omnes colles: ligna fructifera, et omnes cedri: quia exaltatum est nomen eius solius. P. Et exaltauit cornu populi sui. u\. Laus eius in omnibus sanctis eius. P. Et exaltauit.


Lectio libri Samuelis .

R\. Deo gratias.

In illis diebus: Erat uir quispiam in solitudine Maon, et possessio eius in Carmelo, et homo ille magnanimis: erantque ei oues tria millia, et mille capre: et accidit ut tonderetur grex eius in Carmelo. Nomen autem uiri illius Nabal: et nomen uxoris eius Abigail: eratque mulier illa prudentissima et speciosa:  porro uir eius durus, et pessimus, et malitiosus: erat autem de genere Caleb. Cum ergo audisset Dauid in deserto quod tonderet Nabal gregem suum, misit decem iuuenes, et dixit eis: Ascendite in Carmelum, et uenietis ad Nabal, et salutabitis eum ex nomine meo pacifice. Et sic dicetis: Sit fratribus meis, et tibi pax, et domui tue pax, et omnibus, quecumque habes, sit pax. Ex multis annis saluos faciens tuos, et omnia tua, audiui, quod tonderent pastores tui greges tuos, qui erant in deserto nobiscum: nunquam istis molesti fuimus, nec aliquando defuit quicquam eis de grege omni tempore quo fuerunt nobiscum in Carmelo. Interroga pueros tuos, et indicibunt tibi. Nunc ergo inueniant pueri mei gratiam  in oculis tuis: in die enim bona uenimus ad te quodcumque inuenerit manus tua, da seruis tuis, et filio tuo Dauid. Cumque uenissent pueri Dauid, locuti sunt ad Nabal omnia uerba hec ex nomine Dauid: et siluerunt. Respondens autem Nabal pueris Dauid, et ait: Quis est Dauid? aut quis est filius Isai? Hodie increuerunt serui qui fugiunt Dominos suos. Tollam ergo panes meos, et aquas meas, et carnes pecorum, que occidi tonsoribus meis, et dabo uiris quos nescio unde sint? Regressi sunt itaque pueri ad Dauid per 295 uiam suam, et reuersi uenerunt, et nuntiauerunt ei omnia uerba que dixerat Nabal. Tunc ait Dauid uiris suis: Accingatur unusquisque gladio suo. Et accincti sunt singuli gladiis suis, accinctusque est  Dauid ense suo: et secuti sunt Dauid quasi quadringenti uiri: porro ducenti remanserunt ad sarcinas. Abigail autem uxori Nabal nuntiauit unus de pueris, dicens: Ecce misit Dauid nuntios de deserto, ut benedicerent Domino nostro: et aduersatus est eos: homines isti, satis boni fuerunt nobis, et non molesti: nec quicquam aliquando periit omni tempore, quo sumus conuersati cum eis in deserto: pro muro erant nobis tam in nocte quam in die, omnibus diebus quibus pauimus apud eos greges. Quamobrem considera, et cogita quid facias: quoniam completa est malitia aduersum uirum tuum, et aduersum domum tuam, et ipse est filius tuus Belial, ita ut nemo possit ei loqui. Festinauit igitur Abigail, et tulit ducentos panes, et duos utres uini, et quinque arietes  coctos, et quinque sata polente, et centum ligaturas uue passe, et ducentas massas caricarum, et posuit super asinos: dixitque pueris suis: Precedite me: et ecce, ego post tergum sequar uos: uiro autem suo Nabal non indicauit. Cum ergo ascendisset asinum, et descenderet ad radicem montis, Dauid et uiri eius descendebant in occursum eius: quibus et illa occurrit. Et ait Dauid: uere frustra seruaui omnia que huius erant in deserto, et non periit quicquam de cunctis que ad eum pertinebant: et reddidit mihi malum pro bono. Hec faciat Deus inimicis Dauid, et hec addat, si reliquero de omnibus que ad eum pertinent usque mane, mingentem ad parietem. Cum autem uidisset Abigail Dauid, festinauit, et descendit de asino, et corruit coram Dauid super faciem suam,  et adorauit super terram, et cecidit ad pedes eius, et dixit: In me sit, domine mi, hec iniquitas: loquatur, obsecro, ancilla tua in auribus tuis: et audi uerba famule tue. Non ponat, oro, dominus meus rex cor suum super uirum istum iniquum Nabal: quoniam secundum nomen suum stultus est, et est stultitia cum eo: ego autem ancilla tua non uidi pueros tuos, domine mihi rex, quos misisti. Nunc ergo domine mi, uiuit Dominus, et uiuit anima tua, qui prohibuit te ne uenires in sanguinem, et saluauit manum tuam tibi: et nunc fiant sicut ut Nabal inimici tui, et qui querunt Domino meo malum. Quapropter suscipe benedictionem hanc, quam attulit ancilla tua tibi domino meo: et da pueris qui sequuntur  te dominum meum. Aufer iniquitatem famule tue: faciens enim faciet tibi Dominus domino meo domum fidelem, quia prelia Domini, domine mi, tu preliaris: malitia ergo non inueniatur in te omnibus diebus uite tue. Si enim surrexerit aliquando homo persequens te, uel querens animam tuam, et erit anima domini mei custodita quasi in fasciculo uiuentium apud Dominum tuum: porro anime inimicorum tuorum rotabuntur quasi impetu et circulo funde. Cum ergo fecerit tibi Dominus domino meo omnia que locutus est bona de te, et constituerit te ducem super Isrel, et non erit tibi hoc in singultum, et in scrupulum cordis domino meo, quod effunderis sanguinem innoxium, aut ipse te ultus fueris: et cum benefecerit Dominus domino meo, recordaberis  ancille tue, et tu benefacies ei. Et ait Dauid ad Abigail: Benedictus Dominus Deus Isrel, qui misit te hodie in occursum meum, et benedictum eloquium tuum, et benedicta tu, que prohibuisti me hodie ne irem ad sanguinem, et ulciscerer me manu mea. Alioquin uiuit Dominus Deus Isrel, qui prohibuit me, ne malum facerem tibi: nisi cito uenisses in occursum mihi, non remansisset Nabal usque ad lucem matutinam, nec mingens ad parietem. Suscepit ergo Dauid de manu eius omnia que attulerat ei, dixitque ei: uade pacifice in domum tuam, ecce audiui uocem tuam, et honoraui faciem tuam. uenit autem Abigail ad Nabal: et ecce erat ei conuiuium in domo eius, quasi conuiuium regis, et cor Nabal iocundum: erat enim ebrius nimis: et non indicauit ei  uerbum pusillum aut grande usque mane. Diluculo autem cum digessisset uinum Nabal, indicauit ei uxor sua uerba hec, et mortuum est cor eius intrinsecus, et factus est quasi lapis. Cumque pertransissent decem dies, percussit Dominus Nabal, et mortuus est. Quod cum audisset Dauid mortuum Nabal, ait: Benedictus Dominus, qui iudicauit causam obprobrii mei de manu Nabal, et seruum suum custodiuit a malo. R\. Amen.

Hymnus. Noctis tempus. fol. 257.

Capitula. Unigenite Dei Filius, qui passiones mortalitatis nostre in te suscipiens, passionis tue 296 nos uoluisti esse participes; effice nos et sectatores lucis, et operarios ueritatis: ut, mortis nostre naufragia  euadentes, quadrifluo Euangeliorum tuorum amne uberius inlustrati, passionis tue exemplo mereamur esse idonei.

Pater noster.



In secundis uesperis

Lauda. Usque ad uesperum quam magnificata sunt opera tua Domine!

Antiphona. Animas nostras humiliemus in ieiunio: quia Pascha Domini proxima est, et eripiet nos Dominus de domo seruitutis. u\. Deus misereatur nobis, et benedicat nos: illuminet Dominus uultum suum super nos, et misereatur nobis.

Lauda. Me expectauerunt peccatores ut perderent me: testimonia autem tua non intellexerunt.[.....]. In eternum Domine, permanet uerbum tuum in celo.

 Hymnus. uerbum Patris. fol. 252.

Capitula. Humiliantes animas nostras in ieiunio, Domine Deus educ eas ab inferis; et a descendentibus in lacum nos erue: et qui uirtute inenarrabili mundum redempturus, descendens a supernis, inferi confregisti recessus, ne peccato duce illuc deducamur, custodi propitius: et presia, ut cum his, qui ad uitam eternam conscripti sunt, tibi modulo pietatis psallamus: atque in dilectionibus tuis consortia beatitudinis mereamur.

Pater noster.

Benedictio. Unigenitus Dei Filius, qui assumptum hominem passus est appendi in ligno, Crucis sue nos dignetur saluare mysterio. Amen. R\. Ut, qui persequentium uulneratus est linguis, os nostrum  remoueat ab omni casu tentationis. R\. Amen. Quique singulari morte sua quadriduanum morsum nostre mortis deuicit, a cruciatu nos eripiat eterni supplicii. R\. Amen.

Lauda. Principes persecuti sunt me gratis: et a uerbis tuis formidauit cor meum. Letor ego super eloquia tua: sicut qui inuenit spolia multa. u\. Iniquitatem odio habui, et abominatus sum: legem autem tuam dilexi.

Oratio. In dilectione tua, Deus, sit pax diligentibus te: et quia letaris in pacis bonitate, pacis tue nos refice dono; ac per caritatis premium remoue a nobis scandalum: ut de tua pace superemus odium; et de caritate nostrorum cooperiamur multitudinem  peccatorum: sicque mandata tua seruemus, ut ad conspectus tui gloriam, caritatis dulcedine perducamur. R\. Amen.

Antiphona 2. uide humilitatem meam, et eripe me, Domine. R\. Iudica causam meam, et redime me: propter eloquium tuum uiuifica me.

Oratio. uide humilitatem nostram, Domine; et eripe nos: te enim respiciente, etsi deiicimur, subleuamur: quo sustentante, ne corruamus, excipimur. R\. Amen.

Lauda 3. Exclamaui in toto corde meo, exaudi me Domine. R\. Clamaui ad te, saluum me fac: ut custodiam testimonia tua.

Oratio. Exclamamus ad te, Domine, ut nos exaudias; et oculos humo accliues ad te admittas: ut tua  nos inlustrante serenitate, semper maneamus in lumine. R\. Amen.

Lauda 4. Feci iudicium et iustitiam Domine: ne tradas me persequentibus me. R\. Suscipe seruum tuum in bono: ut non calumnientur mihi superbi.

Oratio. Iudicium et iustitiam doce nos facere Domine; qualiter ualeamus superborum calumnias conculcare: excipe seruos tuos in bono, qui sperant in salutare tuum: quorumque interiores oculi Christi tui expectant regnum, hos partem habere facito Electorum. R\. Amen.

Preces, et Oratio. Auerte Domine iram tuam. fol. 183.




FERIA SECUNDA.



Ad Matutinum.


POST OuILE OuIUM.

Antiphona. Gloria mea exaltans. fol. 156.

Psalmus III. Oratio. Gloria nostra Deus. fol. 156.

Antiphona. Miserere mihi, Domine; et uide humilitatem meam de inimicis meis. Qui exaltas me de portis mortis, u\. Ut annuntiem omnes laudes tuas in portis filie Sion. Et exultabo in salutari tuo.

Oratio. Miserere nostri Domine, et uide humilitatem nostram de inimicis nostris: ut qui nullis teneri potuisti dolorum infernalium uinculis, nos a portis mortis potentialiter exaltare digneris. R\. Amen.

Antiphona 2. Dixit insipiens in corde suo: Non est Deus. Corrupti sunt, et abominabiles 297 facti  sunt in uoluntatibus suis: non est qui faciat bonum, non est usque ad unum. u\. Dominus de celo prospexit super filios hominum: ut uideat si est intelligens, aut requirens Deum.

Oratio. Iesu, Dei Patris ineffabile uerbum, quem insipientium corda ideo uerum Deum esse non credunt, quia in ipso corde suo corrupti et abominabiles facti sunt; te petimus et rogamus, ut cognoscant te et ipsi, sicut et nos cognouimus: ut sic fidelibus hi per ueram fidei cognitionem letabundi iungantur, qualiter plenissime gaudeant se ipsos additos ad numerum redemptorum. R\. Amen.

Antiphona 3. Inimici mei animam meam circumdederunt, adipe suo concluserunt: os eorum locutum est superbiam. Eripe ab impiis animam meam,  Domine. u\. Exaudi Deus iustitiam meam: intende deprecationem meam. Auribus percipe orationem meam, et non in labiis dolosis.

Oratio. Christe Dei Filius, cuius animam circumdantes insatiabiles inimici adipe sue malitie obcecati, loquebantur superbiam; eripe ab impiis animam nostram: et sic passio tua passiones nostras extinguat, ut nunquam oculos nostros statuamus declinare in terram. R\. Amen.

R\. Multiplicati sunt super capillos capitis mei, P. Qui me oderunt gratis. Confortati sunt inimici mei, qui me persequebantur iniuste: que non rapui, tunc reuertebam. Deus tu nosti imprudentiam meam: et delicta mea a te non sunt abscondita. u\. Effunde, Domine, super inimicos meos iram tuam: et indignatio  ire tue apprehendat eos, qui me oderunt.

Oratio. Domine Deus, apud quem delicta nostra non sunt abscondita; cuius oculi non solum exteriora prospiciunt, sed et cordis intima insensibili intuitu penetrant: da nobis penitentie remedium pro cilicio indumentum: da confessionis preconium pro uenie lucro; da, ut effluant oculi pro admissis flumina lachrymarum; da uoci nostre gemitibus expetere suffragia precum: Et tu Domine exaudi orationem nostram; quia benigna est misericordia tua: et ne nos inferi profundum absorbeat, aut lutulenta facinora subruant, multitudo nos tuarum miserationum respiciat. R\. Amen.

Antiphona. Asperges me, Domine, hyssopo, et mundabor:  lauabis me, et supra niuem dealbabor. Psalmus L.

Oratio. Deus, qui scelera nostra figmento operta denudas; qui incerta dubiis, et occulta consciis, consueta pietate transducis: ut noxietate prodita adspargas nos rore misericordie tue; et uelut niue dealbemur uite correctione: auerte quesumus faciem tuam a peccatis nostris; et omnes iniquitates nostras delens, innoua in uisceribus nostris Spiritus tui Sancti infusionem: quo tali inhabitatore gaudentes, aperiamus iugiter labia nostra, ad annuntiandam laudem tuam. R\. Amen.

Canticum. Sana me Domine. fol. 259

Oratio. Sana nos, Domine, et sanabimur: confundantur omnes, qui persequuntur in nos nomen sanctum tuum; et non confundamur nos, qui ueneramur  et credimus passionis tue potentiam: Preualeat ergo uirtus glorie tue; ut credentes in eternum tibi letabundos coniungat. R\. Amen.

Matutinarium. Ego ad te Domine clamaui: et mane oratio mea. u\. Domine Deus salutis mee, in die clamaui, et nocte coram te.

Lauda. In psalterio, et cithara hymnum dicamus. In choro laus resonet Domino, in chordis, et organo. Psalmus. CL.


Lectio libri Samuelis .

R\. Deo gratias.

In illis diebus: Samuel mortuus est, planxitque eum omnis Isrel, et sepelierunt eum in Ramatha urbe sua. Et Saul abstulit magos, et hariolos de terra, et interfecit eos, qui pythones habebant in  uentre. Congregatique sunt Philisthiim, et uenerunt, et castrametati sunt in Sunam: congregauit autem et Saul uniuersum Isrel, et uenit in Gelbe. Et uidit Saul castra Philisthiim, et timuit, et expauit cor eius nimis, Consuluitque Dominum, et non respondit ei, neque per somnia, neque per sacerdotes, neque per prophetas. Dixitque Saul seruis suis: Querite mulierem habentem pythonem, et uadam ad eam, et sciscitabor per illam. Et dixerunt serui eius ad eum: Est mulier habens pythonem in Endor. Mutauit ergo habitum suum: uestitusque est aliis uestimentis, et abiit ipse, et duo uiri cum eo, 298 ueneruntque ad mulierem nocte: et ait illi: Diuina mihi in pythone, et suscita mihi, quem dixero tibi. Et ait mulier ad eum: Ecce, tu nosti quanta fecerit Saul, et quomodo  eraserit magos et hariolos de terra: quare ergo insidiaueris anime mee, ut occidar? Et iurauit ei Saul in Domino, dicens: uiuit Dominus, quia non eueniet tibi quicquam mali propter rem hanc. Dixit mulier: Quem suscitabo tibi? Qui ait: Samuelem mihi suscita. Cum autem uidisset mulier Samuelem, exclamauit uoce magna, et dixit ad Saul: Quare imposuisti mihi? Tu es enim Saul. Dixitque ei rex: Noli timere: quid uidisti? Et ait mulier ad Saul: Deos uidi ascendentes de terra. Dixitque ei: Qualis est forma eius? Que ait: uir senex ascendit, et ipse amictus est pallio. Et intellexit autem Saul, quod Samuel esset, et inclinauit se super faciem suam in terra, et adorauit. Dixit autem Samuel ad Saul: Quare  inquietasti me ut suscitarer? Et ait Saul: Coarctor nimis: siquidem Philisthiim pugnant aduersum me, et Deus recessit a me, et exaudire me noluit, neque in manu prophetarum, neque per somnia: uocaui ergo te, ut ostenderes mihi quid faciam. Et ait Samuel: Quid interrogas me, cum Dominus recesserit a te, et transiret ad emulum tuum? Faciet enim Dominus tibi sicut locutus est in manu mea, et scindet regnum tuum de manu tua, et dabit illud proximo tuo Dauid: quia non obedisti uoci Domini, neque fecisti iram furoris eius in Amalec: idcirco quod pateris, fecit tibi Dominus hodie. Et dabit Dominus etiam Isrel tecum in manu Philisthiim: cras autem tu et filii tui mecum eritis: sed et castra Isrel tradet Dominus in manu Philisthiim. Statimque Saul cecidit  porrectus in terram: extimuerat enim uerba Samuelis, et robur non erat in eo, quia non comederat panem tota die illa. Ingressa est itaque mulier illa ad Saul , dixitque ad eum: Ecce obediuit ancilla tua uoci tue, et posui animam meam in manu tua: et audiui sermones tuos, quos locutus es ad me. Nunc igitur audi et tu uocem ancille tue, et ponam coram te buccellam panis, ut comedens conualescas, et possis iter facere. Qui renuit, et ait: Non comedam. Cegerunt autem eum serui sui et mulier, et tandem audita uoce eorum resurrexit de terra, et sedit super lectum. Mulier autem illa habebat uitulum pascualem in domo, et festinauit, et occidit eum: tollensque farinam, miscuit eam, et coxit azyma, et posuit ante Saul et ante  seruos eius. Qui cum comedissent, surrexerunt, et ambulauerunt per totam noctem illam. R\. Amen.

Hymnus. Noctis tempus. fol. 257. Capitula. Libera nos Domine. fol. 260.

Lauda. Exclamaui in toto corde meo, exaudi me Domine. u\. Clamaui ad te, saluum me fac, ut custodiam testimonia tua.

Oratio. Exclamamus ad te, Domine, ut nos euaudias; et oculos humo accliues ad te admittas: ut tua nos inlustrante serenitate, semper maneamus in lumine. Amen.



Ad Tertiam.


Lectio libri Prouerbiorum Salomonis .

R\. Deo gratias.

Fili, Cum obsecrationibus loquitur pauper: et diues  effabitur rigidus. uir amicabilis ad societatem, magis amicus erit, quam frater. Melior est pauper, qui ambulat in simplicitate sua, quam torquens labia insipiens. Ubi non est scientia animi, non est bonum: et qui festinus est pedibus, offendet. Stultitia hominis supplantat gressus eius: et contra Deum feruet animo suo. Diuitie addunt amicos plurimos: a paupere autem et hi, quos habuit, separantur. Testis falsus non erit impunitus: et qui mendacia loquitur, non effugiet. Multi colunt personam potentis, et amici sunt dona tribuentis. Fratres hominis pauperis oderunt eum: insuper et amici procul recesserunt ab eo. Qui tantum uerba sectatur, nichil habebit: qui autem possessor est mentis, diligit animam suam, et custos prudentie inueniet bona. R\. Amen.


 Lectio libri Samuelis .

R\. Deo gratias.

In illis diebus: Congregata sunt Philisthiim uniuersa agmina in Aphec: sed et Isrel castrametatus est super fontem, qui erat in Iezrahel. Et satrape quidem Philisthiim incedebant in centuriis, et millibus: Dauid autem, et uiri eius erant in nouissimo agmine cum Achis. Dixeruntque principes Philisthiim ad Achis: Quid sibi uolunt Hebrei isti? Et ait Achis ad principes Philisthiim: Num ignoratis Dauid, qui fuit seruus Saul regis Isrel, et est apud me multis diebus, et annis, et non inueni in eo quicquam, ex die qua transfugit ad me, usque 299 ad diem hanc? Irati sunt autem aduersus cum principes Philisthiim, et dixerunt ei: Reuertatur  uir, et sedeat in loco suo, in quo constituisti eum, et non descendat nobiscum in prelium, ne fiat nobis aduersarius, cum preliari ceperimus: quomodo enim aliter placare poterit Dominum suum: nisi in capitibus nostris? Nonne iste est Dauid, cui cantabant in choris dicentes: Percussit Saul in millibus suis, et Dauid in decem millibus suis? uocauit ergo Achis Dauid, et dixit ei: uiuit Dominus, quia rectus es tu, et bonus in conspectu meo: et exitus tuus, et introitus tuus mecum est in castris: et non inueni in te quicquam mali, ex die qua uenisti ad me, usque in diem hanc: sed satrapis non places. Reuertere ergo, et uade in pace, et non offendas oculos satraparum Philisthiim. Dixitque Dauid ad Achis: Quid  enim feci? aut quid inuenisti in me seruo tuo, a die qua fui in conspectu tuo, usque in diem hanc, ut non ueniam, et pugnem contra inimicos domini mei regis? Respondens autem Achis, locutus est ad Dauid: Scio quia bonus es tu in oculis meis, sicut Angelus Domini: sed principes Philisthinorum dixerunt: Non ascendat nobiscum in prelium. Igitur consurge mane tu, et serui domini tui, qui uenerunt tecum: et cum de nocte surrexeritis, et ceperit illucescere, pergite. Surrexit itaque Dauid de nocte, ipse et uiri eius, ut profiscerentur mane, et reuerterentur ad terram Philisthiim: Philisthiim autem ascenderunt in Iezrahel.  Cumque uenissen. Dauid et uiri eius in Siceleg die tertia, Amalecite impetum fecerunt ex parte australi in Siceleg, et  percusserunt Siceleg, et succenderunt eam igni. Et captiuas duxerunt mulieres ex ea, a minimo usque ad magnum: et non interfecerunt quemquam, sed secum duxerunt, et pergebant itinere suo. Cum ergo uenisset Dauid et uiri eius ad ciuitatem, et inuenissent eam succensam igni, et uxores suas, et filios suos, et filias ductas esse captiuas, leuauit Dauid et populus qui erat cum eo uoces suas, et planxerunt donec deficerent in eis lachryme. Siquidem due uxores Dauid captiue ducte fuerant, Achinoam Iezrelites, et Abigail uxor Nabal Carmeli. Et contristatus est Dauid ualde: uolebat enim eum populus lapidare, quia amara erat anima uniuscuiusque uiri super filiis suis, et filiabus: confortatus est autem Dauid in Domino Deo suo. Et ait ad Abiathar sacerdotem  filium Achimelech: Applica ad me ephod. Et applicauit Abiathar ephod ad Dauid, et consuluit Dauid Dominum, dicens: Persequar latrunculos hos, et comprehendam eos, an non? Dixitque ei Dominus: Persequere: absque dubio enim comprehendes eos, et excuties predam. Abiit ergo Dauid ipse, et sexcenti uiri qui erant cum eo, et uenerunt usque ad torrentem Besor: et lassi quidam substiterunt, Persecutus est autem Dauid ipse, et quadringenti uiri cum eo: substiterant enim ducenti, qui lassi transire non potuerant torrentem Besor. Et inuenerunt uirum Aegyptium in agro, et adduxerunt eum ad Dauid: dederuntque ei panem ut comederet, et biberet aquam, sed et fragmen masse caricarum, et duas ligaturas uue passe. Qui cum comedisset,  reuersus est spiritus eius, et refocillatus est: non enim comederat panem, neque biberat aquam, tribus diebus et tribus noctibus. Dixitque ei Dauid: Cuius es tu? uel unde? et quo pergis? Qui ait ei: Puer Aegyptius ego sum, seruus uiri Amalecite: dereliquit me autem Dominus meus, quia egrotare cepi nudiustertius. Siquidem nos erupimus ad australem plagam Cerethi, et contra Iudam, et ad meridiem Caleb, et Siceleg, succendimus igni. Dixit ei Dauid: Potes me ducere ad cuneum istum? Qui ait: Iura mihi per Deum, quod non occidas me, et non tradas me in manu Domini mei, et ducam te ad cuneum istum. Et iurauit ei Dauid. Qui cum duxisset eum, ecce illi discumbebant super faciem uniuerse terre, comedentes et bibentes, et quasi festum celebrantes  diem, pro cuncta preda, et spoliis que ceperant de terra Philisthiim, et de terra Iuda. Et percussit eos Dauid a uespere usque ad uesperam alterius diei, et non euasit ex eis quisquam, nisi tantum quadringenti uiri adolescentes, qui ascenderant camelos, et fugierant. Eruit ergo Dauid omnia que tulerant Amalecite, et duas uxores suas eruit. Nec defuit quisquam a paruo usque ad magnum, tam de filiis quam de filiabus, et spoliis, et quecumque rapuerant, omnia reduxit Dauid. Et tulit uniuersos greges et armenta, et minauit ante faciem suam: dixeruntque: Hec est preda Dauid. uenit autem Dauid ad ducentos uiros, qui lassi substiterant, nec sequi potuerant Dauid, et residere eos iusserat in torrentem  Besor: qui egressi sunt 300 obuiam Dauid et populo qui erat cum eo. Accedens autem Dauid ad populum, salutauit eos pacifice. Respondensque unus uir pessimus et iniquus, de uiris qui erant cum Dauid, dixit: Quia non uenerunt nobiscum, non dabimus eis quicquam de preda, quam eruimus: sed sufficiat unicuique uxor sua, et filii: quos cum acceperint, recedant. Dixit autem Dauid: Non sic facietis fratres mei de his, que tradidit Dominus nobis, et custodiuit nos, et dedit latrunculos, qui erumperant aduersum nos, in manus nostras: nec audiet uos quisquam sub sermone hoc: equa enim pars erit descendentis ad prelium, et remanentis ad sarcinas, et similiter diuident. Et factum est hoc ex die illa, et deinceps constitutum et prefinitum,  et quasi lex in Isrel usque ad diem hanc.

Antiphona 1. Inueniatur manus tua, Domine, omnibus inimicis tuis: dextera tua inueniat omnes, qui te oderunt. Pones eos ut clibanum ignis; in tempore uultus tui. u\. Domine in uirtute tua letabitur rex: et super salutare tuum uehementer exultabit.

Oratio. Inueniatur manus tua, Domine, omnibus inimicis tuis in uindictam; qui nolunt Cruci tue sua subdere colla: inueniatur quoque et in eis, qui te oderunt, dextera tua parcens; cum eos dextere tue feceris esse participes: ut in tempore uultus tui, cum manifesta nobis fuerit facies tua, non ponantur ut clibanum ignis; sed transferantur nobiscum coronandi in celestibus regnis. R\. Amen.

 Antiphona 2. Eripe, Deus, a framea animam meam: et de manu canis unicam meam. Libera me de ore leonis: et a cornibus unicornium humilitatem meam. u\. Narrabo nomen tuum fratribus meis: in medio Ecclesie laudabo te.

Oratio. Eripe animam nostram a framea potentissimi inimici, Christe Fili Dei: ut noster sis liberator de ore leonis, qui animam tuam potenter eduxisti ab inferis. R\. Amen.

Antiphona 3. Inclina Domine aurem tuam ad me: accelera, ut eripias me. u\. Esto mihi in Deum protectorem, et in locum munitum: ut saluum me facias.

R\. Susceperunt me sicut leo paratus ad predam,  et sicut catulus leonis habitans in occultis. P. Exurge Domine, preueni eos, et subuerte illos: eripe animam meam ab eis. u\. Custodi me Domine, ut pupillam oculi. Sub umbra alarum tuarum protege me: Quia omnes inimici mei circumdederunt me. P. Exurge Domine.

Preces. Accliues te oramus, Christe, parce nobis. P. Et miserere. u\. Qui in forma serui apparens mundum saluare uenisti, reforma quod perierat tue Crucis potentia, P. Et miserere. u\. Qui mortem uincis moriens, et flagellaris innocens, nos ab eterno erue suppliciorum dolore, P. Et miserere. u\. Qui confitenti Latroni das requiem paradisi, nobis da indulgentiam per Crucis tue gloriam, P. Et miserere.  u\. Tu pro nobis uocem accipe huius Latronis, Domine; memento nostri Domine, et parce, cum ueneris, ut iudices, P. Et miserere.

Hymnus. O Nazarene, lux. fol. 144.

Capitula. Bellantium mucrones, quesumus Domine, uictricis semper potestatis tue uirtute retunde; et contra sortem tuam meditantes insaniam, ueritatis tue corrige disciplina: Quique aduersus Christum tuum blasphemias declamant, ad predicationem uere fidei sua corda conuertant: ut et uincula peccatorum, quibus uincti detinentur, miseratione disrumpas; et cunctos iustificatos digiti tui calamo in libro uite conscribas.

Pater noster.



Ad Sextam.


Lectio libri Amos Prophete .

Deo gratias.

uidi Dominum stantem super altare: et dixit: Percute cardinem, et commoueantur superliminaria: auaritia enim in capita hominum, et nouissimum eorum in gladio interficiam: non erit fuga eis. Et qui fugerit ex eis, non saluabitur. Si descenderint usque in infernum, inde manus mea educet eos: et si ascenderint usque ad celos, inde detraham eos. Et si absconditi fuerint in uerticem Carmeli, inde scrutans auferam eos: et si celauerint se ab oculis meis in profundum maris, ibi mandabo serpenti, et mordebit eos. Et si abierunt in captiuitate coram inimicis suis, ibi mandabo gladium, et occidet eos: et  ponam oculos meos super eos in malum, et non in bonum. Et Dominus qui tangit terram, et tabescit: lugebunt omnes inhabitantes in ea: et ascendet sicut amnis, et defluet sicut riuus Aegypti. Qui edificat in celo ascensionem suam, et fasciculum suum 301 super terram fundauit: qui uocat aquas maris, et effundit eas super faciem terre, Dominus nomen est illi. R\. Amen.

Antiphona 1. Non ueniat mihi Domine pes superbie: et manus impiorum non moueant me. R\. Dixit iniustus ut delinquat sibi: non est timor Dei ante oculos eius.

Oratio. Non ueniat nobis pes superbie, neque manus peccatoris moueat nos; ut qui passionem  tuam ueneranter accipimus; animam nostram non ad penam, sed ad uitam facias peruenire perpetuam. R\. Amen.

Antiphona 2. Letus erit iustus, cum uiderit uindictam impiorum: manus suas lauabit in sanguine peccatorum. u\. Si uere utique iustitiam loquimini: recte iudicate filii hominum.

Oratio. Sperantes in te Domine non contristemur: ut nec animam nostram conturbes, nec a tuo grege separes: sed sperantes in te, tibi confiteamur, et tibi corde puro psallamus. R\. Amen.

Antiphona 3. Deus meus, adiutor meus, sperabo in eum: Protector meus, et cornu salutis mee, et Redemptor meus. u\. Liberator meus de inimicis meis iracundis: Et ab insurgentibus in me exaltabis  me: a uiro iniquo eripies me.

R\. Domine, iudica nocentes me, et expugna impugnantes me. Apprehende arma, et scutum: et exurge, Deus meus, in adiutorium mihi. R\. Exurge, Domine, et intende iudicio meo; Deus meus, et Dominus meus auxiliare, et respice. P. In adiutorio.

Preces. Subueniat nobis Domine misericordia tua P. uelociter. u\. Sanguinis tui hostia nos a criminibus libera P. uelociter. u\. Crucem perpessus, Domine, a cruciatu nos libera P. uelociter. u\. Crucis tue presidio nos libera a supplicio P. uelociter. u\. Cum ueneris iudex omnium redemptorum, esto refugium P. uelociter.

Hymnus. O Nazarene, lux. fol. 144.

 Oratio. Gloriose, potens, ac misericors Deus, erue nos ab insidiis inimici; et, ne anima nostra a rugientis leonis raptu rapido rapiatur, protectio dextere tue in nostri custodiam deputetur: ne dum non est qui redimat, ille seuus occidat: aut, si non est qui saluum faciat, ille subuertat. Sed tu Leo de tribu Iuda in ira tua exurge; et in seueritate iudicii insidiosi hostis cateruas interime: nosque in precepto, quod mandasti, credere et permanere concede.

Pater noster.



Ad Nonam.


Ecclesiastici Salomonis .

R\. Deo gratias.

Fili, supra mortuum plora, deficit enim lux eius:  et supra fatuum plora, deficit enim sensus. Modicum plora super mortuum, quoniam requieuit. Nequissimi enim nequissima uita supra mortem fatui. Luctus mortui septem dies: fatui autem et impii, omnes dies uite illorum. Cum stulto ne multum loquaris, et cum insensato ne abieris. Serua te ab illo, ut non molestiam habeas, et non coinquinaberis in peccato illius. Deflecte ab illo, et inuenies requiem, et non accidiaberis in stultitiam illius. Super plumbum quid grauabitur? et quod illi aliud nomen quam fatuus? Arenam, et salem, et massam ferri facilius est portare, quam hominem imprudentem, et fatuum, et impium. Sicut loramentum ligneum conligatum in fundamentum edificii non dissoluitur: sic et cor  confirmatum in cogitatione consilii. Domine pater, et Deus uite mee, ne derelinquas me in cogitatu impiorum. Extollentiam oculorum meorum ne dederis mihi, et omne desiderium prauum aufer a me. Domine da ori meo custodiam, et super labia mea signaculum certum. R\. Amen.


Lectio libri Samuelis Primi .

R\. Deo gratias.

In illis diebus: Philisthiim pugnabant aduersus Isrel: et fugierunt uiri Isrel ante faciem Philisthiim, et ceciderunt interfecti in montes Gelbe. Irrueruntque Philisthiim in Saul, et filios eius, et percusserunt Ionatham, et Abinadab, et Melchisue, filios Saul, totumque pondus prelii uersum est in Saul: et consecuti sunt eum uiri sagittarii, et uulneratus  est uehementer a sagittariis. Dixitque Saul ad armigerum suum: Euagina gladium tuum, et percute me: ne forte ueniant incircumcisi isti, et interficiant me, inludentes mihi. Et noluit armiger eius: fuerat enim nimio timore perterritus. Arripuit itaque Saul gladium, et inruit super eum. Quod cum uidisset armiger eius, uidelicet quod mortuus esset Saul, innuit etiam ipse super gladium suum, et mortuus est cum eo. Mortuus est ergo Saul, et tres filii eius, et armiger illius, et uniuersi uiri eius 302 in die illa pariter. uidentes autem uiri Isrel, qui erant trans uallem, et trans Iordanem, quod fugissent uiri Isrelite, et quod mortuus esset Saul, et filii eius, reliquerunt ciuitates suas, et fugierunt: ueneruntque Philisthium, et habitauerunt ibi. Facta autem die altera,  uenerunt Philisthiim, ut expoliarent interfectos, et inuenerunt Saul et filios eius iacentes in montem Gelbe. Et preciderunt caput Saul, et expoliauerunt eum armis: et miserunt in terram Philisthinorum per circuitum, ut annuntiaretur in templis idolorum, et in populis. Et posuerunt arma eius in templo Astaroth, corpus uero eius suspenderunt in muros Bethsam. Quod cum audissent habitatores Iabes Galaad, quecumque fecerant Philisthiim Saul, surrexerunt omnes uiri fortissimi, et ambulauerunt tota nocte, et tulerunt cadauer Saul, et cadauera filiorum eius de muro Bethsan: ueneruntque uiri Iabes Galaad, et combusserunt ea igni. Et tulerunt ossa eorum, et sepelierunt in nemore Iabes, et ieiunauerunt septem diebus.  Factum est autem,  postquam mortuus est Saul, ut Dauid reuerteretur a cede Amalec, et maneret in Siceleg dies duos. In die autem tertia, apparuit homo ueniens de castris Saul, ueste conscissa, et puluere aspersus caput: et ut uenit ad Dauid, cecidit super faciem suam, et adorauit. Dixitque ad eum Dauid: Unde uenis? Qui ait ad eum: De castris Isrel fugi. Et dixit ad eum Dauid: Quod est uerbum quod factum est? indica mihi. Qui ait: Fugit populus e prelio, et multi corruentes e populo mortui sunt: sed et Saul, et Ionathas filius eius interierunt. Dixitque Dauid ad adolescentem, qui nuntiabat ei: Unde scis quia mortuus est Saul, et Ionathas filius eius? Ait adolescens, qui narrabat ei; Casu ueni in montes Gelbe, et Saul incumbebat super hastam suam: porro currus et  equites appropinquabant, et conuersus post tergum suum, uidensque me uocauit. Cui cum respondissem, Adsum: dixit mihi: Quisnam es tu? Et aio ad eum: Amalecites sum. Et locutus est mihi: Sta super me, et interfice me: quoniam tenent me angustie, et adhuc tota anima in me est. Stansque super eum, occidi illum: sciebam enim quod uiuere non poterat post ruinam: et tuli diadema quod erat in capite eius, et armillam de brachio eius, et attuli ad te Dominum meum huc. Apprehendens autem Dauid uestimenta sua, scidit, omnesque uiri qui erant cum eo, et planxerunt, et fleuerunt et ieiuna uerunt usque ad uesperam super Saul, et super Ionatham filium eius, et super populum Domini, et super domum Isrel, eo quod corruissent gladio. Dixitque  Dauid ad iuuenem qui nuntiauerat ei: Unde es tu? Qui respondit: Filius hominis aduene Amalecite ego sum. Et ait ad eum Dauid: Quare non timulsti mittere manum tuam ut occideres christum Domini? uocansque Dauid unum de pueris suis, ait: Accedens irrue in eum. Qui percussit illum, et mortuus est. Et ait Dauid ad eum: Sanguis tuus super caput tuum: os enim tuum locutum est aduersum te, dicens: Ego interfeci christum Domini. Planxit autem Dauid planctum huiuscemodi super Saul, et super Ionathan filium eius . Et ait: Considera Isrel, pro his qui mortui sunt super excelsa tua uulnerati. Inclyti tui, Isrel, super  montes tuos interfecti sunt; quomodo ceciderunt fortes? Nolite annuntiare in Geth, neque annuntiotis in conspectu Ascalonis: ne forte letentur filie Philisthlim, et ne exultent filie incircumcisorum. Montes Gelbe, nec ros nec pluuia ueniant super uos, neque sint agri primitiarum: quia ibi abiectus est clypeus fortium, clypeus Saul, quasi non esset unctus oleo. A sanguine interfectorum, ab adipe fortium, sagitta Ionathe nunquam rediit retrorsum, et gladius Saul non est reuersus inanis. Saul et Ionathas amabiles, et decori ualde in uita sua, in morte quoque non sunt diuisi: aquilis uelociores, leonibus fortiores. Filii Isrel super Saul flete, qui uestiebat uos coccino in deliciis, qui prebebat ornamenta aurea cultui nostro. Quomodo ceciderunt fortes in  prelio? Ionathas in excelsis tuis occisus es? Doleo super te frater mi Ionatha decore nimis, et amabilis super amorem mulieris. Sicut mater unicum amat filium, ita et ego te diligebam. Quomodo ceciderunt robusti, et perierunt arma bellica?  Igitur post hec consuluit Dauid Dominum, dicens: Num ascendam in unam de ciuitatibus Iuda? Et ait Dominus ad eum: Ascende. Dixitque Dauid: Quo ascendam? Et respondit ei: In Hebron. Ascendit ergo Dauid, et due uxores eius, Achinoam, Iezrelites, et Abigail uxor Nabal Carmeli: sed et uiros qui erant cum eo, duxit 303 Dauid singulos cum domo sua: et manserunt in oppidis Hebron. ueneruntque uiri Iuda, et unxerunt ibi Dauid, ut regnaret super domum  Iuda. Et nuntiatum est Dauid, quod uiri Iabes Galaad sepelissent Saul. Misit ergo Dauid nuntios ad uiros Iabes Galaad, dixitque ad eos: Benedicti uos a Domino, qui fecistis misericordiam cum Domino uestro Saul, ut sepeliretis eum. Et nunc retribuet quidem uobis Dominus misericordiam et ueritatem: et ego reddam gratiam, eo quod feceritis uerbum istud. Confortentur manus uestre, estote filii fortitudinis: licet enim mortuus sit Dominus uester Saul, tamen me unxit domus Iuda in regem sibi. R\. Amen.

Antiphona 1. Dic anime mee, Domine: Salus tua ego sum. Confundantur et reuereantur omnes qui querunt animam meam: ut auferant eam. u\. Iudica Domine nocentes me: et expugna impugnantes me.

Oratio. Dic anime nostre Domine: Salus tua ego  sum: Inimici quoque tui, qui aduersus te conuenerunt, erubescant: et qui cogitant aduersus fidem tuam, per penitentiam corrigantur: Qui ergo innocens perpessus es inimicorum irrisiones et uulnera; nostra in his ablue propitiatus peccata. R\. Amen.

Antiphona 2. Ad defensionem meam respice. Eripe a framea Deus animam meam: et de manu canis unicam meam. Salua me, Domine, de ore leonis. u\. Narrabo nomen tuum fratribus meis: in medio Ecclesie laudabo te.

Oratio. Ad defensionem familie tue attende Domine: et iam eripe animam eius a framea persequentis, et de manu canis: qui solus animam tuam ponere dignatus es pro omnibus nobis. R\. Amen.

 Antiphona 3. Obprobrium insipientium dedisti me. Obmutui, et non aperui os meum, quoniam tu fecisti: amoue a me flagella tua. u\. Dixi: Custodiam uias meas: et non delinquam in lingua mea. Posui ori meo custodiam, dum consistit peccator aduersum me.

Hymnus. O Nazarene. fol. 144.

Oratio. Christe Dei Filius, qui obprobrium insipientium factus es, amoue a nobis flagella tua; et languoribus nostris porrige medicinam: ut a te respecti, non feramur precipiti ira damnabiles; sed exemplo tue passionis reddamur ad omnia mites.

Pater noster.



Ad uesperum.

Lauda. Tu illuminas lucernam meam Domine. u\.  Auxilium meum a Domino. Psalmus CXX.

Antiphona. Ab omnibus persequentibus. u\. Domine Deus meus in te speraui: saluum me lac ex omnibus persequentibus me, et eripe me.

Hymnus. uerbum Patris. fol. 252.

Capitula. Gloriose, potens. fol. 264.

Lauda. Exclamaui in toto. fol. 293.



FERIA TERTIA.



Ad Matutinum.

Antiphona. uoce mea ad. Psalmus III.

Et Oratio. Exaudi nos Domine. fol. 275.

Antiphona 1. Tanquam lugens, et contristatus humiliabar. Et aduersum me letati sunt, et conuenerunt. Congregata sunt in me flagella, et ignorauerunt:  u\. Tentauerunt me, et deriserunt derisu: stridebant in me dentibus suis.

Oratio. Libera nos Domine de contristatione et de flagellis peccatorum nostrorum: ut non humiliemur ab inimicis Ecclesie tue: sed presta nobis, ut tecum post transitum infinito iubilo iocundemur. R\. Amen.

Antiphona. Qui tribulant me inimici mei, ipsi infirmati sunt, et ceciderunt. u\. Dominus illuminatio mea, et salus mea, quem timebo? Dominus defensor uite mee, a quo trepidabo.

Oratio. Qui tribulant nos, Domine, infirmentur et pereant; cognoscentes potentiam tuam retrorsum redeant: ut Ecclesia tua, que est in omnibus terre finibus dilatata, magnificet nomen tuum; cum manifestata  fuerit gloria tua. u\. Amen.

Antiphona 3. Ab homine iniquo et doloso libera me, Domine. Quia tu es Deus meus, et fortitudo mea. u\. Iudica me Deus, et discerne causam meam de gente non sancta: ab homine iniquo et doloso libera me.

Oratio. Tu Deus noster libera nos ab omnibus iniquis et dolosis: ut plena sanitate habitante in carne nostra, ad coronam mereamur pertingere destinatam. R\. Amen.

R\. Multi Domine gemitus mei, et cor meum merens. 304 Quoniam adduxisti diem consolationis tue super me. Audierunt inimici mei malum meum, P. Et congratulati sunt: uindemia eos, sicut uindemiasti me. Quia ingemisco, et non est qui me consoletur.  u\. Omnes, qui glorificabant me, inspreuerunt me: uiderunt enim in ignominiam meam, P. Et congratulati.

Oratio. Deus, qui in exercitatione nostra contristari nos inspicis; da nobis potentissimum auxilium in uictoria sancte Crucis: ut qui exemplo tuo mundum decertamus euincere, celos mereamur et post transitum possidere. R\. Amen.

Antiphona. Auditui meo dona gaudium et letitiam, Domine: ut exultent ossa humiliata. Psalmus L.

Oratio. Clamamus ad te, Domine; miserere nobis: sana animas nostras; quia peccauimus tibi: tuum est enim, nostri misereri, prorrogare misericordiam: tuum est, anime uulneribus impendere curam, et in patefactis sceleribus debitam non exserere  uindictam, nec condignam imposterum rependere penam: da humilitatem, quam placatus inspicias, et accipe confessionem, ut peccata dimittas. R\. Amen.

Antiphona. Factus sum in derisum tota die, et omnes subsannant me.

Canticum. Seduxisti me Domine. fol. 276.

Oratio. Fac nos, Domine Deus noster, ut nec in derisu inimicorum nostrorum, nec subsanuatione aduersantium nos fatigemur: sed tu, qui es defensio nostra, a contradictione improborum nos libera. R\. Amen.

Antiphona. Auditam fac mihi mane misericordiam tuam: quoniam in te speraui Domine. P. Demonstra mihi uiam, per quam ambulem: quia ad te,  Domine, leuaui animam meam. u\. In tympano, et choro laudate Dominum: in chordis et organo laudate eum.


Lectio libri Samuelis 

R\. Deo gratias.

In illis diebus: Abner filius Ner, princeps exercitus Saul, tulit Isboseth filium Saul et circumduxit eum per castra, regemque constituit super Galaad et super Gessuri, et super Iezrel, et super Ephraim, et super Beniamin, et super Isrel uniuersum. Quadraginta annorum erat Isboseth filius Saul, cum regnare cepisset super Isrel, et duobus annis regnauit: sola autem domus Iuda, sequebatur Dauid. Et fuit numerus dierum, quos commoratus est Dauid imperans in Hebron  super domum Iuda septem annorum, et sex mensium. Egressusque est Abner filius Ner, et pueri Isboseth filii Saul de castris iuxta piscinam Gabaon. Porro Ioab filius Saruie, et pueri Dauid egressi sunt et occurrerunt eis iuxta piscinam Gabaon. Et cum in unum conuenissent, e regione sederunt: hi ex una parte piscine, et illi ex altera. Dixitque Abner ad Ioab: Surgant pueri, et ludant coram nobis. Et respondit Ioab: Surgant. Surrexerunt ergo, et transierunt numero duodecim de Beniamin, ex parte Isboseth filii Saul, et duodecim de pueris Dauid. Apprehensoque unusquisque capite comparis sui, defixit gladium in latus contrari, et ceciderunt simul: uocatumque est nomen loci illius: Ager robustorum, in Gabaon. Et ortum est bellum durum satis in die illa:  fatigatusque est Abner, et uiri Isrel a pueris Dauid. Erant autem ibi tres filii Saruie, Ioab, et Abisai, et Asel: porro Asel cursor uelocissimus fuit, quasi unus de capreis que morantur in siluis. Persequebatur autem Asel Abner, et non declinauit ad dexteram, siue ad sinistram omittens persequi Abner. Respexit itaque Abner post tergum suum, et ait: Tu ne es Asel? Et ille respondit: Ego sum. Dixitque ei Abner: uade ad dexteram, siue ad sini-tram, et apprehende unum de adolescentibus, et tolle tibi spolia eius. Noluit autem Asel omittere quin urgeret eum. Rursumque locutus est Abner ad Asel: Recede, noli me sequi, ne compellar confodere te cum terra, et leuare non potero faciem meam ad Ioab fratrem tuum. Qui audire contempsit, et noluit declinare:  percussit ergo eum Abner auersa hasta in inguine, et transfodit, et mortuus est in eodem loco: omnes igitur qui transibant per locum, in quo ceciderat Asel, et mortuus fuerat, subsistebant. Persequentibus autem Ioab, et Abisai fugientem Abner, sol occubuit: et uenerunt usque ad collem aqueductus, qui est ex aduerso uallis, et itineris deserti in Gabaon. Congregatique sunt filii Beniamin ad Abner: et conglobati in unum cuneum, steterunt in summitate tumuli unius. Et clamauit Abner ad Ioab, et ait: Num usque ad internecionem 305 tuus mucro deseuiet? an ignoras quod periculosa sit desperatio? usquequo non dicis populo ut omittat persequi fratres suos? et ait Ioab: uiuit Dominus, si locutus fuisses, mane recessisset populus persequens  fratrem suum. Insonuit ergo Ioab buccina, et stetit omnis exercitus, nec persecuti sunt ultra Isrel, neque iniere certamen. Abner autem et uiri eius abierunt per campestria, tota nocte illa: et transierunt Iordanem, et lustrata omni Beth horon uenerunt ad castra. Porro Ioab reuersus est, omisso Abner, congregauitque omnem populum: et defuerunt de pueris Dauid decem et nouem uiri, excepto Asele. Serui autem Dauid percusserunt de Beniamin, et de uiris qui erant cum Abner, trecentos sexaginta, qui mortui sunt. Tulerunt Asel, et sepelierunt in sepulchro patris sui in Bethlehem. R\. Amen.

Hymnus. Noctis tempus. fol. 257.

Capitula. Ad defensionem nostram, Domine, respice; et, ne doctrine pateamus lethali, tuo nos tutamine  rege: simulque de ore leonis, rapere nos cupientis, libera: et ab oblatrantis perfidia canis solita nos protege cura.

Pater noster.

Lauda. uide humilitatem meam, et eripe me, Domine: quia legem tuam non sum oblitus. u\. Iudica causam meam, et redime me: propter eloquium tuum uiuifica me.

Oratio. uide humilitatem nostram, Domine: et eripe nos: te enim respiciente, etsi deiicimur, subleuamur: quo sustentante, ne corruamus, excipimur. R\. Amen.



Ad Tertiam.


Iesu filii Sirach .

Fili, non iudices contra iudicem: quoniam secundum  quod iustum est iudicat. Cum audace ne eas in uia, ne forte grauet mala sua in te: ipse enim secundum suam uoluntatem uadit, et simul cum stultitia illius peribis. Cum iracundo non facias rixam, et cum audace non eas in deserto: quoniam tanquam nichil est ante illum sanguis, et ubi non est adiutorium, elidet te. Cum fatuis ne consilium habeas: non enim poterunt diligere, nisi que ipsis placent. Coram extraneo ne facias consilium: nescis enim quid pariat. Non omni homini cor tuum manifestes: ne forte inferat tibi gratiam, et conuitietur tibi. Fili, si attenderis mihi, disces: et si accommodaueris animam tuam, sapiens eris. Et si inclinaueris aurem tuam, excipies doctrinam: et si dilexeris audire, sapiens eris.


 Lectio libri Samuelis 

R\. Deo gratias.

In illis diebus: Cum esset prelium inter domum Saul et domum Dauid, Abner filius Ner regebat domum Saul. Fuerat autem Sauli concubina nomine Respha, filia Achia, ingressusque est ad eam Abner. Dixitque Isboseth ad Abner: Quare ingressus es ad concubinam patris mei. Qui iratus nimis propter uerba Isboseth, ait: Numquid caput canis ego sum aduersum Iudam hodie, qui fecerim misericordiam super domum Saul patris tui, et super fratres tuos et super proximos eius, et non tradidi te in manus Dauid, et tu requisisti me quod redargueres pro muliere hodie? Hec faciat Deus Abner, et hec addat  ei, nisi quomodo iurauit Dominus Dauid, sic faciam cum eo, ut transferatur regnum de domo Saul, et eleuetur thronus Dauid super Isrel, et super Iudam, a Dan usque Bersabee. Et non potuit respondere ei quicquam, quia metuebat illum. Misit ergo Abner nuntios ad Dauid in Hebron pro se dicentes: Cuius est terra? Et ut loquerentur: Fac mecum amicitias, et erit manus mea tecum, et reducam ad te uniuersum Isrel. Qui ait: Noli timere: Ego faciam tecum amicitias: sed unam rem peto a te, dicens: Non uidebis faciem meam, antequam adduxeris mihi Michol filiam Saul: et sic uenies, et uidebis me. Misit autem Dauid nuntios ad Isboseth filium Saul, dicens: Redde uxorem meam Michol,  quam despondi mihi centum preputiis Philisthiim. Misit ergo Isboseth, et tulit eam a uiro suo Phaltiel, filio Lais. Sequebatur eam uir suus, plorans usque Bahurim: et dixit ad eum Abner: uade, et reuertere. Qui reuersus est. Sermonem quoque intulit Abner ad seniores Isrel, dicens: Tam heri quam nudiustertius querebatis Dauid ut regnaret super uos. Nunc ergo facite: quoniam Dominus locutus est ad Dauid, dicens: In manu serui mei Dauid saluabo populum meum Isrel de manu Philisthiim, et omnium inimicorum eius. Locutus est autem Abner etiam ad Beniamin. Et abiit ut loqueretur ad Dauid in Hebron, omnia que placuerant Isreli et uniuerso Beniamin. uenitque ad Dauid in Hebron cum uiginti uiris: et fecit Dauid Abner, et 306 uiris eius qui  uiris: et fecit Dauid Abner, et uiris eius qui uenerant cum eo, conuiuium. Et dixit Abner ad Dauid: Surgam, ut congregem ad te Dominum meum regem omnem Isrel, et ineam tecum fedus, et imperes omnibus, sicut desiderat anima tua. Cum ergo deduxisset Dauid Abner, et ille iret in pace, statim uenerunt pueri Dauid, et Ioab cesis latronibus, cum preda magna nimis: Abner autem non erat cum Dauid in Hebron, quia iam dimiserat eum, et profectus fuerat in pace. Et Ioab, et omnis exercitus qui erant cum eo postea uenerunt: nuntiatum est itaque Ioab a narrantibus: uenit Abner filius Ner ad regem, et dimisit eum, et abiit in pace. Et ingressus est Ioab ad regem, et ait: Quid fecisti? Ecce uenit Abner ad te: quare dimisisti eum, et abiit  et recessit? Ignoras Abner filium Ner, quoniam ad hoc uenit, ut deciperet te, et sciret exitum tuum, et introitum tuum, et nosset omnia que agis? Egressus itaque Ioab a Dauid, misit nuntios post Abner, et reduxit eum ad cisternam Sira, ignorante Dauid. Cumque rediisset Abner in Hebron, seorsum adduxit eum Ioab ad medium porte, ut loqueretur ei in dolo: et percussit illum ibi in inguine, et mortuus est in ultionem sanguinis Asel fratris eius. Quod cum audisset Dauid rem iam gestam, ait: Mundus ego sum, et regnum meum, apud Deum, usque in sempiternum. R\. Amen.

Antiphona 1. Susurrabant aduersum me omnes inimici mei: aduersum me, cogitabant mala mihi. uerbum iniquum mandauerunt aduersum me. u\.  Etenim homo pacis mee, in quo speraui: qui edebat panes meos, ampliauit aduersum me supplantationem.

Oratio. Christe Dei Fili, aduersus quem et susurrantium inimicorum labia mota sunt, et contra quem uerbum iniquum falsis fictionibus formauerunt; tu nos ab omni tentationum genere, protectionis tue munimine tege: ut per te susurris non cedamus aduersis; qui semper uincis in nos potentia Deitatis. R\. Amen.

Per misericordiam.

Antiphona 2. Ecce ueteres posuisti dies meos, Domine: et substantia mea tamquam nichil ante te est. Opprobrium insipienti dedisti me. u\. Dixi: Custodiam uias meas: ut non delinquam in lingua mea.  Posui ori meo custodiam, dum consistit peccator aduersum me.

Oratio. Ecce, Domine, ueteres sunt positi dies nostri; quia in uetere adhuc homine ambulamus, dum nouitatem uite usquequaque non capiamus: operum ergo dignorum exhibitione nos amplia; qui fidei tue nobis contulisti uexilla: ut non ueteres simus in actibus prauitatis, qui tue nos credimus innouatos gloria passionis. R\. Amen.

Per.

Antiphona 3. Dum consistit peccator aduersum me, obmutui, et humiliatus sum, et silui a bonis; et dolor meus contra me est semper. u\. Concaluit cor meum contra me: et in meditatione mea  exardescet ignis. Locutus sum in lingua mea.

R\. Domine, qui consoletur me non est. Inimicus in ossibus meis manum suam extendit, P. Ut tribulet me. uide ergo Domine afflictionem meam. u\. Audite, obsecro, omnes, et uidete dolorem meum: quia erectus est inimicus, et conuertit manum suam, P. Ut tribulet me.

Preces. Dicamus omnes: Misericors Domine, P. Miserere. u\. Qui saluare mundum ueniens, in carne nostra penam subis indebitam, P. Miserere. u\. Huius morte terra tremuit, mundus expauit, infernus omnis exorruit, P. Miserere. u\. Cuius caput exaltatum in cruce, et effuso triumphauit sanguine, P. Miserere. u\. Tu nos cruci tue applica; ut in cruce coronandos glorifices, P. Miserere.

 Hymnus. O Nazarene, lux. fol. 144.

Oratio. Educ, Domine, animam nostram ab inferis; et a descendentibus in lacum nos erue: et, qui uirtute tua inenarrabili Mundum redempturus, descendens a supernis, inferni confregisti recessus; ne peccato duce, illuc deducamur, custodi propitius: et presta, ut cum his, qui ad uitam eternam prescripti sunt, tibi modulo pietatis psallamus; atque in delectationibus tuis consortium beatitudinis mereamur.

Pater noster.



Ad Sextam.


Lectio libri Hieremie Prophete .

R\. Deo gratias.

 Hec dicit Dominus: Audite uerbum Domini domus Iacob, et omnes cognationes domus Isrel: hec dicit Dominus: Quid inuenerunt patres uestri in me iniquitatis, quia elongauerunt a me, et ambulauerunt post uanitatem, et uani facti sunt? Et non dixerunt: Ubi est Dominus, qui ascendere nos fecit de terra Aegypti: qui traduxit nos per desertum, per terram inhabitabilem 307 et inuiam, per terram sitis, et imaginem mortis, et per terram, in qua non ambulauit uir, neque habitauit homo? Et induxi uos per terram Carmeli, ut comederetis fructum eius, et bona illius: et ingressi contaminastis terram meam, et hereditatem meam posuistis in abominationem. Sacerdotes non dixerunt: Ubi est Dominus? et tenentes legem nescierunt me, et pastores  preuaricati sunt in me: et prophete prophetauerunt in Baal, et idola secuti sunt. Propterea adhuc iudicio contendam uobiscum, ait Dominus, et cum filiis uestris disceptabo. Transite ad insulas Cethim, et uidete: et in Cedar mittite, et considerate uehementer: et uidete si factum est huiuscemodi. Si mutauit gens deos suos, et certe ipsi non sunt dii: populus uero meus mutauit gloriam suam in idolum. Obstupescite celi super hoc, et porte eius desolamini uehementer, dicit Dominus. Duo enim mala fecit populus meus: Me dereliquerunt fontem aque uiue, et foderunt sibi cisternas dissipatas, que continere non ualent aquas. Numquid seruus est Isrel, aut uernaculus? quare ergo factus est in predam?  Super eum rugierunt leones, et dederunt uocem suam, posuerunt terram eius in solitudinem: ciuitates eius exuste sunt, et non est qui habitet in eis. Filii quoque Mempheos et Taphnes constuprauerunt te usque ad uerticem. Numquid non istud factum est tibi, quia dereliquisti Dominum Deum tuum eo tempore, quo ducebat te per uiam? Et nunc quid tibi uis in uia Aegypti, ut bibas aquam turbidam? et quid tibi cum uia Assiriorum, ut bibas aquam fluminis? Arguet te malitia tua, et auersio tua increpabit te. Scito, et uide, quia malum et amarum est reliquisse te Dominum Deum tuum, et non esse timorem eius apud te, dicit Dominus Deus exercituum. A seculo confregisti iugum meum, rupisti uincula mea, et dixisti: Non seruiam. In omni enim  colle sublimi, et sub omni ligno frondoso tu prosternebaris meretrix. Ego autem plantaui te uineam electam, omne semen uerum. R\. Amen.

Antiphona 1. Non erubescant in me qui te expectant, Domine uirtutum. Non reuereantur super me, qui te requirunt, Deus Isrel. u\. Quoniam propter te sustinui opprobrium: operuit confusione faciem meam.

Oratio. Non erube-cant in nobis Domine Deus uirtutum, qui te expectant de humanis actibus iudicium esse facturum: ut Crucis tue potentia et placitos nos tibi operarios salutis exhibeat, et celestis militie curiam de nostris actibus contristari non sinat. R\. Amen.

Per.

 Antiphona 2. Miserere mihi Domine, quoniam conculcauit me homo: tota die bellans tribulauit me. u\. Conculcauerunt me inimici mei tota die: ab altitudine diei.

Oratio. Miserere nostri Domine: et ne conculcari nos ab inimico homine patiaris, qui redemisti nos pretio Crucis: ut infecto aduersario nostro tu solus pro nobis obsistas, qui perstrepentis mundi deuincis procellas. R\. Amen.

Per.

Antiphona 3. Preuaricatione preuaricata est in me domus Iuda, dicit Dominus. Negauerunt me, et dixerunt: Non est ipse. u\. Effundam in conspectu eius orationem meam: tribulationem meam ante ipsum  pronuntiabo.

R\. uindica causam meam Domine, defensor meus: tu nosti P. Cogitationes eorum aduersum me: defende, et iudica. u\. Sine iniquitate cucurri, et direxi. Exurge in occursum mihi, et uide. P. Cogitationes.

Preces. Misericors Domine, exaudi supplices, P. Et miserere. u\. Qui Crucis mysterio saluasti seculum: qui sputa in faciem, et probra sustines, P. Et. u\. Qui lancea latere confossus es ualide, P. Et. u\. Qui sepulchro cluderis, et post triduum surgis, P. Et miserere.

Hymnus. O Nazarene, lux. fol. 144.

Oratio. Salua Domine de necessitatibus animas famulorum tuorum; et in tua iustitia sperantes ne  concludas in manibus aduersantis: sed respice humilitatem nostram, et in loco nos munito saluifica, qui moriens deuicisti inferna: ut confusis consiliis persequentium, sine pauore in ciuitate sanctissima tua, feliciori prouentu celestem gloriam consequamur.

Pater noster.



Ad Nonam.


Iesu filii Sirach .

Omnis potentatus breuis uita. Languor prolixior grauat medicum. Breuem languorem precidit medicus: sic et rex hodie est, et cras morietur. Cum enim morietur homo, hereditabit serpentes, et bestias, et uermes. Initium superbie hominis, apostatare a Deo: quoniam ab eo, qui fecit illum, 308  recessit cor eius: quoniam initium omnis peccati est superbia: qui tenuerit illam, adimplebitur maledictis, et subuertet eum in finem. Propterea exhonorauit Dominus conuenius malorum, et destruxit eos usque in finem. Sedes ducum superborum destruxit Deus, et sedere fecit mites pro eis. Radices gentium superbarum arefecit Deus, et plantauit humiles ex ipsis gentibus. Terras gentium euertit Dominus, et perdidit eas usque in fundamentum: arefecit Deus ex ipsis, et disperdidit eos, et cessare fecit memoriam eorum a terra. Memoriam superborum perdidit Deus, et reliquit memoriam humilium sensu. R\. Amen.


Lectio libri Samuelis .

R\. Deo gratias.

 In illis diebus, dixit Dauid: Mundus ego sum, et regnum meum, apud Deum, usque in sempiternum, a sanguine Abner filii Ner; et ueniat super caput Ioab, et super omnem domum patris eius: nec deficiat de domo Ioab fluxum seminis sustinens, et leprosus, et tenens fusum, et cadens gladio, et indigens pane. Igitur Ioab et Abisai frater eius interfecerunt Abner, eo quod occidisset Asel fratrem eorum in Gabaon, in prelio. Dixit autem Dauid ad Ioab, et ad omnem populum, qui erat cum eo: Scindite uestimenta uestra, et accingimini saccis, et plangite ante exequias Abner: porro rex Dauid sequebatur feretrum. Cumque sepelissent Abner in Hebron, leuauit rex Dauid uocem suam, et fleuit super  tumulum Abner: fleuit autem et omnis populus. Plangensque rex et lugens Abner, ait: Nequaquam ut mori solent ignaui, mortuus est Abner. Manus tue ligate non sunt, et pedes tui non sunt compedibus aggrauati: sed sicut solent cadere coram filiis iniquitatis, sic corruisti. Congeminansque omnis populus fleuit super eum. Cumque uenisset uniuersa multitudo cibum capere cum Dauid, clara adhuc die iurauit Dauid, dicens: Hec faciat mihi Deus, et hec addat, si ante occasum solis gustauero panem uel aliud quicquam. Omnisque populus audiuit, et placuerunt eis cuncta que fecit rex in conspectu omnis populi. Et cognouit omne uulgus et uniuersus Isrel in die illa, quoniam non actum fuisset a rege, ut occideretur Abner filius Ner. Dixit quoque rex  ad seruos suos: Num ignoratis quoniam princeps maximus cecidit hodie in Isrel? Ego autem adhuc delicatus, et unctus rex: porro uiri isti filii Saruie duri sunt mihi: retribuat Dominus facienti malum iuxta malitiam suam.  Audiuit autem Isboseth filius Saul, quod cecidisset Abner in Hebron: et di solute sunt manus eius, omnisque Isrel perturbatus est. Duo autem uiri principes latronum erant filio Saul, nomen uni Baana, et nomen alteri Rechab, filii Remmon Berothite de filiis Beniamin: siquidem et Beroth reputata est in Beniamin: et fugerunt Berothite in Gethaim, fueruntque ibi aduene usque ad tempus illud. Erat autem Ionathe filio Saul filius debilis pedibus: quinquennis enim fuit, quando uenit nuncius de Saul et Ionatha ex  Iezrel: tollens itaque eum nutrix sua, fugit: cumque festinaret ut fugeret, cecidit et claudus effectus est: habuitque uocabulum Miphiboseth. uenientes igitur filii Remmon Berothite, Rechab et Baana, ingressi sunt feruente die domum Isboseth: qui dormiebat super stratum suum meridie. Et ostiaria domus purgans triticum obdormiuit. Ingressi sunt autem domum latenter assumentes spicas tritici, et percusserunt eum in inguine Rechab et Baana frater eius, et fugerunt. Cum autem ingressi fuissent domum, ille dormiebat super lectum suum in conclaui, et percutientes interfecerunt eum: sublatoque capite eius, abierunt per uiam deserti tota nocte, et attulerunt caput Isboseth ad Dauid in Hebron: dixeruntque ad regem: Ecce caput Isboseth filii Saul inimici  tui, qui querebat animam tuam: et dedit Dominus domino meo regi ultionem hodie de Saul, et de semine eius. Respondens autem Dauid Rechab, et Baana fratri eius, filiis Remmon Berothite, dixit ad eos: uiuit Dominus, qui eruit animam meam de omni angustia, quoniam eum, qui annunciauerat mihi, et dixerat: Mortuus est Saul: qui putabat se prospera nunciare, tenui, et occidi eum in Siceleg, cui oportebat mercedem me dare pro nuncio. Quanto magis nunc, cum homines impii interfecerunt uirum innoxium in domo sua, super lectum suum, non queram sanguinem eius de manu uestra, et auferam uos de terra? Precepit itaque Dauid pueris suis, et interfecerunt eos: precidentesque manus et pedes eorum, suspenderunt eos super piscinam in Hebron:  caput autem Isboseth tulerunt, et sepelierunt in sepulchro Abner in Hebron.  Et uenerunt uniuerse tribus Isrel ad Dauid in Hebron, dicentes: 309 Ecce nos, os tuum, et caro tua sumus. Sed et heri et nudiustertius, cum esset Saul rex super nos, tu eras educens et reducens Isrel: dixit autem Dominus ad te: Tu pasces populum meum Isrel, et tu eris dux super Isrel. uenerunt quoque et seniores Isrel ad regem in Hebron, et percussit cum eis rex Dauid fedus in Hebron coram Domino: unxeruntque Dauid in Regem super Isrel. Filius triginta annorum erat Dauid, cum regnare cepisset, et quadraginta annis regnauit. In Hebron regnauit super Iudam septem annis et sex mensibus: in Hierusalem  autem regnauit triginta tribus annis super omnem Isrel et Iudam. Et abiit rex, et omnes uiri qui erant cum eo, in Hierusalem, ad Iebuseum habitatorem terre: dictumque est Dauid ab eis: Non ingredieris huc, nisi abstuleris cecos et claudos dicentes: Non ingredietur Dauid huc. Cepit autem Dauid arcem Sion, hec est ciuitas Dauid. Proposuerat enim Dauid in die illa premium, qui percussisset Iebuseum, et tetigisset domatum fistulas, et abstulisset cecos et claudos odientes animam Dauid: idcirco dicitur in prouerbio: Cecus et claudus non intrabunt in templum. R\. Amen.

Antiphona 1. Omnia ossa mea dicent: Domine, quis similis tibi? Eripiens inopem de manu fortioris eius, et egenum et pauperem a diripientibus eum. u\.  Esurgentes testes iniqui, que ignorabam, interrogabant me.

Oratio. Domine Deus uirtus salutis nostre, obumbra caput nostrum in diebus belli: ne insidiis quatiamur inimici; nec latentia sub inuidorum labiis hauriamus uenena: et quia tu facis iudicium inopis, et uindictam pauperis; contemptum nostre abiectionis, bonitatis tue compensa diuitiis. R\. Amen.

Antiphona 2. Dicam Deo meo: Susceptor meus, quare mei oblitus es? Quare tristis es, anima mea? et quare me conturbas? u\. Sicut ceruus desiderat ad fontes aquarum: ita desiderat anima mea ad te Deus.

Oratio. Christe susceptor noster non obliuiscaris nostri; neque in tristitia uertas animas nostras: et  qui conturbant nos, conuertantur; et querant nomen sanctum tuum: ut cum in utrosque fueris glorificatus, demus gloriam nomini sancto tuo. R\. Amen.

Per.

Antiphona 3. Eripe me de inimicis meis, Deus meus: et ab insurgentibus in me libera me. Domine. u\. Eripe me de operantibus iniquitatem: et de uiris sanguinum libera me.

Hymnus. O Nazarene, lux. fol. 144.

Oratio. Eripe nos Domine de inimicis nostris: et qui tuam pro nobis dignatus es ponere animam: nos ab insurgentibus in nos libera usquequaque.

Pater noster.



Ad uesperum.

 Lauda. Illuminatio mea et salus mea Dominus.

Antiphona. Preoccupemus faciem Dei in confessione, et in psalmis iubilemus ei. Psalmus XCIu.

Lauda. Ab omni uia mala prohibe pedes meos, Domine. u\. Quomodo dilexi legem tuam, Domine? tota die meditatio mea est.

Hymnus. uerbum Patris. fol. 252.

Lauda. uide humilitatem meam.



QUARTA FERIA.



Ad Matutinum.

Antiphona. Multi insurgunt in me. Multi dicunt anime mee: Non est salus ipsi in Deo eius. Tu autem Domine susceptor meus es. Psalmus III

Oratio. Multiplicati sunt, Domine, qui tribulant  nos: sed tu multus es in misericordia qui eruas nos: in nullo enim formidabimus ab imminenti pressura, si tantum tua muniamur, Omnipotens, gratia. R\. Amen.

Per.

Antiphona 1. Domine Deus meus in te speraui: salua me: libera me ab omnibus persequentibus me. Ne quando rapiat ut leo animam meam. u\. Exurge Domine, non preualeat homo: iudicentur gentes in conspectu tuo.

Oratio. Domine contra multiplicationem tribulantium nos fortis propugnator occurre; et aduersus multitudinem insurgentium in nos pius defensor assiste; sitque benedictio tua super populum tuum: ut qui salutem anime nostre in te esse denegant,  te Saluatorem nostrum ipsi sibi suaa expugnatione cognoscant. R\. Amen.

Antiphona 2. Deus meus, pone inimicos meos ut rotam: et sicut stipulam ante faciem uenti. Ut sciant quoniam nomen tibi Dominus. u\. Ita persequeris eos in tempestate: et in ira tua conturbabis eos.

310 Oratio. Domine Deus sperantem in te tuam Ecclesiam a persequentibus omnibus salua; et de manu persequentium potentialiter libera: ac ne quando rapiat ut leo animam eius, tuis semper inroretur uirtutibus: ut cuius primum passionis completa est sanguine, eius inuicta liberetur a malis omnibus potestate. R\. Amen.

Antiphona 3. Deus, quis similis tibi? ne taceas:  neque compescaris Deus: quoniam ecce inimici tui sonuerunt: et odientes te leuauerunt caput. u\. Imple facies eorum ignominia: et querent nomen tuum, Domine.

Oratio. Redemptor noster et Domine pone inimicos tuos ut rotam, quibus mysterium Crucis tue est stultitia: ut illi sicut stipula ante faciem uenti sint dispersi; et credentibus in te uel credituris donetur locus eterne mansionis. R\. Amen.

R\. Tradiderunt me in manus impiorum, et inter iniquos proiecerunt; et non pepercerunt anime mee. Confortati sunt aduersum me fortes, et quasi gigantes steterunt super me. Fletum deduxerunt oculi mei: palpebram meam operuit umbra mortis, dum  iniquitas in manibus meis non esset. Oratio mea munda est ante te, Domine. u\. Aperuerunt super me inimici ora sua, et exprobrantes percusserunt maxillam meam. P. Et non pepercerunt.

Oratio. Ne tradideris, Domine, in persequentium manum animas tibi confitentium populorum: ut qui falsorum testium pertulisti mendacium, colentium te glorificeris uocibus redemptorum R\. Amen.


In Laudibus.

Antiphona. Redde mihi letitiam salutaris tui, Domine: et spiritu principali confirma me. Psalmus L.

Oratio. Auerte faciem tuam. fol. 161.

Ad Canticum. Antiphona. In carne mea uidebo  Deum meum, et oculi mei conspecturi sunt, et non alius.


Canticum Iob .

Ecce clamo uim patiens, et nemo audit: * uociferor, et non est qui iudicet.

Semitam meam cicumsepsit, et transire non possum, * et in calle meo tenebras posuit.

Spoliauit me gloria mea, * et abstulit coronam decapite meo.

Dextruxit me undique, et pereo, * et quasi euulse arbori abstulit spem meam.

Iratus est contra me furor eius, * et sic me habuit quasi hostem suum.

Simul uenerunt latrones eius, et fecerunt sibi uiam per me, * et obsederunt in gyro tabernaculum  meum.

Fratres meos longe fecit a me, * et noti mei, quasi alieni recesserunt a me.

Dereliquerunt me propinqui mei: * et qui me nouerant, obliti sunt mei.

Inquilini domus mee, et ancille mee, sicut alienum habuerunt me, * et quasi peregrinus fui in oculis eorum.

Seruum meum uocaui, et non respondit; * ore proprio deprecabar illum.

Halitum meum exhorruit uxor mea, * et orabam filios uteri mei.

Stulti quoque despiciebant me, * et cum ab eis recessissem, detrahebant mihi.

Abominati sunt me quondam consiliarii mei: * et  quem maxime diligebam, aduersatus est me.

Pelli mee, consumptis carnibus, adhesit os meum, * et derelicta suat tantummodo labia circa dentes meos.

Quis mihi tribuat ut scribantur sermones mei? quis mihi det ut exarentur in libro stylo ferreo, * et plumbi lamina, uel celte sculpantur in silice?

Scio enim quod Redemptor meus uiuit, * et in nouissimo die de terra surrecturus sum:

Et rursus circumdabor pelle mea, et in carne mea uidebo Dominum. Quem uisurus sum ego ipse, et oculi mei conspecturi sunt, et non alius: * reposita est hec spes mea in sinu meo, et hereditas mea in Deo meo.

Oratio. Credimus Domine, in carne ista, qua tegimur,  te uidere; et oculis nostris te conspicere in gloria, qua iudicaturus es seculum: Fac ergo nos oculos interiores habere apertos: ut cognoscamus te in gloria sempiterna. R\. Amen.

Matutinarium. Ad te de luce uigilo, Deus: sitiuit in te anima mea. u\. Sic in sancto apparui tibi, ut uiderem uirtutem tuam, et gloriam tuam.

Lauda. Laudate nomen Domini, montes, et omnes colles: ligna fructifera, et omnes cedri.


Lectio libri Samuelis .

R\. Deo gratias.

Eo tempore quo solent reges ad bella procedere, misit Dauid Ioab, et seruos suos cum eo, et uniuersum Isrel, et uastauerunt 311 filios Ammon, et  obsederunt Rabba: Dauid autem remansit in Hierusalem. Dum hec agerentur, accidit quadam die, ut surgeret Dauid de strato suo post meridiem, et ambularet in solario domus regie: uiditque mulierem se lauantem, ex aduerso super solarium suum: erat autem mulier pulchra ualde. Misit ergo rex, et requisiuit que esset mulier. Nunciatum est ei, quod ipsa esset Bethsabee filia Heliam, uxor Urie Hethei. Misit itaque Dauid nuncios, et tulit eam: que cum ingressa esset ad illum, dormiuit cum ea: statimque sanctificata est ab immunditia sua: et reuersa est domum suam concepto fetu. Mittensque nunciauit Dauid, et ait: Concepi. Misit autem Dauid ad Ioab, dicens: Mitte ad me Uriam Hetheum. Misitque Ioab Uriam ad Dauid. Et uenit Urias ad Dauid.  Quesiuitque Dauid quam recte ageret Ioab, et populus, et quomodo administraretur bellum: et dixit Dauid ad Uriam: uade in domum tuam, et laua pedes tuos. Et egressus est Urias de domo regis, secutusque est eum cibus regis. Dormiuit autem Urias ante portam domus regie cum aliis seruis domini sui, et non descendit ad domum suam. Nunciatumque est Dauid a dicentibus: Non iuit Urias in domum suam. Et ait Dauid ad Uriam: Numquid non de uia uenisti? quare non descendi ad domum tuam? Et ait Urias ad Dauid: Arca Dei et Isrel et Iuda habitant in papilionibus, et dominus meus Ioab, et serui domini mei super faciem terre manent: et ego ingrediar domum meam, ut comedam et bibam, et  dormiam cum uxore mea? per salutem tuam, et per salutem anime tue, quod non faciam rem hanc. Ait ergo Dauid ad Uriam: Mane etiam hic hodie, et cras dimittam te. Mansit autem Urias in Hierusalem die illa et altera: et uocauit eum Dauid ut comederet coram se et biberet, et inebriauit eum: qui egressus uespere dormiuit in strato suo cum seruis domini sui, et in domum suam non descendit. Factum est ergo mane, et scripsit Dauid epistolam ad Ioab: misitque per manum Urie, scribens in epistola: Ponite Uriam ex aduerso belli, ubi fortissimum prelium est: et derelinquite eum, ut percussus intereat. Igitur cum Ioab obsideret urbem, posuit Uriam in loco in quo sciebat uiros esse fortissimos. Egressique uiri de ciuitate, bellabant aduersum Ioab, et ceciderunt  de populo seruorum Dauid, et mortuus est etiam Urias Hetheus. Misit itaque Ioab, et nunciauit Dauid omnia uerba prelii: precepitque nuncio, dicens: Cum compleueris uniuersos sermones belli ad regem, si eum uideris indignari, et dixerit: Quare accessistis ad murum, ut preliaremini? an ignorabatis quod multa desuper ex muro tela mittantur? Quis percussit Abimelech filium Ieroboal? nonne mulier misit super eum fragmen mole de muro, et interfecit eum in Thebes? quare iuxta murum accessistis? dices: Etiam seruus tuus Urias Hetheus occubuit. Abiit ergo nuncius, et uenit, et narrauit Dauid omnia que preceperat ei Ioab. Et dixit nuncius ad Dauid: preualuerunt aduersum nos uiri, et egressi sunt ad nos in agro: nos autem facto impetu persequuti  eos sumus usque ad portam ciuitatis. Et direxerunt iacula sagittarii ad seruos tuos ex muro desuper: mortuique sunt de seruis regis, quin etiam seruus tuus Urias Hetheus mortuus est. Et dixit Dauid ad nunctum: Hec dices Ioab: Non te frangat ista res: uarius est enim euentus prelii; et nunc hunc, et nunc illum consumpsit gladius: conforta bellatores tuos aduersus urbem, ut destruas eam, et exhortare eos. Audiuit autem uxor Urie, quod mortuus esset Urias uir suus, et plauxit eum. Transacto igitur luctu, misit Dauid, et introduxit eam in domum, et facta est ei uxor peperitque ei filium: et displicuit uerbum hoc, quod fecerat Dauid coram Domino. R\. Amen.

Hymnus. Noctis tempus. fol. 257.

Oratio. Domine, qui olim in corpore nostro pati  dignatus es; quando ad nos respicies? et ad solitudinem atque implorationem nostram quando propitius conuertes obtutum? non moreris, nec tardes; iam intende; iam conuertere; iam respice: ut, oratio nostra, que nunc in sinum nostrum pro secretorum suorum compunctione conuertitur; ante conspectum tuum purgato cordis sui gemitu dirigatur.

Pater noster.

Lauda. uide humilitatem meam, et eripe, Domine. u\. Iudica causam anime mee, et redime me: propter eloquium tuum uiuifica me.

Oratio. uide humilitatem nostram, Domine; et eripe nos: te enim respiciente, etsi deiicimur, subleuamur: quo sustentante, ne corruamus, excipimur. R\. Amen.



312 Ad Tertiam.


Ecclesiastici Salomonis .

R\. Deo gratias.

Fili, non sequaris concupiscentiam cordis: et ne dixeris: Quomodo potui? aut quis me subiiciet propter facta mea? Deus enim uindicans uindicabit. Ne dixeris: Peccaui, et quid accidit mihi triste? Altissimus enim est patiens redditor. De propiciato peccato noli esse sine metu, neque adiicias peccatum super peccatum. Et ne dicas: Misericordia Dei magna est, multitudinis peccatorum meorum miseretur. Misericordia enim et ira ab illo cito proximant, et in peccatores respicit ira illius. Non tardes conuerti ad Dominum, et ne differas de die in diem: subito enim  ueniet ira illius, et in tempore uindicte disperdet te. Noli anxius esse in diuitiis iniustis: nichil enim proderunt tibi in die obductionis et uindicte. Non uentiles te in omnem uentum, et non eas omni uia: sic enim peccator probatur duplici lingua. Esto firmus in uia Dei, et in ueritate sensus tui et scientia, et prosequatur te uerbum pacis, et iustitie. R\. Amen.


Lectio libri Samuelis .

R\. Deo gratias.

In illis diebus: Misit Dominus Nathan ad Dauid: qui, cum uenisset ad eum, dixit ei: Duo uiri erant in ciuitate una, unus diues, et alter pauper. Diues habebat oues, et boues plurimos ualde. Pauper autem nichil habebat omnino, preter ouem unam paruulam, quam emerat et nutrierat, et creuerat apud  eum cum filiis eius simul, de pane illius comedens, et de calice eius bibens, et in sinu illius dormiens: eratque illi sicut filia. Cum autem peregrinus quidam uenisset ad diuitem, parcens ille sumere de ouibus et de bobus suis, ut exhiberet conuiuium peregrino illi qui uenerat ad se, tulit ouem uiri pauperis, et preparauit cibos homini qui uenerat au se. Iratus autem indignatione Dauid aduersus hominem illum nimis, dixit ad Nathan: uiuit Dominus, quoniam filius mortis est uir qui fecit hoc. Ouem reddet in quadruplum, eo quod fecerit uerbum istud, et non pepercit. Dixit autem Nathan ad Dauid: Tu es ille uir. Hec dicit Dominus Deus Isrel: Ego unxi te in regem super Isrel, et erui te de manu Sau, et dedi tibi domum domini tui, et uxeres domini tui in sinu  tuo, dedique tibi domum Isrel et Iuda: et si parua sunt ista, adiiciam tibi multo maiora. Quare ergo contempsisti uerbum Domini, ut faceres malum in conspectu meo? Uriam Hetheum percussisti gladio, et uxorem illius accepisti in uxorem, et interfecisti eum gladio filiorum Ammon. Quamobrem non recedet gladius de domo tua usque in sempiternum, eo quod despexeris me, et tuleris uxorem Urie Hethei, ut esset uxor tua. Itaque hec dicit Dominus: Ecce, suscitabo super te malum de domo tua, et tollam uxores tuas in oculis tuis, et dabo proximo tuo, et dormiet cum uxoribus tuis in oculis plebis huius. Tu enim fecisti abscondite: ego uero faciam uerbum istud in conspectu omnis Isrel, in conspectu solis. Et dixit Dauid ad Nathan: Peccaui Domino. Dixitque Nathan  ad Dauid: Dominus quoque transtulit peccatum tuum; non morieris. uerumtamen, quoniam blasphemare fecisti inimicos Domini, propter uerbum hoc, filius, qui natus est tibi, morte morietur. Et reuersus est Nathan in domum suam. Percussitque Dominus paruulum, quem pepererat uxor Urie Dauid, et desperatus est. Deprecatusque est Dauid Dominum pro paruulo: et ieiunabat Dauid ieiunio, et ingressus seorsum, iacebat super terram. uenerunt autem seniores domus eius, cogentes eum, ut surgeret de terra: qui noluit, neque comedit cum eis cibum. Accidit autem, ut die septima moreretur infans: timueruntque serui Dauid nunciare ei quod mortuus esset paruulus: dixerunt enim: Ecce, cum paruulus adhuc uiueret,  loquebamur ad eum, et non audiebat uocem nostram: quanto magis, si dixerimus, mortuus est puer, se affliget? Cum ergo uidisset Dauid seruos suos musitantes, intellexit quod mortuus esset infantulus: dixitque ad seruos suos: Numquid mortuus est puer? Qui responderunt ei: Mortuus est. Surrexit igitur Dauid: et lotus unctusque est: cumque mutasset uestem, ingressus est domum Domini: et adorauit et uenit in domum suam, petiuitque ut ponerent ei panem, et comedit. Dixerunt autem ei serui sui: Quis est sermo, quem fecisti? propter infantem, cum adhuc uiueret, ieiunasti et flebas: mortuo autem puero, surrexisti, et comedisti panem. Qui ait: Propter infantem, cum adhuc uiueret ieiunaui et fleui: dicebam enim: Quis scit, si forte donet eum mihi  Dominus, et uiuat infans? Nunc autem quia mortuus est, quare ieiunem? Numquid potero reuocare eum amplius? ego uadam magis 313 ad eum: ille uero non reuertetur ad me. Et consolatus est Dauid Bethsabee uxorem suam, ingressusque ad eam, dormiuit cum ea: que genuit filium, et uocauit nomen eius Salomon, et Dominus dilexit illum. Misitque in manu Nathan prophete, et uocauit nomen eius, Amabilis Domino, eo quod diligeret eum Dominus. R\. Amen.

Antiphona 1. Exurgentes in me testes iniqui, que ignorabam, interrogabant me, reddentes mihi mala pro bonis. In simulatione uerborum fictorum fremebant in me dentibus suis. u\. Iudica, Domine, nocentes me, et expugna impugnantes me.

Oratio. Surgentes in te Domine testes iniqui, que  ignorabas, interrogabant: quid enim ignorabas, qui eorum, qui te oderant, dolos ante perspexeras: et futurorum prescius omnia presciebas? qui ergo interrogantium blasphemias alto pietatis mysterio te ignorasse designas: scire nos ueraciter, et amplectere facito; et redemptionis nostre mysteria plena fide cognoscere; et ea ipsa interrogantibus inimicis cognita declarare. R\. Amen.

Antiphona 2. Peccatores iniquitatem in excelso locuti sunt. Posuerunt in celo os suum: et lingua; eorum transiuit super terram. Domine, in ciuitate tua imaginem eorum ad nichilum rediges. u\. Quia exacerbauit cor meum, et renes mei resoluti sunt: et ego ad nichilum reductus sum, et nesciui.

Oratio. In excelso Domine contra te peccatores  locuti sunt; cum latentem cordis sui superbiam altis uocibus clamauerunt: Qui ergo contra te in celum sua nituntur ponere ora, redeant in terra conlisuri per penitentiam: ut nobiscum te Dei Filium humiles agnoscentes, non superba sapiant; sed tuis semper monitis adquiescant. R\. Amen.

Antiphona 3. Peccatori, dicit Dominus Deus: Quare tu enarras iustitias meas, et assumis testamentum meum per os tuum? Tu uero odisti disciplinam: et proiecisti sermones meos post te. u\. Si uidebas furem, currebas cum eo: et cum adulteris portionem tuam ponebas.

R\. Ecce inimicus meus circumdedit me lanceis suis, et non pepercit mihi: effudit in terra uiscera  mea, et inruit in me quasi gigas; facies autem mea P. Intumuit a fletu. Hec passus sum absque iniquitate manus mee, dum haberem mundas apud Dominum preces. u\. Compleuit inimicus furorem suum in me, et comminans mihi infremuit contra me. P. Intumuit a fletu.

Preces. Christe redemptor pius animarum, exaudi gemitus flentium, P. Et miserere. u\. Qui caput tuum arundine cesum in cruce uis esse porrectum, ut Mundus per hoc saluaretur, P. Et miserere. u\. Qui sputa, probra, spinarum coronam, lanceam, et sepulturam sustinuisti nostri causa, P. Iam miserere. u\. Qui cruce tua Mundum redemisti; quique triumphator inferni uictor factus es supplicii, P. Iam miserere. u\. Iam morte tua redemptis inspira, ut te  sequamur in hac uita, teque fruamur in gloria, P. Iam miserere.

Hymnus. O Nazarene. fol. 144.

Capitula. Ad defendendam hereditatem tuam tui sanguinis pretio emptam, Domine Iesu Christe, apprehende arma uictricia: et exsurgens in adiutorium nostrum, fidei nos munera scuto, ut mentem nostram non queant inimici iacula penetrare; sed ipsum inimicum tu Rex noster framea diuina concide: Et, quia tu es anime nostre salus; id nobis, petimus, tribuas munus, ut mentis uigilantia te sequamur; et onere peccati deposito, ad promissorum tuorum bona perueniamus.

Pater noster.



Ad Sextam.


 Lectio libri Amos Prophete .

R\. Deo gratias.

Hec dicit Dominus: Super tribus sceleribus Iuda, et super quatuor non conuertam eum: eo quod abiecerit legem Domini, et mandata eius non custodierit: deceperunt enim eos idola sua, post que abierant patres eorum. Et mittam ignem in Iuda, et deuorabit edes Hierusalem. Hec dicit Dominus: Super tribus sceleribus Isrel, et super quatuor non conuertam eum: pro eo quod uendiderit pro argento iustum, et pauperem pro calciamentis. Qui conterunt super puluerem terre capita pauperum, et uiam humilium declinant: et filius ac pater eius ierunt ad puellam, ut uiolarent nomen sanctum meum. Et super uestimentis pignoratis accubuerunt iuxta omne  altare: et uinum damnatorum bibebant in domo Dei sui. Ego autem exterminaui Amorrheum a facie eorum: 314 cuius altitudo, cedrorum altitudo eius, et fortis ipse quasi quercus: et contriui fructum eius desuper, et radices eius subter. R\. Amen.

Antiphona 1. Circumdederunt me inimici mei, sicut apes fauum; et exarserunt in me, sicut ignis in spinis: et in nomine Domini superaui eos. u\. Dominus mihi adiutor est: non timebo, quid mihi faciat homo.

Oratio. Circumdantes animam tuam, Christe Domine, inimici super te acriter, ut apes super fauum, inruerunt; cum tempore passionis super te exarserunt, ut ignis in spinis: Et ideo quesumus, ad precem Ecclesie tue iam respice: et cruentum seuientis  hostis de manu gladium tolle: ut mucrone tuo decisum sentiat; cum per eos, quos tenuerit, fidei tue cognouerit predicari doctrinam. R\. Amen.

Antiphona 2. Intende anime mee, Domine, et libera eam: propter inimicos meos eripe me, Domine. u\. Tu enim scis opprobrium meum, et confusionem meam, et uerecundiam meam. In conspectu tuo omnes tribulantes me.

Oratio. Christe Deus, ingeniti Patris unigenite Fili, intende anime mee: et libera eam propter inimicos tuos, qui Ecclesie tue aduersantur: ut quia tu es redemptio nostra, expectatum te in munere, capiamus in gloria sempiterna. R\. Amen.

Antiphona 3. Eripe me de inimicis meis, Deus  meus: et ab insurgentibus in me libera me Domine. u\. Eripe me de operantibus iniquitatem: et de uiris sanguinum libera me.

R\ Nunc uenit in me dolor meus, P. Et ad nichilum reducti sunt artus mei: ruge mee testimonium dicunt contra me; libera me, Domine. u\. Defecerunt pre lachrymis oculi mei: conturbata sunt uiscera mea. P. Et ad nichilum.

Preces. Ad te, Redemptor omnium, rex summe, oculos nostros subleuamus flentes: exaudi, Christe, supplicantium preces, P. Et miserere. u\. Dextra Patris, lapis angularis, uia salutis, ianua celestis ablue nostri maculas delicti, P. Et miserere. u\. Rogamus, Deus, tuam maiestatem: auribus sacris gemitus exaudi: crimina nostra placidus indulge,  P. Et. u\. Tibi fatemur crimina admissa, contrito corde pandimus occulta: tua, Redemptor, pietas ignoscat, P. Et miserere. u\. Innocens captus, nec repugnans ductus: testibus falsis pro impiis damnatus: Quos redemisti tu, conserua, Christe, P. Et miserere.

Hymnus. O Nazarene. fol. 144.

Capitula. Dic anime nostre Domine, Salus tua ego sum: Ne deseras nostra intima, dum se iniquitas prodiderit uiolenta: sed nocentes nos, tu iudica; tuaque pietate nos impugnantes expugna.

Pater noster.

Ad uesperum. Lauda. uespere, et mane, et meridie te laudamus, Domine.

Antiphona. Iudica Domine nocentes me, et expugna  impugnantes me. Psalmus XXXIu.

Lauda. Respice inimicos meos, Domine: quoniam multiplicati sunt, et odio pessimo abominantur me, Domine. u\. Deus laudem meam ne tacueris: quoniam os peccatoris et dolosi super me apertum est.

Hymnus. uerbum Patris. fol. 252.

Capitula. Sit festum ieiunium. fol. 149.

Lauda. uide humilitatem meam. fol. 293.



FERIA QUINTA.



Ad Matutinum.

Antiphona. Tu autem, Domine. Psalmus III. Oratio. Quamuis. fol. 141.

Antiphona 1. Quis consurget mihi aduersus malignantes?  aut quis stabit mecum aduersus operantes iniquitatem? Nisi Dominus adiuuisset me: paulo minus habitauerat in inferno anima mea. u\. Secundum multitudinem dolorum meorum in corde meo, consolationes tue letificauerunt animam meam.

Oratio. Da nobis, Domine, possibilitatis optabilem facultatem; quo ualeamus et aduersus malignantes consurgere, et malignantium sermonibus contraire: ac sicut contra te operantibus iniquitatem parata est fouea; ita credentibus nobis preparetur in celestibus regnis mansio gloriosa. R\ Amen.

Per.

Antiphona 2. Zelus domus tue comedit me: et opprobria exprobrantium tibi, ceciderunt super me.  u\. Et humiliaui in ieiunio animam meam: et facta est mihi in opprobrium.

Oratio. Iesu Deus noster, qui facto de resticulis flagello, uendentes et ementes ex tuo eximis templo; da nobis, in Ecclesia tua nec questu posse rerum temporalium capi; nec intra eam sordidis moribus conuersari: 315 sed ita zelus domus tue nos comedat; ut placita tibi fratribus de nobis prebeas exempla. R\. Amen.

Per.

Antiphona 3. A timore inimici libera animam meam; et protege me, Domine, a conuentu malignantium. R\. Exaudi Deus orationem meam cum tribulor: a timore inimici libera animam meam.

Oratio. A timore inimici Domine libera animam  meam; et a conuentu malignantium eripe eam: ut, que uulnere passionis tue educta est de lacu miserie; in te credens perducatur ad libertatem eterne glorie. R\. Amen.

Per.

R\. Factus sum omni populo meo in derisum, et in opprobrium: repletus sum amaritudine, et inebriatus absynthio. Effusa sunt uiscera mea: et dixi: Perii. uide, Domine, et iudica causam anime mee. P. Defensor uite mee. R\. Disperde inimicos meos, qui tribulant animam meam. P. Defensor.

Oratio. Recordare Iesu absynthii et fellis, quibus pro impiis amaro poculo propinatus es: et ideo amaritudo tua sit, quesumus, dulcedo nostra perpetua:  ut, in quo tu pro nobis amaricatus es uolens, in eo nos et hic et in eternum gratulemur felices. R\. Amen.

Per.


In Laudibus.

Antiphona. Auditui meo dona gaudium et letitiam, Domine: ut exultent ossa humiliata. Auerte faciem tuam a peccatis meis: et omnes iniquitates meas tu dele. Psalmus L.

Oratio. Hunc psalmum. fol. 173.

Antiphona. Quanta uoui, reddam tibi saluatori meo Domino.


Canticum Ione .

Clamaui ad Dominum Deum meum in tribulatione mea: * et exaudiuit de uentre inferni clamorem  meum.

uocem meam exaudisti: * proiecisti me in altitudine cordis maris, et flumina me circumdederunt:

Omnia excelsa tua, et fluctus tui super me transierunt. * Et ego dixi: Expulsus sum ab oculis tuis: forsitan non adiiciam, ut respiciam ad templum sanctum tuum.

Perfusa est mihi aqua usque ad animam: * abyssus circumdedit me,

Pelagus cooperuit caput meum. * Nouissime demersit caput meum in fixuras montium:

Descendi in terra, cuius sere sunt continentes eterne: * et ascendat de corruptione uita mea ad te Dominum Deum meum.

 In eo, dum deficeret anima mea, Domini Dei mei commemoratus sum:

Et ueniet oratio mea * ad templum sanctum tuum.

Custodientes uana et falsa, * misericordiam tuam dereliquerunt.

Ego autem in uoce laudis et confessionis sacrificabo tibi: * reddam, quod uoui sacrificium saluatori meo Domino.

Oratio. Saluator noster et Domine, fac nos uotum tibi ex corde puro uouere: ut infatigabili cursu tua seruantes precepta, patienter aduersa cuncta toleremus presentia. R\. Amen.

Per.

Matutinarium. Psallam, et intelligam in matutinis, quoniam uenies ad me. R\ Misericordiam, et iudicium  cantabo tibi, Domine.

Lauda. In sanctis eius laudate Dominum: in psalterio et cithara laudate eum. Psalm. CL.


Lectio libri Samuelis .

R\. Deo gratias.

In illis diebus: Fecit sibi Absalom currus, et equites, et quinquaginta uiros, qui precederent eum. Et mane consurgens Absalom, stabat iuxta introitum porte in uia, et omnem uirum, qui habebat negotium ut ueniret ad regis iudicium, uocabat Absalom ad se, et dicebat: De qua ciuitate es tu? Qui respondens aiebat: Ex una tribu Isrel ego sum seruus tuus. Respondebatque ei Absalom: uidentur mihi sermones tui boni et iusti. Sed non est qui te  audiat constitutus a rege: dicebatque Absalom Quis me constituat iudicem super terram, ut ad me ueniant omnes, qui habent negotium, et iuste iudicem? Sed et cum accederet ad eum homo ut salutaret illum, extendebat manum suam, et apprehendens, osculabatur eum. Faciebatque omni Isrel uenienti ad iudicium, ut audiretur a rege, et solicitabat corda uirorum Isrel. Post quadraginta autem annos, dixit Absalom ad regem Dauid: uadam, et reddam uota mea que uoui Domino in Hebron. uouens enim uouit seruus tuus, cum esset in Gessur Syrie, dicens: Si reduxerit me Dominus in Hierusalem, sacrificabo Domino. Dixitque ei rex Dauid: uade in pace. Et surrexit, et abiit in Hebron. Misit autem Absalom exploratores in uniuersas tribus  Isre, dicens: Statim ut audieritis clangorem 316 buccine, dicite: Regnauit Absalom in Hebron. Porro cum Absalom ierunt ducenti uiri de Hierusalem uocati, euntes simplici corde, et causam penitus ignorantes. Accersiuit quoque Absalom Achitophel Gilonitem consiliarium Dauid, de ciuitate sua Gilo. Cumque immolaret uictimas, facta est coniuratio ualida, populusque concurrens augebatur cum Absalom. uenit igitur nuncius ad Dauid, dicens: Toto corde uniuersus Isrel sequitur Absalom. Et ait Dauid seruis suis, qui erant cum eo in Hierusalem: Surgite, fugiamus: neque enim erit nobis effugium a facie Absalom: festinate egredi, ne forte ueniens occupet nos, et impellat super nos ruinam, et percutiat ciuitatem in ore gladii. Dixeruntque  serui regis ad eum: Omnia quecumque precepit Dominus noster rex, libenter exequimur serui tui. Egressus est ergo rex, et uniuersa domus eius, pedibus suis: et reliquit rex decem mulieres concubinas ad custodiendam domum. Egressus rex et omnis Isrel pedibus suis, stetit procul a domo, et uniuersi serui eius ambulabant iuxta eum, et legiones Cerethi, et Phelethi, et omnes Gethei pugnatores ualidi, sexcenti uiri, qui secuti eum fuerant de Geth pedites, precedebant regem. Dixit autem rex ad Ethai Getheum: Cur uenis nobiscum? reuertere, et habita cum rege, quia peregrinus es, et egressus es de loco tuo. Heri uenisti, et hodie compelleris nobiscum egredi? ego autem uadam quo iturus sum: reuertere, et reduc tecum fratres tuos, et  Dominus faciet tecum misericordiam et ueritatem, quia ostendisti gratiam et fidem. Et respondit Ethai regi, dicens: uiuit Dominus, et uiuit dominus meus rex: quoniam in quocumque loco fueris domine mi rex, siue in morte, siue in uita, ibi erit seruus tuus. Et ait Dauid Ethai: ueni, et transi. Et transiuit Ethai Getheus, et rex, et omnes uiri, qui cum eo erant, et reliqua multitudo. Omnesque flebant uoce magna, et uniuersus populus transibat: rex uero transgrediebatur torrentem Cedron, et cunctus populus incedebat contra uiam oliue, que respicit ad desertum. uenit autem Sadoc sacerdos, et uniuersi Leuite cum eo, portantes arcam federis Dei, et deposuerunt arcam Dei: et ascendit Abiathar, donec expletus esset omnis populus, qui egressus fuerat de  ciuitate. Et dixit rex ad Sadoc: Reporta arcam Dei in urbem: si inuenero gratiam in oculis Domini, reducet me, et ostendet mihi eam, et tabernaculum suum. Si autem dixerit mihi: Non places: presto sum, faciat quod bonum est coram se. Et dixit rex ad Sadoc sacerdotem: O uidens reuertere in ciuitatem in pace: et Achimaas filius tuus, et Ionathas filius Abiathar, duo filii uestri, sint uobiscum. Ecce ego abscondar in campestribus deserti, donec ueniat sermo a uobis indicans mihi. Reportauerunt ergo Sadoc et Abiathar arcam Dei in Hierusalem: et manserunt ibi. Porro Dauid ascendebat cliuum oliuarum, scandens et flens, nudis pedibus incedens, et operto capite: sed et omnis populus, qui  erat cum eo, operto capite ascendebat plorans. Nunciatum est autem Dauid, quod Achitophel esset in coniuratione cum Absalom. Dixitque Dauid: Infatua, queso, Domine consilium Achitophel. Cumque ascenderet Dauid summitatem montis, in quo adoraturus erat Dominum, ecce occurrit ei Chusai Arachites, scissa ueste, et terra pleno capite. Et dixit ei Dauid: Si ueneris mecum, eris mihi oneri, si autem in ciuitatem reuertaris, et dixeris Absalom: Seruus tuus sum, rex: patere me uiuere: sicut fui seruus patris tui, sic ero seruus tuus: dissipabis consilium Achitophel. Habes autem tecum Sadoc et Abiathar sacerdotes: et omne uerbum quodcumque audieris in domo regis, indicabis Sadoc et Abiathar sacerdotibus. Sunt enim cum eis duo filii  eorum, Achimaas filius Sadoc, et Ionathas filius Abiathar: et mittetis per eos ad me omne uerbum quod audieritis. ueniente ergo Chusi amico Dauid in ciuitatem, Absalom quoque ingressus est Hierusalem, et Achitophel cum eo.  Cumque Dauid transisset paululum montis uerticem, apparuit Siba puer Miphiboseth in occursum eius cum duobus asinis, qui onerati erant ducentis panibus, et centum alligaturis uue passe, et centum massis palatharum, et duobus utribus uini. Et dixit rex Sibe: Quid sibi uolunt hec? Responditque Siba: Domine mi rex: Asini, domesticis regis ut sedeant: et panes et palathe, ad uescendum pueris tuis: uinum autem, ut bibat si quis defecerit in deserto. Et ait rex: Ubi est filius domini tui? Responditque Siba regi:  Remansit in Hierusalem, dicens: Hodie restituet mihi domus Isrel regnum patris mei. Et ait rex Sibe: Tua sint omnia que fuerunt Miphiboseth. Dixitque Siba: Oro, ut 317 inueniam gratiam apud te domine mi rex. uenit ergo rex Dauid usque Bahurim: et ecce egrediebatur inde uir de cognatione domus Saul, nomine Semei, filius Gera, procedebatque egrediens, et maledicebat, mittebatque lapides contra Dauid, et contra uniuersos seruos regis Dauid: omnis autem populus, et uniuersi be latores, a dextro et a sinistro latere regis incedebant. Ita autem loquebatur Semei cum malediceret regi: Egredere, egredere uir sanguinum, et uir Belial. Reddidit tibi Dominus uniuersum sanguinem domus Saul: quoniam inuasisti regnum pro eo, et dedit Dominus  regnum in manu Absalom filii tui: et ecce premunt te mala tua, quoniam uir sanguinum es. Dixit autem Abisai filius Saruie regi: Quare maledicit canis hic moriturus domino meo regi? uadam, et amputabo caput eius. Et ait rex: Quid mihi et uobis est filii Saruie? dimittite eum, ut maledicat: Dominus enim precepit ei ut malediceret Dauid: et quis est qui audeat dicere, quare sic fecerit? Et ait rex Abisai, et uniuersis seruis suis: Ecce filius meus, qui egressus est de utero meo, querit animam meam: quanto magis hic filius Iemini maledicet mihi? dimittite eum, ut maledicat iuxta preceptum Domini: si forte respiciat Dominus afflictionem meam: et reddat mihi Dominus bonum pro maledictione hac  hodierna. Ambulabat itaque Dauid et socii eius per uiam cum eo. Semei autem, per iugum montis ex latere, contra illum gradiebatur, maledicens, et mittens lapides aduersum eum, terramque spargens. uenit itaque rex Dauid, et uniuersus populus cum eo lassus, et refocillati sunt ibi. Absalom autem et omnis populus eius ingressi sunt Hierusalem, sed et Achitophel cum eo. R\. Amen.

Hymnus. Noctis tempus. fol. 257.

Capitula. Intende et exaudi nos Domine; quos frendentis inimici aduersitas conturbat; et contritio persequentis exagitat: ut, dum cernis mentes in nos deseuire rebelles, magnanimes nos efficias, et inuicta uirtute succingas.

Pater noster.

 Lauda. Feci iudicium et iustitiam, Domine: ne tradas me persequentibus me. u\. Excipe seruum tuum in bono: ut non calumnientur me superbi.

Oratio. Iudicium et iustitiam doce nos facere Domine; qualiter ualeamus superborum calumnias conculcare: excipe seruos tuos in bono, quia sperant in salutare tuum: quorumque interiores oculi Christi tui expectant regnum, hos partem habere facito in consortio Electorum. R\. Amen. Per.



Ad Tertiam.


Lectio libri Ecclesiaste Salomonis .

R\. Deo gratias.

Fili, sapientia confortauit sapientem super decem principes ciuitatis. Non est enim homo iustus in terra, qui faciat bonum, et non peccet. Sed et  cunctis sermonibus, qui dicuntur, ne accommodes cor tuum: ne forte audias seruum maledicentem tibi: scit enim conscientia tua, quia et tu crebro maledixisti aliis. Calumnia conturbat sapientem, et perdet robur cordis illius. Melior est finis orationis, quam principium. Ne uelox sis ad irascendum: quia ira in sinu stulti requiescit. Ne dicas: Quid putas cause est, quod priora tempora meliora fuere quam nunc sunt? stulta est huiuscemodi interrogatio. Utilior est sapientia cum diuitiis, et magis prodest uidentibus solem. Sicut enim proteget sapientia, sic et pecunia. Considera opera Dei, quod nemo possit corrigere quem ille despexerit. In die bona fruere bonis. R\. Amen.


Lectio libri Samuelis .

 R\. Deo gratias.

In illis diebus: Cum uenisset Chusi Arachites amicus Dauid ad Absalom, locutus est ad eum: Salue rex. Ad quem Absalom, Hec est, inquit, gratia tua ad amicum tuum? quare non iuisti cum amico tuo? Respondit itaque Chusi ad Absalom: Nequaquam: quia illius ero, quem elegit Dominus, et omnis hic populus, et uniuersus Isrel, et cum eo manebo. Sed ut et hoc inferam, cui ego seruiturus sum? nonne filio regis? sicut parui patri tuo, sic parebo et tibi. Dixit autem Absalom ad Achitophel: Inite consilium quod agere debeamus. Et ait Achitophel ad Absalom: Ingredere ad concubinas patris tui, quas dimisit ad custodiendam domum:  ut cum audierit omnis Isrel, quod fedaueris patrem tuum, roborentur manus eorum tecum. Tetenderunt igitur Absalom tabernaculum in solario, 318 ingressusque est ad concubinas patris sui coram uniuerso Isrel. Consilium autem Achitophel, quod dabat in diebus illis, quasi si quis consuleret Deum: sic erat consilium Achitophel, et cum esset cum Dauid, et cum esset cum Absalom.  Dixit igitur Achitophel ad Absalom: Eligam mihi duodecim millia uirorum, et consurgens persequar Dauid hac nocte. Et inruens super eum  percutiam eum: cumque fugerit omnis populus qui cum eo est, percutiam regem desolatum. Et reducam uniuersum populum, quomodo unus reuerti solet: unum enim  uirum tu queris: et omnis populus erit in pace. Placuitque sermo eius Absalom, et cunctis maioribus natu Isrel. Ait autem Absalom: uocate Chusi Arachiten, et audiamus quid etiam ipse dicat. Cumque uenisset Chusi ad Absalom, ait Absalom ad eum: Huiuscemodi sermonem locutus est Achitophel: facere debemus an non? quod das consilium? Et dixit Chusi ad Absalom. Non est bonum consilium quod dedit Achitophel hac uice. Et rursum intulit Chusi: Tu nosti patrem tuum, et uiros qui cum eo sunt, esse fortissimos et amaro animo, ueluti si ursa raptis catulis in saltu seuiat: sed et pater tuus uir bellator est, nec morabitur cum populo. Forsitan nunc latitat in foueis, aut in uno, quo uoluerit loco: et cum ceciderit unus quilibet  in principio, audiet quicumque audierit, et dicet: Facta est plaga in populo qui sequebatur Absalom. Et fortissimus quisque cuius cor est quasi leonis, pauore soluetur: scit enim omnis populus Isrel fortem esse patrem tuum, et robustos omnes qui cum eo sunt. Sed hoc mihi uidetur rectum esse consilium: Congregetur ad te uniuersus populus Isrel, a Dan usque ad Bersabee, quasi arena maris innumerabilis: et tu eris in medio eorum. Et inruemur super eum in quocumque loco inuentus fuerit: et operiemus eum, sicut cadere solet ros super terram: et non relinquemus de uiris, qui cum eo sunt, ne unum quidem. Quod si urbem aliquam fuerit ingressus, circumdabit omnis Isrel ciuitati illi funes, et trahemus eam in torrentem, ut  non reperiatur ne calculus quidem ex ea. Dixitque Absalom, et omnes uiri Isrel: Melius est consilium Chusi Arachite consilio Achitophel: Domini autem nutu dissipatum est consilium Achitophel utile, ut induceret Dominus super Absalom malum. Et ait Chusi Sadoc et Abiathar sacerdotibus: Hoc et hoc modo consilium dedit Achitophel Absalom, et senioribus Isrel: et ego tale et tale dedi consilium. Nunc ergo mittite cito, et nunciate Dauid, dicentes: Ne moreris nocte hac in campestribus deserti, sed absque dilatione transgredere: ne forte absorbeatur rex, et omnis populus qui cum eo est. Ionathas autem et Achimaas stabant iuxta fontem Rogel: abiit ancilla et nunciauit eis: et illi profecti sunt, ut  referrent ad regem Dauid nuncium: non enim poterant uideri, aut introire ciuitatem. uidit autem eos quidam puer, et indicauit Absalom: illi uero concito gradu ingressi sunt domum cuiusdam uiri in Bahurim, qui habebat puteum in uestibulo suo, et descenderunt in eum. Tulit autem mulier, et expandit uelamen super os putei, quasi siccans ptisanas: et sic latuit res. Cumque uenissent serui Absalom in domum, ad mulierem dixerunt: Ubi est Achimaas et Ionathas? Et respondit eis mulier: Transierunt festinanter gustata paululum aqua. At hi qui querebant, cum non reperissent, reuersi sunt in Hierusalem. Cumque abiissent, ascenderunt illi de puteo, et pergentes nunciauerunt regi Dauid, et dixerunt: Surgite, et transite cito fluuium: quoniam  huiuscemodi dedit consilium contra uos Achitophel. Surrexit ergo Dauid et omnis populus qui cum eo erat, et transierunt Iordanem, donec illucesceret, antequam denudaretur uerbum: et ne unus quidem residuus fuit, qui non transiret fluuium. Porro Achitophel uidens quod non fuisset factum consilium suum, strauit asinum suum, surrexit, et abiit in domum suam, et in ciuitatem suam: et disposita domo sua, suspendio interiit, et sepultus est in sepulchro patris sui. R\. Amen.

Antiphona 1. Inimici mei dixerunt mala mihi: Quando morietur, et periet nomen eius? Tu autem, Domine, miserere mei. u\. Simul in unum aduersum me cogitabant mala mihi. Non dicatur Gloria.

Oratio. Inimici tui, Domine, cupientes de terra  perdere nomen tuum, mala de te locuti sunt, dicentes: Quando morietur? nomen uidelicet uolentes perdere Christianum: Sed tu Domine, cuius promissum fidele tenemus, quod permaneas nobiscum usque ad consummationem seculi, 319 miserere nobis; et resuscita nos propter innocentiam fidei, qua in te credimus; ut non gaudeat de nobis insatiabilis inimicus. R\. Amen.

Antiphona 2. Zelus domus tue, Domine, comedit me: et obprobria exprobrantium ceciderunt super me. Ego uero oratio mea ad te Domine. u\. In multitudine misericordie tue exaudi me, in ueritate salutis tue.

Oratio. Christe Dei Filius, quem zelus domus Dei Ecclesie uidelicet Patris tui, comedit; dum iniqua  gerentes, de ea funiculo audacter expellis: ab omnium nos iniquitatum funiculo absolue; atque in medio domus tue digne habitare concede: quo et ipsi domus tibimet spiritualis effecti, a te mereamur celitus laureari. R\. Amen.

Antiphona 3. Emitte manum tuam, Domine de alto, eripe me, et libera me de manu illiorum alienorum. u\. Quorum os locutum est uanitatem: et dextera eorum, dextera iniquitatis.

R\. Omnes amici mei obliti sunt me, et insidiantibus mihi tradidit me, quem diligebam: et terribilibus oculis, plaga crudeli percutiens, aceto potauit: iam, Deus, pone uulneri meo salutem, P. Et resuscita me. u\. Qui edebat panes meos, ampliauit aduersum me supplantationem: tu autem, Domine, miserere  mei, P. Et resuscita me.

Preces. uerus Deus misericors, P. Supplicanti pupillo miserere. u\. Qui mundum redimis effusione cruoris, et uulnere cedis, P. Supplicanti. u\. Per crucis sanguinem et mortem uulnere sacro tuo Mundum saluasti, P. Supplicanti. u\. Qui crucis gloria tartari dissoluis penam, credentes tu salua, P. Supplicanti. u\. Crucis mysterium sit omnibus ad profectum, quos redemisti in Mundo, P. Supplicanti.

Hymnus. O Nazarene. fol. 144.

Capitula. Miserere nobis Deus, miserere nobis, et in te confidentes exaudi: aduersantium arma confringe; laqueos nobis destrue preparatos: ut circumdati  claritate celesti, non incidamus in foueam mortis; sed parato corde tuam in populis exaltemus misericordiam ueritatis; qui pro nobis sustinuisti obprobrium crucis.

Pater noster.



Ad Sextam.


Lectio libri Amos 

R\. Deo gratias.

Querite Dominum, et uiuite: ne forte comburatur ut ignis domus Ioseph, et deuorabit, et non erit qui extinguat Bethel. Qui conuertitis in absynthium iudicium, et iustitiam in terra relinquitis. Facientem Arcturum et Orionem, et conuertentem in mane tenebras, et diem in noctem mutantem: qui uocat aquas maris, et effundit eas super faciem terre: Dominus  nomen est eius. Qui subridet uastitatem super robustum, et depopulationem super potentem affert. Odio habuerunt corripientem in porta: et loquentem perfecte abominati sunt. Idcirco, pro eo quod diripiebatis pauperem, et predam electam tollebatis ab eo: domos quadro lapide edificabitis, et non habitabitis in eis: uineas plantabitis amantissimas, et non bibetis uinum earum. Quia cognoui multa scelera uetra, et fortia peccata uestra: hostes iusti accipientes munus, et pauperes deprimentes in porta: ideo prudens in tempore illo tacebit, quia tempus malum est. Querite bonum, et non malum, ut uiuatis: et erit Dominus Deus exercituum. R\. Amen.

Antiphona 1. Aduersum me exercebantur qui sedebant in porta: et in me psallebant qui bibebant uinum.  Ego uero orabam ad te, Domine. u\. Inimici mei dixerunt mala mihi: Quando morietur, et peribit nomen eius.

Oratio. Christe rex noster, qui dura pro impiis supportasti obprobria, dum aduersus te uino malitie crapulata turba omnis infidelium exerceretur in porta: tu nos miseratione assidua et ab omnium peccatorum contagione emunda; et pie actionis efficacia operando glorifica: quo in termino uite nostre non confundamur, inimicis nostris loqui in porta; sed sanctorum Angelorum occursione adtollamur letitia sempiterna. R\. Amen.

Antiphona 2. In tua iustitia libera me, Domine: inclina ad me aurem tuam, accelera, ut eripias me. u\. In te Domine speraui, non confundar in eternum: in tua iustitia libera me, et eripe me.

 Oratio. Libera nos Domine in tua iustitia; et ad precem nostram inclina aurem tuam: ut a malis erepti, et recreati celestibus, 320 eterna nos esse uestitos immortalitate letemur. R\. Amen.

Antiphona 3. Exaudi uocem orationis mee, dum oro ad te, Domine: dum leuauero manus meas ad templum sanctum tuum. u\. Dirigatur oratio mea sicut incensum in conspectu tuo: eleuatio manuum mearum sacrificium uespertinum.

R\. Intende ad orationem meam, Domine; quia humiliatus sum nimis. u\. Educ de carcere animam meam ad confitendum nomini tuo; P. Quia humiliatus sum nimis.

Preces. Penitentiam agimus pro malis nostris. P.  Tu, Christe, miserere: peccauimus. u\. Qui, ut ouis ad uictimam, ductus es, Domine, clementer nos protege; P. Tu, Christe. u\. Qui crucem pateris, et sepulchro clauderis, salua nos a uitiis; P. Tu, Christe. u\. Qui in cruce, moriente te, terra contremuit, trementes nos respice; P. Tu, Christe. u\. Ut tua in morte consepulti, Domine, uiuamus perenniter; P. Tu, Christe.

Hymnus. O Nazarene. fol. 144.

Oratio. Saluum fac populum tuum Domine dextera tua: et, qui dedisti timentibus te Crucis significationem, da plenissimam fidei dignitatem: ut, quos peccantes repuleras, conuertentes suscipias: et tu da in tribulatione auxilium necessarium, qui pro peccatoribus factus es pretium: et ipse tribulantem inimicum  ad nichilum redigas; ipse redemptos in ciuitate circumstantie introducas. R\. Amen.



Ad Nonam.


Lectio libri Ecclesiastici Salomonis .

R\. Deo gratias.

Fili, in mortuum produc lachrymas, et quasi dira passus, incipe plorare, et secundum iudicium contege corpus illius, et non despicias sepulturam illius. Propter delaturam autem amare fer luctum illius, uno die, et consolare propter tristitiam: et fac luctum secundum meritum eius uno die, uel duobus propter detractionem. A tristitia enim festinat mors, et cooperit uirtutem, et tristitia cordis flectit ceruicem. In abductione permanet tristitia: et substantia inopis secundum cor eius. Non dederis in tristitia cor tuum,  sed repelle eam a te: et memento nouissimorum, noli obliuisci: neque enim est conuersio, et huic nichil proderis, et te ipsum pessimabis. Memor esto iudicii mei: sic enim erit et tuum: mihi heri, et tibi hodie. In requie mortui requiescere fac memoriam eius, et consolare illum in exitu spiritus sui. Deus creauit de terra medicinam, et uir prudens non abhorrebit illam. Nonne a ligno indulcata est aqua amara? Ad agnitionem hominum uirtus illorum, et dedit hominibus scientiam Altissimus, honorari in mirabilibus suis. R\. Amen.


Lectio libri Samuelis .

R\. Deo gratias.

In illis diebus: Considerato Dauid populo suo, constituit super eum tribunos et centuriones, et dedit populi  tertiam partem sub manu Ioab, et tertiam partem sub manu Abisai filii Saruie fratris Ioab, et tertiam partem sub manu Ethai, qui erat de Geth, dixitque rex ad populum: Egrediar et ego uobiscum. Et respondit populus: Non exibis: siue enim fugierimus, non magnopere ad eos de nobis pertinebit: siue enim media pars ceciderit e nobis, non satis curabunt: quia tu unus solus pro decem millibus computaris: melius est igitur ut sis nobis in urbe presidio. Ad quos rex ait: Quod uobis uidetur rectum, hoc faciam. Stetit ergo rex iuxta portam: egrediebaturque populus per turmas suas, centeni, et milleni. Et precepit rex Ioab, et Abisai, et Ethai, dicens: Seruate mihi puerum Absalon. Et omnis populus audiebat precipientem regem cunctis principibus pro Absalon.  Itaque egressus est populus in campum contra Isrel, et factum est prelium in saltu Ephraim. Et cesus est ibi populus Isrel ab exercitu Dauid, facta que est plaga magna in die illa, uiginti millium. Fuit autem ibi prelium dispersum super faciem omnis terre, et multo plures erant quos saltus consumpserat de populo, quam hi quos uorauerat gladius in die illa. Accidit autem ut occurreret Absalon seruis Dauid, sedens mulo: cumque ingressus fuisset mulus subter condensam quercum et magnam, adhesit caput eius quercui: et illo suspenso inter celum et terram, mulus, cui insederat, pertransiuit. uidit autem hoc quispiam, et nunciauit Ioab, dicens: uidi Absalon pendere de quercu. Et ait Ioab uiro qui nunciauerat ei: Si uidisti, quare non confodisti eum cum terra? et  ego dedissem tibi decem argenti siclos, et unum balteum? Qui dixit ad Ioab: Si appenderes in manibus meis mille argenteos, nequaquam mitterem manum meam 321 in filium regis: audientibus enim nobis, precepit rex tibi, et Abisai, et Ethai, dicens: Custodite mihi puerum Absalon. Sed et si fecissem contra animam meam audacter, nequaquam hoc regem latere potuisset, et tu stares ex aduerso. Et ait Ioab: Non sicut tu uis, sed aggrediar eum coram te. Tulit ergo Ioab tres lanceas in manu sua, et infixit eas in corde Absalon: cumque adhuc palpitaret herens in quercu, cucurrerunt decem iuuenes armigeri Ioab, et percutientes interfecerunt eum. Cecinit autem Ioab buccina, et retinuit populum, ne persequeretur fugientem Isrel, uolens parcere multitudini. Et tulerunt  Absalon, et proiecerunt eum in saltu, in foueam grandem, et comportauerunt super eum aceruum lapidum magnum nimis: omnis autem Isrel fugit in tabernacula sua. Porro Absalon erexerat sibi, cum adhuc uiueret, titulum qui est in ualle regis: dixerat enim: Non habeo filium, et hoc erit monimentum nominis mei. uocauitque titulum nomine suo, et appellatur Manus Absalon, usque ad hanc diem. Achimaas autem filius Sadoc, ait: Curram, et nunciabo regi, quia iudicium fecerit ei Deus de manu inimicorum eius. Ad quem Ioab dixit: Non eris nuncius in hac die, sed nunciabis in alia: hodie nolo te nunciare, filius enim regis est mortuus. Et ait Ioab Chusi: uade, et nuncia regi que uidisti. Adorauit Chusi Ioab, et cucurrit. Rursus autem Achimaas  filius Sadoc dixit ad Ioab: Quid impedit si etiam ego curro post Chusi? Dixitque Ioab: Quid uis currere, fili mi? ueni huc: non eris boni nuncii baiulus. Qui respondit: Quid enim si cucurrero? et ait ei: Curre. Currens ergo Achimaas per uiam compendii, transiuit Chusi. Dauid autem sedebat inter duas portas: speculator uero, qui erat in fastigio porte super murum, eleuans oculos, uidit hominem currentem solum. Et exclamans indicauit regi: dixitque rex: Si solus est, bonus est nuncius in ore eius. Properante autem illo, et accedente propius, uidit speculator hominem alterum currentem, et uociferans in culmine, ait: Apparet mihi alter homo currens solus. Dixitque rex: Et iste bonus est nuncius.  Speculator autem, Contemplor, ait, cursum prioris, quasi cursum Achimaas filii Sadoc. Et ait rex: uir bonus est: et nuncium portans bonum, uenit. Clamans autem Achimaas, dixit ad regem: Salue rex. Et adorans regem, coram eo pronus in terram, ait: Benedictus Dominus Deus tuus, qui conclusit homines qui leuauerunt manus suas contra dominum meum regem. Et ait rex: Estne pax puero Absalon? Dixitque Achimaas: uidi tumultum magnum, cum mitteret Ioab seruus tuus, o rex, me seruum tuum: nescio aliud. Ad quem rex, Transi, ait, et sta hic. Cumque ille transisset, et staret, apparuit Chusi: et ueniens ait: Bonum apporto nuncium, domine mi rex: iudicauit enim pro te Dominus hodie de manu omnium qui surrexerunt contra te.  Dixit autem rex ad Chusi: Estne pax puero Absalon? Cui respondens Chusi, Fiant, inquit, sicut puer, inimici domini mei regis, et uniuersi qui consurgunt aduersus eum in malum. Contristatus itaque rex, ascendit cenaculum porte, et fleuit. Et sic loquebatur, uadens: Fili mi Absalon, Absalon fili mi: quis mihi tribuat ut ego moriar pro te, Absalon fili mi, Fili mi Absalon?  Nunciatum est autem Ioab quod rex fleret, et lugeret filium suum: et uersa est uictoria in luctum in die illa omni populo: audiuit enim populus in die illa dici: Dolet rex super filio suo. Et declinauit populus in die illa ingredi ciuitatem, quomodo declinare solet populus uersus et fugiens de prelio. Porro rex operuit caput suum, et clamabat uoce magna: Fili mi Absalon,  Absalon fili mi. Ingressus ergo Ioab ad regem in domum, dixit: Confudisti hodie uultus omnium seruorum tuorum, qui saluam fecerunt animam tuam, et animam filiorum tuorum, et filiarum tuarum, et animam uxorum tuarum, et animam concubinarum tuarum. Diligis odientes te, et odio habes diligentes te: et ostendisti hodie, quia non curas de ducibus tuis, et de seruis tuis: et uere cognoui modo, quia si Absalon uiueret, et omnes nos occubuissemus, tunc placeret tibi. Nunc ergo surge, et procede, et alloquens satisfac seruis tuis: iuro enim tibi per Dominum, quod si non exieris, ne unus quidem remansurus sit tecum nocte hac: et peius erit hoc tibi, quam omnia mala que uenerunt super te, ab  adolescentia tua usque in presens. Surrexit ergo rex et sedit in porta: et omni populo nunciatum est quod rex sederet in porta: uenitque uniuersa multitudo coram rege: Isrel autem fugit in tabernacula sua. R\. Amen.

Antiphona 1. Qui custodiebant animam meam, consilium fecerunt in unum, dicentes: 322 Deus derelinquit illum: persequimini, et comprehendite eum, quia non est, qui liberet eum. Deus meus, ne elonges a me: Deus meus, in adiutorium meum intende. u\. Deus, in te speraui: Domine non confundar in eternum.

Oratio. Deus uirtutum, qui cum esses Deus, spontanee te comprehendi uoluisti tempore passionis; dum aduersum te consilium facerent, dicentes: Liberet  eum, si uult: ne derelinquas nos in tribulatione nostra; et ne a te nos elonges: ut tu solus in adiutorium nostrum respicias, qui in Cruce tua potestates huius Mundi triumphas. R\. Amen.

Antiphona 2. Quadraginta annis proximus fui generationi huic, et dixi: Semper isti errant corde. Quibus iuraui in ira mea: Non introibunt in requiem meam. u\. Ubi tentauerunt me patres uestri, probauerunt, et uiderunt opera mea.

Oratio. Domine, qui populo tuo per quadragenarium numerum annorum proximus fuisti; presta Ecclesie tue, quam acquisisti pretio sanguinis tui; ut corde non errent: sed infusione Sancti Spiritus illam reple; et eam tibi adsocia in eterna beatitudine. R\. Amen.

 Antiphona 3. Inimici mei uiuent, et confortati sunt super me: et multiplicati sunt super me: ne derelinquas me. R\. Intende anime mee, et libera eam: propter inimicos meos eripe me.

Hymnus. O Nazarene, lux. fol. 144.

Oratio. Inimici tui, Domine, uiuent in penis; quos destruxisti potentia Crucis: Non ergo super Ecclesiam tuam ulterius confortentur, qui semel gloria tue passionis euincti sunt: ut membra tua uexillo Crucis erepta, et de hoste uictoriam capiant, et exoptata de spoliis hostium lucra conquirant.

Pater noster.



Ad uesperos.

Lauda. Dominus illuminatio mea, et salus mea, quem timebo?

 Antiphona. Clamaui ad te Domine, et dixi: Tu spes mea es, portio mea in terra uiuentium. Educ de carcere. Psalmus CXLI.

Lauda. Quomodo dilexi legem tuam, Domine? tota die meditatio mea est. u\. Retribue seruo tuo, uiuam: et custodiam sermones.

Hymnus. uerbum Patris. fol. 252.

Capitula. Gloriose, potens. fol. 264

Lauda. Feci iudicium. fol. 296.



FERIA SEXTA



Ad Matutinum.

Antiphona. Multi dicunt anime mee: Non est salus ipsi in Deo eius. Tu autem Domine susceptor meus es. Psalmus III.

 Oratio. Multiplicati sunt, Domine. fol. 170.

Antiphona 1. Placeat tibi, Domine, liberare me: Domine in auxilium meum respice: confundantur, et reuereantur omnes inquirentes animam meam: auertantur retro, et erubescant, qui cogitant mihi mala. u\. Ferant confestim confusionem suam, qui dicunt mihi: Euge, euge. Non dicatur Gloria.

Oratio. Placeat tibi Domine liberare nos de manu hostium; et confundantur et reuereantur querentes deglutire nos: In auxilium nobis occurre, qui factus es noster adiutor: ut non erubescamus in actibus prauitatis, qui tue nos credimus innouatos gloria passionis. R\. Amen.

Antiphona 2. Locuti sunt aduersum me inimici mei mala, et sermonibus odii circumdederunt me.  Pro eo, quod eos diligebam, aduersabantur me: ego autem orabam pro eis. u\ Tu es, Domine, Deus: fac mecum misericordiam propter nomen tuum: quia suauis est misericordia tua.

Oratio. Locuti sunt aduersum te Domine, inimici tui malum, tunc utique quando te magnum bonum captiosa adulatione laudabant. Qui ergo odiosis sermonibus eorum circumdari et expugnari te passus es, confessionis nostre supplices iam quesumus, suscipe preces. R\. Amen.

Antiphona 3. Concilium fecerunt in unum, dicentes: Persequimini, et comprehendite eum: quia non est, qui eripiat eum de manibus nostris. Ne elongeris a me: in adiutorium meum intende: u\. Confundantur et reuereantur simul, qui querunt animam  meam, ut auferant eam.

Oratio. Iesu Dei Fili, quem impia malignorum turba inaniter persequens, dum consilium contra te agit comprehensionis, fugat potius a se beneficium pietatis: dum nisa est, delendo uitam, comprehendere, quem utique nesciebant uite esse auctorem; prebe nobis, ut te, quem illi maligna uoluntate persecuti sunt, nos pia deuotione in bonis actibus 323 assequamur: ut in quo inimicis erit perpetuus luctus; in eo sit nobis perpetuum gaudium. R\. Amen.

R\. Facta est lingua iniquorum fraudulenta in ore eorum, et loquebantur mendacium omnes: in sanguine insidiati sunt: uirum iustum uenati sunt ad mortem; P. Ipse autem pacifica uerba loquebatur ad  eos. u\. Congregati sunt aduersus iustum omnes principes Iuda, et comprehenderunt eum dicentes: Morte moriatur homo iste. P. Ipse. Non dicatur Gloria.

Oratio Christe Dei Patris ineffabile uerbum, apud quem lingua iniquorum fraudulenta est; immane facinus perpetrantes, ut sanguinem innocentem effunderent: prebe Ecclesie tue pacificum uerbum; ut qui exemplo tuo mundum decertamus euincere, celos mereamur post transitum uidere. R\. Amen.


In Laudibus.

Antiphona. Sacrificium Deo spiritus contribulatus: cor contritum et humiliatum Deus ne spernas. Miserere mei Deus. Psalmus L.

Oratio. Quinquagesimum psalmum medicaminibus plenum penitenti meditanti, tu Deus, qui cuncta  prospicis, et nostram linguam persoluas: ut sicut Dauid post Urie Cethei sanguinem fusum per cor contritum et humiliatum diluisti peccata; ita et nostra satisfactione digneris abluere delicta. R\. Amen.

Antiphona. Tu scis Domine, recordare mei, tuere me ab his qui persequuntur me: scito quoniam sustinui obprobrium pro te.


Canticum Hieremie .

Tu scis Domine, recordare mei, et uisita me, * et tuere me ab his qui persequuntur me,

Noli in patientia tua suscipere me: * scito quoniam sustinui obprobrium pro te.

Inuenti sunt sermones tui, et comedi eos, et factum est mihi uerbum tuum in gaudium et letitiam cordis  mei: * quoniam inuocatum est nomen tuum super me, Domine Deus exercituum.

Non sedi in concilio ludentium, et gloriatus sum a facie manus tue: * solus sedebam, quoniam comminatione replesti me.

Quare factus est dolor meus perpetuus, et plaga mea insanabilis renuit curari? * factum est mihi quasi mendacium aquarum infidelium.

Propter hoc hec dicit Dominus: * Si conuerteris, conuertam te, et ante faciem nostram stabis.

Et, si separaueris pretiosum a uili, * quasi os meum eris:

Conuertentur ipsi ad te, * et tu non conuerteris ad eos.

Et dabo te populo huic in murum ereum, fortem;  * et bellabunt aduersum te, et non preualebunt: quia ego tecum sum ut saluem te, et eruam te, dicit Dominus.

Et liberabo te de manu pessimorum, * et redimam te de manu fortiorum.

Oratio. Recordare nobis, Domine; et tuere nos ab his qui persequuntur nos, qui pro nobis sustinuisti obprobrium Crucis: ut, in quo tu pro nobis amaricatus es uolens; in eo nos et hic et in eternum gratulemur felices. R\. Amen.

Matutinarium. Mane exaudies uocem meam, Domine. Mane adstabo tibi et uidebo. u\. uerba mea auribus percipe Domine, intellige clamorem meum

Lauda. Celi celorum, et aque, que supra celos sunt, laudent nomen Domini. Ps. CXLuIII.


 Lectio libri Samuelis .

In diebus illis: Rex Dauid misit ad Sadoc et Abiathar sacerdotes, dicens: Loquimini ad maiores natu Iuda, dicentes: Cur uenitis nouissimi ad reducendum regem in domum suam?  Quia dixerat rex: Hec dicetis ad populum: Fratres mei uos, os meum, et caro mea uos, quare nouissimi reducitis regem? Et Amase dicite: Nonne os meum es, et caro mea? Hec faciat mihi Deus, et hec addat, si non magister militie fueris coram me omni tempore pro Ioab. Et inclinauit cor omnium uirorum Iuda, quasi uiri unius: miseruntque ad regem, dicentes: Reuertere tu, et omnes serui tui. Et reuersus est rex: et uenit usque Iordanem, et omnis Iuda uenit usque  in Galgala, ut occurreret regi, et traduceret eum Iordanem. Festinauit autem Semei filius Gera filii Iemini de Bahurim, et descendit cum uiris Iuda in occursum regis Dauid cum mille uiris de Beniamin, et Siba puer de domo Saul: et quindecim filii eius, ac uiginti serui erant cum eo: et irrumpentes Iordanem, ante regem transierunt uada, ut traducerent domum regis, et facerent iuxta iussionem eius: Semei autem filius Gera prostratus coram rege, cum iam transisset Iordanem, dixit 324 ad eum: Ne reputes mihi domine mi iniquitatem, neque memineris iniuriarum serui tui in die qua egressus es domine mi de Hierusalem, neque pones rex in corde tuo. Agnosco enim seruus tuus peccatum meum: et idcirco hodie primus  ueni de omni domo Ioseph, descendique in occursum domini mei regis. Respondens uero Abisai filius Saruie dixit: Numquid pro his uerbis non occidetur Semei, qui maledixerit christo Domini? Et ait Dauid: Quid mihi, et uobis fili Saruie? cur efficimini mihi hodie in sathan? ergone hodie interficietur uir in Isrel? an ignoro hodie me factum regem super Isrel? Et ait rex Semei: Non morieris. Iurauitque ei. Miphiboseth quoque filius Saul descendit in occursum regis, illotis pedibus, et intonsa barba: uestesque suas non lauerat a die qua egressus fuerat rex, usque ad diem reuersionis eius in pace. Cumque occurrisset regi, dixit ei rex: Quare non uenisti mecum, Miphiboseth? Et respondens ait: Domine mi rex, seruus meus contempsit me: dixique ei ego  famulus tuus, ut sterneret mihi asinum, et descendens abirem cum rege: claudus enim sum seruus tuus. Insuper et accusauit me seruum tuum ad te dominum meum regem: tu autem domine mi rex, sicut angelus Dei es, fac quod placitum est tibi. Neque enim fuit domus patris mei nisi morti obnoxia domino meo regi: tu autem posuisti me seruum tuum inter conuiuas mense tue: quid ergo habes iuste querele? aut quid possum ultra uociferari ad regem? Ait ergo ei rex; Quid ultra loqueris? fixum est quod locutus sum: tu et Siba diuidite possessiones. Responditque Miphiboseth regi: Etiam cuncta accipiat, postquam reuersus est dominus meus rex pacifice in domum suam. Berzelai quoque Galaadites, senex ualde, descendens de Rogelim, traduxit regem Iordanem,  paratus etiam ultra fluuium prosequi eum. Erat autem Berzelai Galaadites senex ualde, id est, octogenarius, et ipse prebuit alimenta regi, cum moraretur in castris: fuit quippe uir diues nimis. Dixit itaque rex ad Berzelai: ueni mecum, ut requiescas securus in Hierusalem. Et ait Berzelai ad regem: Quot sunt dies annorum uite mee, ut ascendam cum rege in Hierusalem? Octogenarius sum hodie: numquid uigent sensus mei ad discernendum suaue, aut amarum? aut delectare potest seruum tuum cibus aut potus? uel audire possum ultra uocem cantorum, atque cantatricum? quare seruus tuus sit oneri domino meo regi? Paululum procedam famulus tuus ab Iordane tecum: non indigeo hac uicissitudine, sed obsecro, ut reuertar seruus tuus, et  moriar in ciuitate mea, et sepeliar iuxta sepulchrum patris mei, et matris mee. Est autem seruus tuus Chamaam: ipse uadat tecum, domine mi rex, et fac ei, quicquid bonum tibi uidetur. Dixit itaque ei rex: Mecum transeat Chamaam, et ego faciam ei, quicquid tibi placuerit, et omne quod petieris a me, impetrabis. Cumque transisset uniuersus populus et rex Iordanem, restitit, et osculatus est rex Berzelai, et benedixit ei: et ille reuersus est in locum suum. Transiuit ergo rex ad Galgalam, et Chamaam cum eo: omnis autem populus Iuda traduxerat regem, et media tantum pars affuerat de populo Isrel. Itaque omnes uiri Isrel concurrentes ad regem, dixerunt ei: Quare te furati sunt fratres nostri uiri Iuda,  et traduxerunt regem et domum eius Iordanem, omnesque uiros Dauid cum eo? Et respondit omnis uir Iuda ad uiros Isrel: quia mihi propior est rex: cur irasceris super hac re? numquid comedimus aliquid ex rege, aut munera nobis data sunt? Et respondit uir Isrel ad uiros Iuda, et ait: Decem partibus maior ego sum apud regem, magisque ad me pertinet Dauid, quam ad te: cur fecisti mihi iniuriam et non mihi nunciatum est priori, ut reducerem regem meum? Durius autem responderunt uiri Iuda uiris Isrel.  Accidit quoque ut ibi esset uir Belial, nomine Seba, filius Bochri: uir Iemineus: et cecinit buccina, et ait: Non est nobis pars in Dauid, neque hereditas in filio Isai: reuertere in tabernacula tua Isrel. Et separatus est omnis Isrel a  Dauid, secutusque est Seba filium Bochri: uiri autem Iuda adheserunt regi suo, a Iordane usque Hierusalem. Cumque uenisset rex in domum suam in Hierusalem, tulit decem mulieres concubinas, quas dereliquerat ad custodiendam domum, et tradidit eas in custodiam, alimenta eis prebens: et non est ingressus ad eas, sed erant clause usque in diem mortis sue in uiduitate uiuentes. Dixit autem rex Amase: Conuoca mihi omnes uiros Iuda in diem tertium, et tu adesto presens. Abiit ergo Amasa, ut conuocaret Iudam et moratus est extra placitum, quod ei constituerat rex. Ait autem Dauid ad Abisai: 325 Nunc magis afflicturus est nos Seba filius Bochri, quam Absalom: tolle ergo seruos domini tui, et persequere eum, ne forte inueniat ciuitates munitas,  et effugiat nos. Egressi sunt ergo cum eo uiri Ioab, Cerethi quoque et Phelethi: et omnes robusti exierunt de Hierusalem ad persequendum Seba filium Bochri. Cumque illi essent iuxta lapidem grandem, qui est in Gabaon, Amasa ueniens occurrit eis. Porro Ioab uestitus erat tunica stricta ad mensuram habitus sui, et desuper accinctus gladio dependente usque ad ilia, in uagina, qui fabricatus leui motu egredi poterat, et percutere. Dixit itaque Ioab ad Amasam: Salue mi frater. Et tenuit manu dextera mentum Amase, quasi osculans eum. Porro Amasa non obseruauit gladium, quem habebat Ioab, qui percussit eum in latere et effudit intestina eius in terram, et mortuus est, nec secundum uulnus apposuit.  Ioab autem et Abisai frater eius persecuti sunt Seba filium Bochri. Interea quidam uiri, cum stetissent iuxta cadauer Amase de sociis Ioab, dixerunt: Ecce qui esse uoluit pro Ioab comes Dauid. Amasa autem conspersus sanguine, iacebat in media uia. uidit hoc quidam uir, quod subsisteret omnis populus ad uidendum eum, et amouit Amasam de uia in agrum, operuitque eum uestimento, ne subsisterent transeuntes propter eum. Amoto ergo illo de uia, transibat omnis uir sequens Ioab ad persequendum Seba filium Bochri. Porro ille transierat per omnes tribus Isrel usque in Abelam, et in Bethmacha: omnesque uiri electi congregati fuerant ad eum. uenerunt itaque, et oppugnabant eum in Abela, et in Bethmacha, et circumdederunt munitionibus  ciuitatem, et obsessa est urbs: omnis autem turba, que erat cum Ioab, moliebatur destruere muros. Et exclamauit mulier sapiens de ciuitate: Audite, audite, dici e Ioab: Appropinqua huc, et loquar tecum. Qui cum accessisset ad eam, ait illi: Tu es Ioab? Et ille respondit: Ego. Ad quem sic locuta est: Audi sermones ancille tue. Qui respondit: Audio. Rursumque illa: Sermo, inquit, dicebatur in ueteri prouerbio: Qui interrogant, interrogent in Abela: et sic perficiebant: Nonne ego sum que respondeo ue itatem in Isrel, et tu qua ris subuertere ciuitatem, et euertere matrem in Isrel? Quare precipitas hereditatem Domini? Respondens Ioab, ait: Absit, absit hoc a me: non precipito, neque demolior: Non se sic habet res, sed homo de monte  Ephraim Seba, filius Bochri cognomine, leuauit manum suam contra regem Dauid: tradite illum solum, et recedemus a ciuitate. Et ait mulier ad Ioab: Ecce caput eius mittetur ad te per murum. Ingressa est ergo ad omnem populum, et locuta est eis sapienter: qui abscissum caput Sebe filii Bochri proiecerunt ad Ioab: et ille cecinit tuba, et recesserunt ab urbe, unusquisque in tabernacula sua: Ioab autem reuersus est Hierusalem ad regem. Fuit ergo Ioab super omnem exercitum Isrel: Banaias autem filius Ioiade super Ceretheos et Pheletheos. Aduram uero super tributa: porro Iosaphat filius Ahilud a commentariis. Siua autem, scriba: Sadoc uero et Abiathar, sacerdotes. Hiram autem Hiretes erat sacerdos Dauid.  Facta est quoque fames  in diebus Dauid tribus annis iugiter: et consuluit Dauid oraculum Domini. Dixitque Dominus: Propter Saul, et domum eius sanguinum, quia occidit Gabaonitas. uocatis ergo Gabaonitis, rex dixit ad eos.  Dixit ergo Dauid ad Gabaonitas: Quid faciam uobis? et quod erit uestri piaculum, ut benedicatis hereditati Domini? Dixeruntque ei Gabaonite: Non est nobis super argento et auro questio, sed contra Saul, et contra domum eius: neque uolumus ut interficiatur homo de Isrel. Ad quos rex ait: Quid ergo uultis ut faciam uobis? Qui dixerunt regi: uirum, qui attriuit nos, et oppressit  inique, ita delere debemus, ut ne unus quidem residuus sit de stirpe eius in cunctis finibus Isrel. Dentur nobis septem uiri de filiis eius, ut crucifigamus eos Domino in Gabaa Saul, quondam electi Domino. Et ait rex: Ego dabo. Pepercitque rex Miphiboseth filio Ionathe filii Saul, propter iusiurandum, quod fuit inter Dauid et Ionatham filium Saul. Tulit itaque rex duos filios Respha filie Ahia, quos peperit Sauli, Armoni, et Miphiboseth: et quinque filios Michol filie Saul, quos genuerat Hadrieli filio Berzelai, qui fuit de Molathi, et dedit eos in manus Gabaonitarum: qui crucifixerunt eos in monte coram Domino: et ceciderunt hi septem simul occisi in diebus messis prime, incipiente messione  hordei. 326 Tollens autem Respha filia Aliia cilicium, substrauit ibi supra petram, ab initio messis, donec stillaret aqua super eos de celo: et non dimisit aues lacerare eos per diem, neque bestias per noctem. Et nunciata sunt Dauid que fecerat Respha filia Ahia, concubina Saul. Et abiit Dauid, et tulit ossa Saul, et ossa Ionathe filii eius a uiris Iabes Galaad, qui furati fuerant ea de platea Bethsan, in qua suspenderant eos Philisthiim cum interfecissent Saul in Gelbe: et asportauit inde ossa Saul, et ossa Ionathe filii eius: et colligentes ossa eorum qui affixi fuerant, sepelierunt ea cum ossibus Saul et Ionathe filii eius in terra Beniamin, in latere, in sepulchro Cis patris eius: feceruntque omnia, que preceperat rex, et repropitiatus est Deus terre  post hec. Factum est autem rursum prelium Philisthinorum aduersum Isrel, et descendit Dauid, et serui eius cum eo, et pugnabant contra Philisthiim. Deficiente autem Dauid, Iesbibenob, qui fuit de genere Arapha, cuius ferrum haste trecentas uncias appendebat, et accinctus erat ense nouo, nisus est percutere Dauid. Presidioque ei fuit Abisai filius Saruie, et percussum Philistheum interfecit. Tunc iurauerunt uiri Dauid, dicentes: Iam non egredieris nobiscum in bellum, ne extinguas lucernam Isrel. Secundum quoque fuit bellum in Gob contra Philistheos: tunc percussit Sabochai de Husathi Saph de stirpe Arapha de genere gigantum. Tertium quoque fuit bellum in Gob contra Philistheos, in quo percussit Adeodatus filius Saltus polymitarius Bethlehemites  Goliath Getheum: cuius hastile haste erat quasi liciatorium texentium. Quartum bellum fuit in Geth: in quo uir fuit excelsus, qui senos in manibus pedibusque habebat digitos, id est, uiginti quatuor, et erat de origine Arapha. Et blasphemauit Isrel: percussit autem eum Ionathas filius Samaa fratris Dauid. Hi quatuor nati sunt de Arapha in Geth, et ceciderunt in manu Dauid, et seruorum eius. R\. Amen.

Hymnus. Noctis tempus. fol. 257. Capitula. In die tribulationis. fol. 284.

Lauda. Feci iudicium et iustitiam, Domine: ne tradas me nocentibus me. u\. Excipe seruum tuum in bono: ut non calumnientur mihi superbi.

Oratio. Iudicium et iustitiam doce nos facere Domine;  qualiter ualeamus superborum calumnias conculcare: excipe seruos tuos in bono, qui sperant in salutare tuum: quorumque interiores oculi Christi exspectant regnum, hos partem habere facito in consortio Electorum. R\. Amen.



Ad Tertiam.


Ecclesiastici Salomonis .

R\. Deo gratias.

Fili, mirati sunt opera Altissimi solius, et gloriosa, abscondita, et inuisa opera illius. Multi tyranni sederunt in throno, et insuspicabiles portabunt diadema. Multi maiores recesserunt ualde, et gloriosi traditi sunt in manu alterius.  Legem mandauit Moyses in preceptis iustitiarum, et hereditatem  domui Iacob, et Isrel promissiones. Posuit Dauid puero suo excitare regem ex ipso fortissimum, et in throno honoris sedentem . Occulta prouerbiorum exquiret, et in absconditis parabolarum conuersabitur. In medio magnatorum sedebit, in conspectu omnium iudicabit. In terram alienarum gentium transibit: bona enim et mala in hominibus tentabit. Cor suum dabit ad uigilandum diluculo ad Dominum, qui fecit illum, et in conspectu Altissimi deprecabitur. Et Dominus spiritu intelligentie replebit illum: et ipse tamquam imbres mittet eloquia sapientie, et in oratione confitebitur Domino: et ipse dirigit consilium eius, et disciplinam, et in absconditis suis consiliabitur. Ipse palam faciet disciplinam doctrine sue, et in lege testamenti  Domini gloriabitur. R\. Amen.

Principium libri Malachim .

In illis diebus: Rex Dauid senuerat, habebatque etatis plurimos dies: cumque operiretur uestibus, non calefiebat. Dixerunt ergo ei serui sui: Queramus domino nostro regi adolescentulam uirginem, et stet coram rege, et foueat eum, dormiatque in sinu suo, et calefaciat dominum nostrum regem. Quesierunt igitur adolescentulam speciosam in omnibus finibus Isrel, et inuenerunt Abisag Sunamitem, et adduxerunt eam ad regem. Erat autem puella pulchra nimis, dormiebatque cum rege, et ministrabat ei, rex uero non cognouit eam. Adonias autem filius Haggith eleuabatur, dicens: Ego regnabo. Fecitque sibi currus et equites, et quinquaginta uiros qui currerent  ante eum. Nec corripuit eum pater suus aliquando, 327 dicens: Quare hoc fecisti? Erat autem et ipse pulcher ualde, secundus natu post Absalon. Et sermo eius cum Ioab filio Saruie, et cum Abiathar sacerdote, qui adiuuabant partes Adonie. Sadoc uero sacerdos, et Banaias filius Ioiade, et Nathan propheta, et Semei, et Cerethei, et Phelethei, et omne robur exercitus Dauid, non erat cum Adonia. Immolatis ergo Adonias arietibus et uitulis, et uniuersis pinguibus iuxta lapidem Zohelech, qui erat uicinus fonti Rogel, uocauit uniuersos fratres suos filios regis, et omnes uiros Iuda seruos regis. Nathan autem prophetam, et Banaiam, et robustos quosque, et Salomonem fratrem suum non uocauit. Dixit itaque Nathan ad Bethsabee matrem  Salomonis: Num audisti, quod regnaauerit Adonias filius Haggith? et dominus noster Dauid hoc ignorat? Nunc ergo ueni, accipe consilium a me, et salua animam tuam, filiique tui Salomonis. uade, et ingredere ad regem Dauid, et dic ei: Nonne tu domine mi rex iurasti mihi ancille tue, dicens: Quod Salomon filius tuus regnabit post me, et ipse sedebit in solio meo? quare ergo regnat Adonias? Et adhuc ibi te loquente cum rege, ego ueniam post te, et complebo sermones tuos. Ingressa est itaque Bethsabee ad regem in cubiculo: rex autem senuerat nimis, et Abisag Sunamitis ministrabat ei: inclinauit se Bethsabee, et adorauit regem. Ad quam rex, Quid tibi, inquit, uis? Que respondens, ait:  Domine mi rex, tu iurasti per Dominum Deum tuum ancille tue, Salomon filius tuus regnabit post me, et ipse sedebit in solio meo. Et ecce nunc Adonias regnat, te, domine mi rex, ignorante. Mactauit boues, et pinguia queque, et arietes plurimos, et uocauit omnes filios regis. Abiathar quoque sacerdotem, et Ioab principem militie: Salomonem autem seruum tuum non uocauit. uerumtamen domine mi rex, in te oculi respiciunt totius Isrel, ut indices eis, quis sedere debeat in solio tuo, domine mi rex, post te. Eritque cum dormierit dominus meus rex cum patribus suis, erimus ego et filius meus peccatores. Adhuc illa loquente cum rege, Nathan propheta uenit. Et nunciauerunt regi, dicentes: Adest Nathan propheta. Cumque introisset in conspectu regis, et  adorasset eum pronus in terram, dixit Nathan: Domine mi rex, tu dixisti: Adonias regnet post me, et ipse sedeat super thronum meum? Quia descendit hodie, et immolauit boues, et pinguia, et arietes plurimos, et uocauit uniuersos filios regis, et principes, Abiathar quoque sacerdotem: illisque uescentibus, et bibentibus coram eo, et dicentibus: uiuat rex Adonias: Me seruum tuum, et Sadoc sacerdotem, et Banaiam filium Ioiade, et famulum tuum Salomonem non uocauit. Numquid a domino meo rege exiuit hoc uerbum, et mihi non indicasti seruo tuo, quis sessurus esset super thronum domini mei regis post eum? Et respondit rex Dauid, dicens: uocate ad me Bethsabee. Que cum fuisset ingressa coram rege, et stetisset ante eum, iurauit rex, et ait: uiuit  Dominus, qui eruit animam meam de omni angustia, quia sicut iuraui tibi per Dominum Deum Isrel, dicens: Salomon filius tuus regnabit post me, et ipse sedebit super solium meum pro me: sic faciam hodie. Summissoque Bethsabee in terram uultu, adorauit regem, dicens: uiuat Dominus meus rex Dauid in eternum. Dixit quoque rex Dauid: uocate mihi Sadoc sacerdotem, et Nathan prophetam, et Banaiam filium Ioiade. Qui cum ingressi fuissent coram rege, dixit ad eos: Tollite uobiscum seruos domini uestri, et imponite Salomonem filium meum super mulam meam, et ducite eum in Gihon: et ungat eum ibi Sadoc sacerdos, et Nathan propheta in regem super Isrel: et canetis buccina, atque dicetis: uiuat rex Salomon. Et ascendetis post eum,  et uenietis in Hierusalem, et sedebit super solium meum, et ipse regnabit pro me: illique precipiam ut sit dux super Isrel, et super Iudam. Et respondit Banaias filius Ioiade, regi, dicens: Amen: sic loquatur Dominus Deus domini mei regis. Quomodo fuit Dominus cum domino meo rege, sic sit cum Salomone, et sublimius faciat solium eius a solio domini mei regis Dauid. Descendit ergo Sadoc sacerdos, et Nathan propheta, et Banaias filius Ioiade, et Cerethi, et Phelethi: et imposuerunt Salomonem super mulam regis Dauid, et adduxerunt eum in Gihon. Sumpsitque Sadoc sacerdos cornu olei de tabernaculo, et unxit Salomonem: et cecinerunt buccina, et dixit omnis populus: uiuat rex  Salomon. Et ascendit uniuersa multitudo post eum, et populus canentium tibiis, et letantium gaudio magno, et insonuit terra a clamore eorum. Audiuit autem Adonias, et omnes qui inuitati fuerant ab eo, iamque conuiuium finitum erat: sed 328 et Ioab, audita uoce tube, ait: Quid sibi uult clamor ciuitatis tumultuantis? Adhuc eo loquente, Ionathan filius Abiathar sacerdotis uenit: cui dixit Adonias: Ingredere, quia uir fortis es, et bona nuntians. Responditque Ionathan Adonie: Nequaquam: dominus enim noster rex Dauid regem constituit Salomonem: misitque cum eo Sadoc sacerdotem, et Nathan prophetam, et Banaiam filium Ioiade, et Cerethi et Phelethi, et imposuerunt eum super mulam regis. Unxeruntque eum Sadoc sacerdos, et  Nathan propheta regem in Gihon: et ascenderunt inde letantes, et insonuit ciuitas: hec est uox, quam audistis. Sed et Salomon sedet super solium regni. Et ingressi serui regis benedixerunt domino nostro regi Dauid, dicentes: Amplificet Deus nomen Salomonis super nomen tuum, et magnificet thronum tuum. Et adorauit rex in lectulo suo: insuper et hec locutus est: Benedictus Dominus Deus Isrel, qui dedit hodie sedentem in solio meo, uidentibus oculis meis. R\. Amen.

Antiphona 1. Effunde, Domine, super inimicos meos iram tuam: et indignatio ire tue apprehendat eos. Fiat habitatio eorum deserta: et non intrent in tua iustitia. u\. Deleantur de libro uiuentium: et cum iustis non scribantur.

 Oratio. Effunde, Domine, super inimicos meos iram tuam; ut habitatione eorum permanente deserta, tandem aliquando agnoscant locum furoris, et iniustitie sue: ut conuersionis illius ad te aditus pateat in Ecclesia, quia terrene ciuitatis Hierusalem perdiderunt auxilia. R\. Amen.

Antiphona 2. Dum congregarentur omnes simul aduersum me, ut acciperent animam meam, consiliati sunt. Ego uero in te speraui, Domine. u\ Illumina faciem tuam super seruum tuum, et saluum me fac in tua misericordia.

Oratio. Ineffabili Domine enituisti patientia; dum congregata omnis simul aduersum te infidelium turba, ut acciperent animam tuam; nitebantur consiliis,  quod in uerbis te caperent, quem utique uerbum Dei esse nescirent: et ideo, qui tam potentialiter uicisti in tuis; glorificare te dignare in confessionibus nostris. R\ Amen.

Antiphona 3. Domine retribue pro me: Domine misericordia tua in eternum: opera manuum tuarum ne despicias. u\. Confiteantur tibi Domine omnes reges terre: qui audierunt omnia uerba oris tui.

R\. Ecce non est auxilium mihi, et dilecti mei recesserunt a me: suscitatus falsiloquus aduersus faciem meam. P. Contradicens mihi frenduit in me dentibus suis. u\. Facta est hereditas mea mihi tamquam leo in silua: dedit contra me aduersarius uocem suam. P. Contradicens mihi.

Preces. Miserere, et parce, clementi sime Domine,  populo tuo; P. Quia peccauimus tibi. u\. De Crucis throno aspice nos miseros, et passionum compeditos uinculis; nostris absolue, Redemptor, suppliciis; P. Quia. u\. Passus flagella, et Crucis iniuriam, persequutorum sustinens conuicia, dona delictis nostris penitentiam; P. Quia. u\. Qui iustus iudex, male iudicatus es, et penas Crucis suscepisti innocens; tu nos a penis nostris salua redimens; P. Quia. u\. uox tua Patrem pro nobis expostulet, que silens fuit olim ante iudicem, ut te regnante perfruamur Domino; P. Quia.

Hymnus. O Nazarene. fol. 144.

Capitula. Surge Deus, et iudica terram: ut qui cunctis dominaris Gentibus, iam resurrexisse credaris, a quibus es crucifixus: quo sibi uterque populus  caritate consentiat; dum circumcisionem et preputium nexu fidei christiane adglomeres.

Pater noster.



Ad Sextam.


Lectio libri Hieremie Prophete .

R\. Deo gratias.

uerbum quod factum est ad Hieremiam a Domino, dicens: Numquid uidisti que fecerit aduersatrix Isrel? abiit sibimet super omnem montem excelsum, et sub omni ligno frondoso, et fornicata est ibi. Et dixi, cum fecisset hec omnia: Ad me reuertere: et non est reuersa. Et uidit preuaricatrix soror eius Iuda, quia pro eo, quod mechata esset aduersatrix Isrel, dimisissem eam, et dedissem ei libellum repudii: et non timuit preuaricatrix Iuda  soror eius, sed abiit, et fornicata est etiam ipsa. Et facilitate fornicationis sue contaminauit terram, et mechata est cum lapide et ligno. Et in omnibus his non est reuersa ad me preuaricatrix soror eius Iuda in toto corde suo, sed in mendacio, ait Dominus. Et dixit Dominus 329 ad me: Iustificauit animam suam auersatrix Isrel, comparatione preuaricatricis Iuda. uade, et clama sermones istos contra Aquilonem, et dices: Reuertere auersatrix Isrel, ait Dominus, et non auertam faciem meam a uobis: quia sanctus ego sum, dicit Dominus, et non irascar in perpetuum. uerumtamen scito iniquitatem tuam, quia in Dominum Deum tuum preuaricata es: et disperdisti uias tuas alienis sub omni ligno frondoso,  et uocem meam non audisti, ait Dominus. Conuertimini filii reuertentes, dicit Dominus. R\. Amen.

Antiphona 1. Ad Dominum cum tribularer clamaui: et exaudiuit me. Domine libera animam meam a labiis iniquis, et a lingua dolosa.

Oratio. Ad te Dominum, dum tribulamur clamamus: ut nos a labiis iniquis liberes, et a lingua dolosa tutes: nec blandientibus iniquitatem nos humilies; nec recessum a ueritate suadentibus, adsensum nostrum incurues. R\. Amen.

Antiphona 2. Discerne causam meam Domine de gente non sancta: ab homine iniquo et doloso libera me. u\. Quare tristis es anima mea? et quare conturbas me? Spera in Deo, quoniam adhuc confitebor illi: salutare uultus mei, et Deus meus.

 Oratio. Dei Patris Unigenite Fili, qui passione tua discernis causam populi tui a grege insatiabilis inimici; discerne causam nostram a gente non sancta per passionis tue potentiam: ut tu solus in causa Ecclesie tue agnoscaris; qui te uoluisti fieri pretium nostre redemptionis. R\. Amen.

Antiphona 3. In Deo laudabo uerbum, in Domino laudabo sermonem: in Domino sperabo, non timebo quid mihi faciat homo. u\. Dominus mihi adiutor: et ego despiciam inimicos meos.

R\. Circumdederunt me inimici mei sicut apes ceram, et exarserunt in me sicut ignis in spinis. P. Tamquam cumulus arene impulsus sum ut caderem: et Dominus suscepit me. u\. Quasi rupto muro et aperta ianua inruerunt super me: et ad meas  miserias euoluti sunt. P. Tamquam.

Preces. Exaudi, Domine, preces nostras, P. Et miserere nobis. u\. Cruci affixe, et morti adiudicate, P. Et. u\. Qui moriens redemisti seculum, P. Et. u\. Ut saluati per Crucem transire possimus, P. Et. u\. Mors nobis tua uitam eternam conferat, P. Et miserere.

Hymnus. O Nazarene. fol. 144.

Oratio. Respice Domine, populum tuum; et super odientes te exaltare magnificus: ac eos, qui aduersum fideles tuos declinare festinant, in precipitem uerte ruinam: ut confusi et turbati, te solum altissimum in omni terra Dominum recognoscant.

Pater noster.



Ad uesperum.

 Lauda. Sol agnouit occasum suum. Posuit tenebras, et facta est nox.

Antiphona. Eripe me Domine ab homine malo: a uiro iniquo libera me. Psalmus CXXXIX.

Lauda. uiderunt me, et mouerunt capita sua: adiuua me, Domine Deus meus. u\. Domine Deus salutis mee, in die clamaui, et nocte coram te.

Hymnus. uerbum Patris. fol. 252.


Capitula.

Multe sunt, Domine, iniquitates nostre; sed tu, Domine, qui es retributor iustissimus, delicta nostra dele propitius: uide eiulantium lachrymas: captiuis occurre restitutor egregius: et, qui in diebus istis ad te de transgressionibus ueniam postulant, non te  seuerissimum reperiant iudicem; sed mitem se gaudeant inuenisse patrem et dominum.

Pater noster.

Benedictio. Deus, apud quem est misericordia copiosa, efficiat nos sibi per gemitum uasa mundissima. R\. Amen. Quique est indeficiens diuinitatis natura, ipse spiritualibus deliciis reficiat infirmitatem nostram. R\. Amen. Ut corda nostra eum semper esuriant atque sitiant, ad quem uota nostre abstinentie clamant. R\. Amen.

Lauda. Feci iudicium et iustitiam. fol. 296.



SABBATO.



Ad Matutinum.

Antiphona. Tu autem, Domine. Psalmus 3. Oratio. Quamuis. fol. 141.

 Antiphona 1. Multum peregrinata est anima mea. Cum bis qui oderant pacem, eram pacificus: dum loquebar illis, impugnabant me gratis. u\. Ad Dominum cum tribularer clamaui, et exaudiuit me.

Oratio. Multum peregrinantem animam nostram in tabernaculis Cedar, tu Christe, 330 lux uera iustitie, peccatorum nostrorum tenebras exue: et sancte claritatis tue lucem perfunde; ut in hoc mundo cum odientibus pacem pacifici, et in futuro seculo cum filiis Hierusalem, sancta confederante concordia, mereamur esse beati. R\. Amen.

Antiphona 2. Iudica me Deus, et discerne causam meam de gente non sancta: ab homine iniquo et doloso libera me. u\. Quia tu es Deus meus, et fortitudo mea: quare me repulisti? et quare tristis incedo,  dum affligit me inimicus?

Oratio. Christe Dei Filius, discerne causam nostram de gente non sancta per passionem tuam: ut tu solus sis in causa nostra defensor; qui pro nobis passus es sepulturam. R\. Amen.

Antiphona 3. Adiutor et susceptor meus tu es, Deus: ne discedas a me. In adiutorium meum intende, Domine: ad adiuuandum me festina. u\. Confundantur, et reuereantur inimici mei: qui querunt animam meam.

Oratio. Adiutor, et susceptor noster Domine, in adiutorium nostrum intende; ut qui passionibus tuis uotis sincerissimis anhelamus, adiutorem te nostrum in ipsis nostris conatibus sentiamus. R\. Amen.

R\. Deus Isrel, propter te sustinui improperium:  operui reuerentia faciem meam. Extraneus factus sum fratribus meis, et hospes filiis matris mee. P. Quoniam zelus domus tue comedit me. u\. In multitudine misericordie tue exaudi me, in ueritate salutis tue. P. Quoniam.

Oratio. Christe Dei Fili, quem zelus domus Dei, Ecclesie uidelicet Patris tui, comedit; dum iniqua gerentes de ea funiculo audacter expellis; ab omnium nos funiculo iniquitatum absolue; atque in medio domus tue digne habitare concede: quo et ipsi domus tibimet spiritualis effecti, a te mereamur celitus laureari. R\. Amen.


In Laudibus.

Antiphona. Cor mundum crea in me Deus, et spiritum  rectum innoua in uisceribus meis. Psalmus L.

Oratio. Cordis nostri, fol. 210. Canticum. Sana me, Domine. fol. 259.

Matutinarium. Auditam fac mihi mane misericordiam tuam, quia in te speraui, Domine. u\. Demonstra mihi uiam, in qua ambulem; quia ad te, Domine, leuaui animam meam.

Lauda. In sanctis eius.


Lectio libri Malachim .

R\. Deo gratias.

In illis diebus: Salomon sedit super thronum Dauid patris sui, et firmatum est regnum eius nimis. Et ingressus est Adonias filius Aggith ad Bethsabee matrem Salomonis. Que dixit ei: Pacificusne est  ingressus tuus? Qui respondit: Pacificus. Addiditque: Sermo mihi est ad te. Cui ait: Loquere. Et ille: Tu, inquit, nosti, quia meum erat regnum, et me preposuerat omnis Isrel sibi in regem: sed translatum est regnum, et factum est fratris mei: a Domino enim constitutum est ei. Nunc ergo petitionem unam precor a te; ne confundas faciem meam. Que dixit ad eum: Loquere. Et ille ait: Precor ut dicas Salomoni regi  ut det mihi Abisag Sunamitem uxorem. Et ait Bethsabee: Bene, ego loquar pro te regi. uenit ergo Bethsabee ad regem Salomonem, ut loqueretur ei pro Adonia: et surrexit rex in occursum eius, adorauit eam, et sedit super thronum suum: positusque est thronus matri regis, que sedit  ad dexteram eius. Dixitque ei; Petitionem unam paruulam ego deprecor a te; ne confundas faciem meam. Et dixit ei rex: Pete mater mea: neque enim fas est ut auertam faciem tuam. Que ait: Detur Abisag Sunamitis Adonie fratri tuo uxor. Responditque rex Salomon, et dixit matri sue: Quare postulas Abisag Sunamitem Adonie? Postula ei et regnum: ipse est enim frater meus maior me: et habet Abiathar sacerdotem, et Ioab filium Saruie. Iurauit itaque rex Salomon per Dominum, dicens: Hec faciat mihi Deus, et hec addat, quia contra animam suam locutus est Adonias uerbum hoc. Et nunc uiuit Dominus qui firmauit me, et collocauit me super solium Dauid patris mei, et qui fecit mihi domum, sicut locutus est, quia hodie occidetur Adonias.  Misitque rex Salomon per manum Banaie filii Ioiade, qui interfecit eum, et mortuus est. Abiathar quoque sacerdoti dixit rex: uade in Anathoth ad agrum tuum, equidem uir mortis es: sed hodie te non interficiam, quia portasti arcam Domini Dei coram Dauid patre meo, et sustinuisti laborem in omnibus, in quibus laborauit pater meus. Eiecit ergo Salomon Abiathar, ut non esset sacerdos Domini, ut impleretur. sermo 331 Domini, quem locutus est super domum Heli in Silo. uenit autem nuncius ad Salomonem, quod Ioab declinasset post Adoniam, et post Salomonem, non declinasset: fugit ergo Ioab in tabernaculum Domini. et apprehendit cornu altaris. Nunciatumque est regi Salomoni, quod fugisset Ioab in tabernaculum Domini,  et esset iuxta altare: misitque Salomon Banaiam filium Ioiade, dicens: uade, interfice eum. Et uenit Banaias ad tabernaculum Domini, et dixit ei: Hec dixit rex, egredere. Qui ait: Non egrediar, sed hic moriar. Renunciauit Banaias regi sermonem, dicens: Hec locutus est Ioab, et hec locutus est mihi. Dixitque ei rex: Fac, sicut locutus est, et interfice eum, et sepeli, et amouebis sanguinem innocentem, qui effusus est a Ioab, a me, et a domo patris mei. Et reddet Dominus sanguinem eius super caput eius, quia interfecit duos uiros iustos, melioresque se: et occidit eos gladio, patre meo Dauid ignorante, Abner filium Ner principem militie Isrel, et Amasam filium Iether principem exercitus Iuda: et reuertetur sanguis  illorum in caput Ioab, et in caput seminis eius in sempiternum. Dauid autem et semini eius, et domui, et throno illius sit pax usque in eternum a Domino. Ascendit itaque Banaias filius Ioiade, et aggressus eum, interfecit sepultusque est in domo sua in deserto. Et constituit rex Banaiam filium Ioiade pro eo super exercitum, et Sadoc sacerdotem posuit pro Abiathar. Misit quoque rex, et uocauit Semei. Dixitque ei: Aedifica tibi domum in Hierusalem, et habita ibi: et non egredieris inde huc atque illuc. Quacumque autem die egressus fueris, et transieris torrentem Cedron, scito te interficiendum: sanguis tuus erit super caput tuum. Dixitque Semei regi: Bonus sermo: sicut locutus est dominus meus rex, sic faciet seruus tuus. Habitauit itaque Semei in Hierusalem  diebus multis. Factum est autem post annos tres, ut fugerent serui Semei ad Achis filium Maacha regem Geth: nunciatumque est Semei, quod serui eius issent in Geth. Et surrexit Semei, et strauit asinum suum: iuitque ad Achis in Geth ad requirendum seruos suos, et adduxit eos de Geth. Nunciatum est autem regi Salomoni, quia isset Semei in Geth de Hierusalem, et rediisset. Et mittens uocauit eum, dixitque illi: Nonne testificatus sum tibi per Dominum, et predixi tibi: Quacumque die egressus fueris huc et illuc, scito te esse moriturum? Et respondisti mihi: Bonus sermo, quem audiui. Quare ergo non custodisti iusiurandum Domini; et preceptum quod preceperam tibi? Dixitque rex ad Semei: Tu nosti omne malum, cuius tibi conscium est cor tuum, quod  fecisti Dauid patri meo: reddidit Dominus malitiam tuam in caput tuum. Et rex Salomon benedictus, et thronus Dauid erit stabilis coram Domino usque in sempiternum. Iussit itaque rex Banaie filio Ioiade: qui aggressus, percussit eum, et mortuus est. . Confirmatum est igitur regnum in manu Salomonis, et affinitate coniunctus est Pharaoni regi Aegypti: accepit namque filiam eius, et adduxit in ciuitatem Dauid, donec compleret edificans domum suam, et domum Domini, et murum Hierusalem per circuitum. Attamen populus immolabat in excelsis: non enim edificatum erat templum nomini Domini usque in diem illum. Dilexit autem Salomon Dominum, ambulans in preceptis Dauid patris sui. R\. Amen.

 Hymnus. Noctis tempus. fol. 257.

Capitula. Cognoscant gentes Christe, quod nomen sit tibi Dominus, pro quibus es patibulo crucis adpensus: quosque ignauia ignorantie dedit, scientia restituat conditori: ut fidei conuertantur constantia; et spe letentur in gloria.

Pater noster.

Lauda. Feci iudicium et iustitiam. fol. 296.



Ad Tertiam.


Ecclesiastici Salomonis .

R\. Deo gratias.

Fili, timor Domini gloria est, et gloriatio, et letitia, et corona exultationis. Timor Domini delectabit cor, et dabit letitiam, et gaudium in longitudinem dierum  Timenti Dominum bene erit in extremis, et in die defunctionis sue benedicetur. Dilectio Dei honorabilis sapientia. Quibus autem apparuerit in uisu, diligunt eam in uisione, et in agnitione magnalium suorum. Initium sapientie, timor Domini, et cum fidelibus in uulua concreatus est, et cum electis feminis graditur. Concupisce sapientiam, et Deus prebebit illam tibi: sapientia enim et disciplina timor Domini: et quod bene placitum est illi, fides, et mansuetudo, adimplebit thesauros illius. Audi fili, 332 et suscipe uerba intellectus, et ne abiicias consilium meum. Mitte pedem tuum in compedibus illius, et in torque eius tuum collum. Qui audit illam, iudicat populos: et qui intuetur illam permanebit confidenter. R\. Amen.


Lectio libri Malachim .

 R\. Deo gratias.

In illis diebus: Apparuit Dominus Salomoni per somnium nocte, dicens: Postula quod uis ut dem tibi. Et ait Salomon: Tu fecisti cum seruo tuo Dauid patre meo misericordiam magnam, sicut ambulauit in conspectu tuo in ueritate, et iustitia, et recto corde tecum: custodisti ei misericordiam tuam grandem, et dedisti ei filium sedentem super thronum, sicut est hodie. Et nunc Domine Deus tu regnare fecisti seruum tuum pro Dauid patre meo: ego autem sum puer paruulus, et ignorans egressum et introitum meum. Et seruus tuus in medio est populi, quem elegisti, populi infiniti, qui enumerari, et supputari non potest pre multitudine. Dabis ergo seruo tuo cor docile, ut populum tuum iudicare possit, et discernere  inter bonum et malum: quis enim potest iudicare populum istum, populum tuum hunc multum? Placuit ergo sermo coram Domino, quod Salomon postulasset huiuscemodi rem. Et dixit Dominus Salomoni: Quia postulasti uerbum hoc, et non petisti tibi dies multos, nec diuitias, aut animas inimicorum tuorum, sed postulasti tibi sapientiam ad discernendum iudicium: ecce feci tibi secundum sermones tuos, et dedi tibi cor sapiens et intelligens, in tantum ut nullus ante te similis tui fuerit, nec post te surrecturus sit. Si autem ambulaueris in uiis meis, et custodieris precepta mea, et mandata mea, sicut ambulauit pater tuus, longos faciam dies tuos. Igitur euigilauit Salomon, et intellexit quod esset sominium: cumque uenisset Hierusalem, stetit coram arca federis Domini,  et obtulit holocausta, et fecit uictimas pacificas, et grande conuiuium uniuersis famulis suis. Tunc uenerunt due mulieres meretrices ad regem, steteruntque coram eo, quarum una ait: Obsecro, mi domine: ego et mulier hec habitabamus in domo una, et peperi apud eam in cubiculo. Tertia autem die postquam ego peperi, peperit et hec: et eramus simul, nullusque nobiscum in domo, exceptis nobis duabus. Mortuns est autem filius mulieris huius nocte: dormiens quippe oppressit eum. Et consurgens intempeste noctis silentio, tulit filium meum de latere meo ancille tue dormientis, et collocauit in sinu suo: suum autem filium, qui erat mortuus, posuit in sinu meo. Cumque surrexissem mane, ut darem lac filio meo,  apparuit mortuus: quem diligentius intuens clara luce deprehendi non esse meum quem genueram. Responditque altera mulier: Non est ita ut dicis, sed filius tuus mortuus est, meus autem uiuit. E contrario illa dicebat: Mentiris: filius quippe meus uiuit, et filius tuus mortuus est. Atque in hunc modum contendebant coram rege. Tunc rex ait: Hec dicit, Filius meus uiuit, et filius tuus mortuus est. Et ista respondit. Non, sed filius tuus mortuus est, meus autem uiuit. Dixit ergo rex: Afferte mihi gladium. Cumque attulissent gladium coram rege: Diuidite, inquit, infantem uiuum in duas partes, et date dimidiam partem uni, et dimidiam partem alteri. Dixit autem mulier, cuius filius erat uiuus, ad regem: :  Obsecro, domine, date illi infantem uiuum, et nolite interficere eum. E contrario illa dicebat: Nec mihi, nec tibi sit, sed diuidatur. Respondit rex, et ait: Date huic infantem uiuum, et non occidatur: hec est autem mater eius. Audiuit itaque omnis Isrel iudicium quod iudicasset rex, et timuerunt regem, uidentes sapientiam Dei esse in eo ad faciendum iudicium. R\. Amen.

Antiphona 1. Deus meus ne elongeris a me: Deus meus in adiutorium meum intende. u\. Deus in te speraui, Domine non confundar in eternum.

Oratio. Deus noster, ne elongeris qui longe factus es a persecutoribus tuis: ut tu solus in adiutorium nostrum respicias, qui in Cruce tua potestates huius mundi triumphas. R\. Amen.

 Antiphona 2. Acuerunt linguas suas, sicut serpentes. uenenum aspidum sub labiis eorum. u\. Qui cogitauerunt malitias in corde suo: tota die constituebant prelia.

Oratio. Eripe, Domine, gregem populi tui a laqueis uiri iniqui: ut, passionis tue circumfulti presidio, nec hominem inimicum simplicitas Christiana incurrat; nec lingue dolose in causis fidei, iacula pertimescat. R\. Amen.

333 Antiphona 3. Libera me, Domine, de ore leonis: et a cornibus unicornium humilitatem meam. u\. Narrabo nomen tuum fratribus meis: in medio ecclesie laudabo te.

R\. O uos omnes, qui transitis per uiam, aspicite, et uidete si est dolor sicut dolor meus: quia circumdederunt  me undique, et captiuum duxerunt, P. Et non est qui consoletur, nisi tu, Deus. u\. Circumdederunt me inimici mei sicut apes ceram, et exarserunt sicut ignis in spinis; P. Et non est.

Preces. uerus Dei Filius Christe, P. Exaudi: populo supplicanti miserere. u\. Qui triumpho Crucis tue saluasti solus orbem, tu cruoris tui pena nos libera, P. Et exaudi. u\. Qui moriens mortem damnas, resurgens uitam prestas, sustinens pro nobis penam indebitam, P. Et exaudi. u\. Passionis tue dies celebremus indemnes, ut per hoc dulcedo tua nos foueat, P. Et exaudi. u\. Pro quibus passus es crucem, non permittas perire; sed per crucem duo ad uitam perpetuam, P. Et exaudi.

 Hymnus. O Nazarene. fol. 144.

Capitula. Exaltare, Domine, qui iudicas terram: et, qui ultionem reddis superbis, pietatis medelam impertire redemptis: et ipse preroga misericordiam reis, qui pro nobis es Cruci adiudicatus ab impiis.

Pater noster.



Ad Sextam.


Lectio Ezechielis Prophete .

R\. Deo gratias.

Hec dicit Dominus: Tollam uos de gentibus, et congregabo uos de uniuersis terris, et adducam uos in terram uestram. Et effundam super uos aquam mundam, et emundabimini ab omnibus iniquitatibus uestris, et ab uniuersis idolis uestris mundabo uos. Et faciam uos, ut in preceptis meis ambuletis, et  iudicia mea custodiatis: ut sit signum inter me et uos, et sciatis quia ego sum Dominus Deus uester. R\. Amen.

Antiphona 1. Tollam uos de gentibus, et congregabo uos de uniuersis terris. Et effundam super uos aquam mundam. u\. Audi populus meus, et loquar: Isrel, et testificabor tibi: Deus Deus tuus sum ego.

Oratio. Effunde, Domine, super nos aquam mundam, qua in omne seculum erexisti Ecclesiam tuam: ut, quos ex gentibus, uidelicet de uniuersis terris, in eam adglomeras, regnum eis tuum usquequaque concedas. R\. Amen.

Antiphona 2. Faciam uos ut in preceptis meis ambuletis, et iudicia mea custodiatis; ut non patiamini ultra opprobrium famis in gentibus. u\. Audite  hec omnes gentes: auribus percipite, qui habitatis orbem.

Oratio. Fac nos, Domine, in preceptis ambulare, et iudicia tua custodire: ut, qui malorum famelico ore sepe conlidimur, protectionis tue dextere conatu liberemur. R\. Amen.

Antiphona 3. Lex Domini immaculata, conuertens animas: testimonium Domini fidele, sapientiam prestans paruulis.

Oratio. Lex tua inreprehensibilis conuertat animas nostras: et testimonium tuum fidele prestet paruulis sapientiam: tue quoque iustitie corda nostra letificent, non contristent; tuumque preceptum oculos mentium nostrarum illuminet. R\. Amen.

R\. Ecce per omnes semitas pascua eorum: non  esurient, neque sitient; P. Sed misericordiam suam exhibet eis Dominus Deus eorum. u\. uide, Hierusalem, congregatos filios tuos, quia non percutientur ab estu usque ad solem; P. Sed misericordiam.

Preces. Dicamus omnes: Miserere, Domine, et exaudi nos. P. Quia. u\. Iugum graue premit plebem; et non est, qui eruat nisi tu, Domine. P. Quia. u\. Peccata nostra nos incuruant, et flagellant; sed tu, Domine, libera. P. Quia. u\. uastati sumus et turbati a gentibus; sed tu, Domine, defende nos. P. Quia. u\. Cor contritum et humiliatum ne spernas, sed letum facias. P. Quia. u\. Dispersi sumus: ne a bestiis abigamur; sed iam redime, Domine. P. Quia. u\. Furorem tuum fac placatum  propter populum humiliatum. P. Quia. u\. Ululatum plebis audi clemens, et respice, Domine, quos redemisti sanguine. P. Quia.

Hymnus. O Nazarene. fol. 144.

Capitula. Hymnum nouum, et dulce caticum, ac tue laudis preconium, Domine, crebro nos tibi facito adclamare: ut in pascua uite, id est, super aquam refectionis educando conuertas: ut non esuriamus nec sitiamus in eternum; dum pedes nostros in semitis tuis gratia tua feceris esse firmissimos.

Pater noster.

334 In Ramis palmarum ingrediente uespera.

Lauda. Illumina, Domine, uultum tuum super nos seruos tuos; P. Et doce eos iustificationes tuas. u\. Declaratio sermonum tuorum illuminet eos, et  intellectum det paruulis. P. Et doce eos.

Oratio. Illumina Domine uultum tuum super nos, ut declaratio sermonum tuorum corda illuminet nostra; et intellectus pectora enutriat paruulorum: ut, dum mandata tua concupiscimus, sapientie et intellectus spiritum corde patefacto sumanus. R\. Amen.

Antiphona. Benedicti Patris mei, uenite: P. Percipite regnum, quod preparatum est uobis ab initio seculi. u\. Magnificate Dominum mecum: et exaltemus nomen eius in unum.

Lauda. uos estis genus electum, regale sacerdotium, gens sancta, populus acquisitionis. u\. uenite filii, audite me: timorem Domini docebo uos.


Hymnus.


    uocaris ad uitam, Sacrum Dei Genus,
Creator asciscens, amat que condidit:
Redemptor attrahit benigno spiritu;
uenite, dicit, uester unus sum Deus.

   Damnationis uos iugum pressit graue;
Collum dedistis ponderi nequitie;
Os tranquillauit guttur, et pernicies;
Substate, quicquid affluit, totum ruit.

   Prorsus relicto claritatis lumine
Ingens chaos uos pessime concluserat:
Locus Beatitudinis iam non erat;
Cruenta terra qua re mors intrauerat.

   En, mitis adueni, creans, et recreans, Deus.
Potens, infirmitatis particeps uestre
ualenter uos feram, concurrite;
 Ut iam receptet uos ouile gaudii.

   Signo crucis frons prenotetur indito:
Aures, et os perfusa signet unctio:
Prebete dictis cordis aurem: uiuidum
Confessionis personate canticum.

   Omnes nouo estote leti nomine:
Omnes noue sortis fouet hereditas:
Nullus manebit seruus hosti subditus:
Eritis unius Dei regnum manens.

   Honor sit eterno Deo, sit gloria
Uni Patri, eiusque soli Filio,
Cum Spiritu; que Trinitas perenniter
uiuit potens in seculorum secula.
   Amen.

 Capitula. Deus, qui ad iudicium cum Sanctis omnibus uenies, et tamen nunc in gremio matris Ecclesie facis per fidem populos habitare unanimes, suscipe precem familie tue, et benedic hereditati tue: iniunge, ut et renatis iam nobis omnibus per aquam et Spiritum Sanctum sit remissio peccatorum; et his qui sacramentis fidei initiantur, perfecte credulitatis imprimatur mysterium: quo et in nobis et in illis ita uere fidei sacramenta fructificent, ut tu, solus sacramentorum ipsorum auctor, in nobis nunc et in eternum solus exultes.

Pater noster.

Benedictio. Deus, qui Ecclesiam suam ditat multiplici fecunditate credentium, et regeneratis suam prebeat gratiam, et regeneraturis concedat, ut ad  sancte fidei consummata perueniant mysteria. R\. Amen. Sit utrorumque plena saluatio, qui Christianorum est uera redemptio. R\. Amen. Ut in illo et credentes habeatis uitam, et cum credituris gaudia possideatis celestia. R\. Amen.

Lauda. Pater, clarifica me claritate, quam habui apud te, priusquam mundus fieret. u\. Declaratio sermonum tuorum illuminat: et intellectum dat paruulis.

Oratio. Declaratio sermonum tuorum illuminans, Domine, corda et intellectum, pectora enutriat paruula: ut, dum mandata tua concupiscimus, sapientie et intellectus spiritum corde patefacto sumamus. R\. Amen.

 Lauda. Hec est generatio querentium Dominum, requirentium faciem Dei Iacob. u\. Domini est terra, et plenitudo eius: orbis terrarum, et uniuersi, qui habitant in eo.

Oratio. Aedifica Domine super aquam refectionis plebem, quam formasti per aquam baptismatis: ut legalibus inebriata doctrinis, illic nostrum inrapiat desiderium, ubi te dare eternum promittis premium Beatorum. R\. Amen.

Lauda. Inquirentes Dominum non deficient ab omni bono. uenite filii, audite me: timorem Domini docebo uos. u\. Magnificate Dominum mecum: et exaltemus nomen eius in unum.

Oratio. Inquirentes te, Domine, dignanter exaudi, atque ut in te laudetur anima nostra 335 propitius  indulator imperti: et quia iuxta es iis qui tribulato sunt corde, aurem tuam ad contritionem nostri spiritus pande; et ad pacem, que exsuperat omnem sensum, corpora nostra et corda conuerte. R\. Amen.



DOMINICO IN RAMIS PALMARUM.



Ad Matutinum.

Hymnus. Aeterne rerum. fol. 3.

Oratio. Domine Deus Pater omnipotens, inspirator precum, teque inuocantium uelox auditor, uoci nostre, oramus, clementie tue aurem appone; et nostrorum uincula peccaminum potenti miseratione dissolue: ac, sicut nos gallorum canoribus ad matutini gratiam prouocas consurgere, et prophetali uaticinio in lucem gentium unice redemptionis prenuncias; ita  nunc nauigantibus nobis intuitu superno adsiste. Sic, quesumus, famulatus nostri uota suscipias: ut ad lucem lucis abundanti nos misericordia subleuando perducas. R\. Amen.

Antiphona. Super populum tuum, Deus salus tua et benedictio. Psalmus III.

Antiphona. Cor mundum crea in nos Deus: et spiritum rectum innoua in uisceribus meis. Psalmus L.

Antiphona. In umbra alarum tuarum speramus, Deus, donec transeat a nobis iniquitas. Psalmus LuI.

Oratio. Domine Deus, apud quem confitentes medelam salutis inueniunt; dele piaculorum uulnera de cordibus hominum; et ostende super nos clementie tue clarissimum uultum; tuumque clamoribus supplicum  inclina sanctum auditum: Effunde mentibus nostris tue gratie donum; et concede postulantibus remedium quesitum: ac qui ad impendendum debitum nostre seruitutis consurgimus; effunde benedictionis et salutis abundantiam super populum tuum: ac dele misericors scelus contractum; et fac nos esse liberos a reatu facinorum: audi gemitus penitentium; largire indulgentie fructum; et clamoribus pulsantium fidelium concede singulis suffragium postulatum. R\. Amen.

Antiphona 1. Annunciabitur Domino generatio uentura. P. Et annunciabunt iustitiam eius populo, qui nascetur, quem fecit Dominus. u\. Narrabo nomen tuum fratribus meis: in medio Ecclesie laudabo te.

 Oratio. Ecce, Domine, uenturam, quam predixit olim generationem Propheta; que utique per fidem cucurrit, ut ad te ueniat: Suscipe ergo eam: ut perfectione salutaris lauacri tincta, eterne Hierusalem nobiscum possideat gaudia infinita. R\. Amen.

Antiphona 2. Reminiscentur, et conuertentur ad Dominum uniuersi fines terre; et adorabunt in conspectu eius omnes patrie gentium. u\. Edent pauperes, et saturabuntur: et laudabunt Dominum, qui requirunt eum: uiuit cor eorum in seculum seculi.

Oratio. Christe, qui propter incredulitatem relinquens populum Synagoge, innumeram tibi plebem Ecclesie ex omnibus gentibus ampliasti: imple quod prophetali uaticinio predixisti; ut reminiscantur, et  conuertantur ad te Deum uniuersi fines terre, adorentque te omnes patrie gentium, qui solus saluasti utique mundum: Suscita ergo tibi filios credulitatis, ex Circumcisione et Preputio uenientes: ut et quot ueniunt, peruehantur ad fidei regnum; et quot uenerunt uel uenerint, nullis meritorum sordibus a tua hereditate priuentur. R\. Amen.

Antiphona 3. Intrate portas Domini in confessione, P. Atria eius in hymnis confessionum. u\. Iubilate Domino omnis terra, psalmum dicite nomini eius.

Oratio. Seruientes tibi, Domine, in timore, intremus portas tuas in confessione, et atria tua in hymnis confessionum: laudemus nomen tuum; quoniam suauis es: atque ut os nostrum dilatetur in tuis laudibus,  cor nostrum instiges; et in seculum precedet ueritas infinita. R\. Amen.

R\. Boues mee et oues gregis mei uos estis;

P. Et ego Dominus uester, dicit Dominus,

u\. Dabo legem meam in uisceribus uestris, et in cordibus uestris adscribam eam, et eritis mihi in populum; P. Et ego.

Oratio. Christe, Filius Dei Patris, qui ad oues, que perierant domus Isrel, te missum esse testaris; ut uerus pastor super oues tuas inuigila, et gubernacula in eis pretende pastoria: quo tue custodie defensione uallata, et credentes et credituri morsum euadant insatiabilis inimici. R\. Amen.

Ad Canticum. Antiphona. Attende celum, et loquar, et 336 audiat terra uerba ex ore meo: exspectetur  sicut pluuia eloquium meum. Quia nomen Domini inuocaui.

Canticum. Attende celum. fol. 4.

Matutinarium. Hierusalem uite claritatem, que tibi a Deo superueniet: ecce filii tui collecti ab oriente et occidente gaudentes in regno Dei. u\. Lauda Hierusalem Dominum: conlauda Deum tuum Sion.

Lauda. Seniores cum iunioribus laudate Dominum; P. Et exaltate nomen eius solius. u\. Confitemini Domino in celo et in terra; P. Et exaltate. u\. Hymnum dicite Deo omnes serui eius; P. Et exaltate.


Lectio libri Samuelis .

R\. Deo gratias.

 In illis diebus: Dixit Dominus ad Samuelem: Usquequo tu luges Saul, cum ego proiecerim eum ne regnet super Isrel? Imple cornu tuum oleo, et ueni, ut mittam te ad Isai Bethlehemitem: prouidi enim in filiis eius mihi regem. Et ait Samuel: Quo uadam? audiet enim Saul, et interficiet me. Et ait Dominus: uitulum de armento tolles in manu tua, et dices: Ad immolandum Domino ueni. Et uocabis Isai ad uictimam, et ego ostendam tibi quid facias, et unges quemcumque monstrauero tibi. Fecit ergo Samuel, sicut locutus est ei Dominus. uenitque in Bethlehem, et admirati sunt seniores ciuitatis, occurrentes ei. Dixeruntque: Pacificusne est ingressus tuus? Et ait: Pacificus: ad immolandum Domino ueni, sanctificamini, et uenite mecum ut immolem.  Sanctificauit ergo Isai et filios eius, et uocauit eos ad sacrificium. Cumque ingressi essent, uidit Heliab, et ait: Num coram Domino est Christus eius? Dixit Dominus ad Samuelem: Ne respicias uultum eius, neque altitudinem stature eius: quoniam abieci eum, neque iuxta intuitum hominis ego iudico: homo enim uidet ea que parent, Dominus autem intuetur cor. Et uocauit Isai Aminadab, et adduxit eum coram Samuel. Qui dixit: Nec hunc elegit Dominus. Adduxit autem Isai Samma, de quo ait: Etiam hunc non elegit Dominus. Adduxit itaque Isai septem filios suos coram Samuel: et ait Samuel ad Isai: Non elegit Dominus ex istis. Dixitque Samuel Isai: Numquid iam completi sunt filii? Qui respondit: Adhuc  reliquus est paruulus, et pascit oues. Et ait Samuel ad Isai: Mitte, et adduc eum: nec enim discumbemus priusquam huc ille ueniat. Misit ergo, et adduxit eum. Erat autem rufus, et pulcher aspectu, decoraque facie: et ait Dominus: Surge, et unge eum, ipse est enim. Tulit ergo Samuel cornu olei, et unxit eum in medio fratrum eius: et directus est Spiritus Domini a die illa in Dauid. R\. Amen.

Hymnus. uocaris ad uitam. fol. 334.

Capitula. Ne obliuiscaris Domine uocem querentium te; et superbiam eorum, qui te oderunt, ascendentem in sempiternum: ut hi, qui per adnotationem officii in gremio Ecclesie matris suscepti sunt; ad sacri Baptismatis gratiam accedere mereantur: quo et illi talia optantes perceptum inter nos lauacri  non denegatur mysterium; et ipsi nobiscum possideant gaudium infinitum.

Lauda. Pater, clarifica me. fol. 334.


Exeunte uespera.

Lauda. In noctibus extollite. fol. 140.

Antiphona. Pater sancte, quos dedisti mihi, uolo ut, ubi ego sum, et ipsi sint mecum. u\. Narrabo nomen tuum fratribus meis: in medio Ecclesie laudabo te.

Lauda. Ego dedi eis sermonem tuum, et mundus eos odio habuit: sanctifica illos, ut sint et ipsi sancti in ueritate. u\. Declaratio sermonum tuorum illuminat: et intellectum dat paruulis.

Hymnus. uocaris ad uitam. fol. 334.

Capitula. Hec est, Domine, nouelle generationis  inclyta fides, que te exquirit, ut uideat; que te concupiscit, ut in te feliciter uiuat: Aperi ergo eis, quesumus, sancte fidei sacramentum: ut in qua nos perfectione conscendisse cognoscimus, in ea etiam et hos illustres existere gratulemur: ut et illi ad redemptionis perueniant gaudia, et nos percepte redemptionis inlibata in nobis conseruemus mysteria.

Pater noster.

Benedictio. Christus Dominus, qui salutis sue signo humano generi dat salutem, det nobis cum his, qui nunc ad eius ueniunt fidem, peruenire ad eternam hereditatem. R\. Amen. Donet quoque uobis inlibatum redemptionis nostre capere fructum, et illis feliciter ad salutaris lauacri peruenire mysterium. R\. Amen. Ut regeneratis et regeneraturis sic  diuine protectionis gratia faueat, ut nullum ex his ab eterna possessione excludat. R\. Amen.

Lauda. Notum feci eis, Domine, nomen tuum, 337 et notum faciam: ut dilectio, qua dilexisti me, in ipsis sit, et ego in ipsis. u\. Lex Domini immaculata conuertens animas.

Oratio. Notam nobis fac, Domine, tuam iustitiam; et ut eam exquiramus, cor nostrum ardore caritatis accende: da intellectum sensui nostro, quo ualeamus tue legis abdita prescrutari: da perfectionem fidei, ut possimus tuorum preceptorum ordinem custodire; ut per hec et a peccato immunes, et beate uite efficiamur heredes. R\ Amen.

Lauda. Legem pone eis Domine uiam iustitie: et  exquirant eam semper. R\. Da mihi intellectum, et perscrutabor legem tuam: et custodiam illam in toto corde, Domine.

Oratio. Inclina cor nostrum, Domine, in testimonia tua; a quo intuitus uanitatis auerte: ut ab amore terreno nos segreges: et superne dilectioni consocies. R\. Amen.

Lauda. Da eis intellectum, Domine, ut discant mandata tua. R\. Qui timent te uidebunt me, et letabuntur: quia in uerbo tuo speraui.

Oratio. Aequitatem testimoniorum tuorum, Domine, da nobis auidiori sensu capere: ut, quod mortificat in nos stultitia uiuificet a te sapientia destinata. R\. Amen.



SECUNDA FERIA POST RAMOS.



Ad Matutinum.


Antiphona. Exsurge Domine: saluum me fac Deus meus. Quoniam tu percussisti omnes aduersantes mihi sine causa. Psalmus III.

Oratio. Exsurge Domine, non a somno, non a loco, non e tempore, immense peruigil sempiterne: ut quia pusillum gregem tuum multi persequuntur, multi lacerant; tu propitiator atque defensor adesto spes a turbine, umbraculum ab estu: et insurgentium feritatem, nos quesumus, et consilia iniqua, despicias; et seuientium in nos dentes ac pedes conteras; et circumdantium nos millia collecta disperdas. R\. Amen.

Antiphona 1. Ne tradideris me, Domine, in manibus persequentium me: quoniam insurrexerunt in  me testes falsi, et mentiti sunt ipsi sibi. Adiutor meus es tu, Domine: ne derelinquas me. u\. Dominus illuminatio mea et salus mea, quem timebo? Dominus defensor uite mee, a quo trepidabo?

Oratio. Ne tradideris Domine Ecclesiam tuam in persequentium se manu cruenta: ut insurgentes in ea testes falsi, resileant; cum in ea Crucis uexilla fuerint eleuata. R\. Amen.

Antiphona 2. Cum operantibus iniquitatem ne perdas me, Domine; cum his, qui loquuntur pacem cum proximo suo, mala autem in cordibus eorum. R\. Secundum operationem manuum eorum retribue illis: redde retributionem eorum ipsis.

Oratio. Cum operantibus iniquitatem ne perdas  nos Domine: et quia passionis tempore loquentes foris pacem, mala autem in cordibus meditantes, singulari patientia perferre dignatus es: nos famulos tuos et a totius simultatis uitio liberes, et a talium conuentu et hic et in eternum reddas exsortes. R\. Amen.

Antiphona 3. Curcumdederunt me inimici mei, sicut apes ceram, et exarserunt, sicut ignis in spinis: et in nomine Domini superaui eos. u\. Tamquam cumulus arene impulsus sum, ut caderem: et Dominus suscepit me.

Capitula. Circumdantes animam tuam, Christe Domine, inimici alacriter super te, ut apes super ceram, inruerunt; cum tempore passionis cuneus super te exarsit, sicut ignis in spinis. Et ideo quesumus,  ad precem Ecclesie tue iam respice: et cruentum seuientis hostis de manu gladium tolle: ut mucronem suum decisum sentiat, cum per eos, quos tenurit, fidei tue cognouerit predicari doctrinam. R\. Amen.

R\. Congregati sunt aduersus iustum omnes principes Iuda, et comprehenderunt eum dicentes Morte moriatur homo iste: et locutus est ad eos, dicens: P. Ecce ego in manibus uestris sum; operamini in me, sicut consiliamini in cordibus uestris: uerumtamen, si morte condemnabitis, scitote, quia sanguinem innocentem contra uos traditis. u\. Omnes in sanguine insidiati sunt uirum iustum: uenati sunt ad mortem; ipse autem pacifica uerba loquebatur ad eos. P. Ecce. Non Gloria.

 Oratio. Iesu, Saluator noster et Domine, aduersus quem omnes Iuda principes congregati, immane facinus perpetrantes, sanguinem innocentem effundunt: quo et Mundus 338 ueternosi criminis elogio emundatur, et cuncta, que in terra sunt, unione pacis sociata noscuntur; nos eiusdem tui cruoris perceptione a cunctis sordibus delictorum emacula, et innocentie bono exorna: quatenus uinculo alterne pacis innexi, tempore iudicii tui tibi ut uere pacis filii presentemur, et ex tue uisionis intuitu nullatenus confundamur. R\. Amen.


In Laudibus.

Antiphona. Auerte faciem tuam a peccatis meis: et omnes iniquitates meas dele. Psalmus L.

Oratio. Auerte faciem tuam. fol. 161.

 Ad Canticum. Antiphona. Factus sum in derisum tota die, et omnes subsannabant me.

Canticum. Seduxisti me, Domine. fol. 276.

Matutinarium. In matutinis meditabor in te: quia factus es susceptor meus, Domine. u\. Deus Deus meus ad te de luce uigilo.

Lauda. Laudate Dominum de celis: laudate eum in excelsis: Angeli eius, laudate eum.


Lectio libri Malachim. .

R\. Deo gratias.

In illis diebus cum esset Salomon senex, deprauatum est cor eius per mulieres, ut sequeretur deos alienos: nec erat cor eius perfectum cum Domino Deo suo, sicut cor Dauid patris eius. Sed colebat Salomon Astherthen deam Sidoniorum, et Chamos  deum Moabitarum, et Moloch idolum Ammonitarum. Fecitque Solomon quod non placuerat coram Domino, et non adimpleuit ut sequeretur Dominum, sicut Dauid pater eius. Tunc edificauit Salomon fanum Chamos idolo Moab, in monte contra Hierusalem, et Moloch idolo filiorum Ammon. Atque in hunc modum fecit uniuersis uxoribus suis alienigenis, que adolebant thura, et immolabant diis suis. Igitur iratus est Dominus Salomoni, quod auersa esset mens eius a Domino Deo Isrel, qui apparuerat ei secundo, et preceperat de uerbo hoc ne sequeretur deos alienos, et non custodiuit que mandauit ei Dominus. Dixit itaque Dominus Salomoni: Quia habuisti hoc apud te, et non custodisti pactum  meum, et precepta mea que mandaui tibi, disrumpens scindam regnum tuum, et dabo illud seruo tuo. uerumtamen in diebus tuis non faciam, propter Dauid patrem tuum: de manu filii tui scindam illud, nec totum regnum auferam, sed tribum unam dabo filio tuo, propter Dauid seruum meum, et Hierusalem quam elegi. Suscitauit autem Dominus aduersarium Salomoni, Adad Idumeum de semine regio, qui erat in Edom. Cum enim esset Dauid in Idumea, et ascendisset Ioab princeps militie ad sepeliendum eos qui fuerant interfecti, et occidisset omne masculum in Idumea , fugit Adad ipse, et uiri Idumei de seruis patris eius cum eo, ut ingrederetur Aegyptum:  erat autem Adad puer paruulus. Cumque surrexissent de Madian, uenere in Pharan, tuleruntque secum uiros de Pharan, et introierunt Aegyptum ad Pharaonem regem Aegypti: qui dedit ei domum, et cibos constituit, et terram delegauit. Et inuenit Adad gratiam coram Pharaone ualde intimam, ut daret ei uxorem sororem uxoris sue germanam Taphnes regine. Genuitque ei soror Taphnes Genebath filium, et nutriuit eum Taphnes in domo Pharaonis: eratque Genebath habitans apud Pharaonem cum filiis eius. Cumque audisset Adad in Aegypto, dormisse Dauid cum patribus suis, et mortuum esse Ioab principem militie, dixit Pharaoni: Dimitte me, ut uadam in terram meam. Dixitque ei Pharao: Qua enim re apud me indiges, ut queras  ire ad terram tuam? At ille respondit: Nulla: sed obsecro te ut dimittas me. Suscitauit quoque ei Deus aduersarium Razon filium Eliadam, qui fugerat ad Adarezer regem Soba dominum suum: et congregauit contra eum uiros, et factus est princeps latronum cum interficeret eos Dauid: abieruntque Damascum, et habitauerunt ibi, et constituerunt eum regem in Damasco, eratque aduersarius Isreli cunctis diebus Salomonis: et hoc est malum Adad, et odium contra Isrel, regnauitque in Syria. Hieroboam quoque filius Nabath Euphrateus de Sareda seruus Salomonis, cuius mater erat nomine Sarua, mulier uidua: leuauit manum contra regem. Et hec est causa rebellionis aduersus eum, quia Salomon edificauit Mello, et cequauit uoraginem ciuitatis Dauid patris  sui. Erat autem Hieroboan uir fortis et potens: uidensque Salomon adolescentem bone indolis et industrium, constituerat eum prefectum super tributa uniuerse domus Ioseph. Factum est igitur in tempore illo, ut Hieroboan egrederetur de Hierusalem, et inueniret eum. 339 Ahias Silonites propheta in uia, opertus pallio nouo: erant autem duo tantum in agro. Apprehendensque Ahias pallium suum nouum, quo coopertus erat, scidit in duodecim partes, et ait ad Hieroboan: Tolle tibi decem scissuras: hec enim dicit Dominus Deus Isrel; Ego scindam regnum de manu Salomonis, et dabo tibi decem tribus. Porro una tribus remanebit ei, propter seruum meum Dauid, et Hierusalem ciuitatem, quam elegi  ex omnibus tribubus Isrel: eo quod dereliquerit me, et adorauit Astherthen deam Sidoniorum, et Chamos deum Moab, et Moloch deum filiorum Ammon: et non ambulauerit in uiis meis, ut faceret iustitiam coram me, et precepta mea et iudicia, sicut Dauid pater eius. Nec auferam omne regnum de manu eius, sed ducem ponam eum cunctis diebus uite sue, propter Dauid seruum meum, quem elegi, qui custodiuit mandata mea et precepta mea. Auferam autem regnum de manu filii eius, et dabo tibi decem tribus: filio autem eius dabo tribum unam, ut remaneat lucerna Dauid seruo meo cunctis diebus coram me in Hierusalem ciuitate, quam elegi ut esset nomen meum ibi. Te autem assumam, et regnabis super omnia, que desiderat anima tua, erisque rex  super Isrel. Si igitur audieris omnia que precepero tibi, et ambulaueris in uiis meis, et feceris quod rectum est coram me, custodiens mandata mea et precepta mea, sicut fecit Dauid seruus meus: ero tecum, et edificabo tibi domum fidelem, quomodo edificaui Dauid domum, et tradam tibi Isrel: et affligam semen Dauid super hoc, uerumtamen non cunctis diebus. uoluit ergo Salomon interficere Hieroboam: qui surrexit, et aufugit in Aegyptum ad Sesac regem Aegypti, et fuit in Aegypto usque ad mortem Salomonis. Reliquum autem uerborum Salomonis, et omnia, que fecit, et sapientia eius: ecce uniuersa scripta sunt in libro uerborum Salomonis. Dies autem, quos regnauit Salomon in Hierusalem super omnem Isrel, quadraginta anni sunt. Dormiuitque  Salomon cum patribus suis, et sepultus est in ciuitate Dauid patris sui, regnauitque Roboam filius eius pro eo.  uenit autem Roboam in Sichem: illuc enim congregatus erat omnis populus Isrel ad constituendum eum regem. At uero Hieroboam filius Nabath, cum adhuc esset in Aegypto profugus a facie regis Salomonis, audita morte eius, reuersus est de Aegypto. Miseruntque et uocauerunt eum: uenit ergo Hieroboam, et omnis multitudo Isrel, et locuti sunt ad Roboam, dicentes: Pater tuus durissimum iugum imposuit nobis: tu itaque nunc imminue paululum de imperio patris tui durissimo, et de iugo grauissimo quod imposuit nobis, et seruiemus tibi. Qui ait eis: Ite usque ad tertium diem, et reuertimini ad me. Cumque abiisset populus,  iniit consilium rex Roboam cum senioribus, qui assistebant coram Salomone patre eius, cum adhuc uiueret, et ait eis: Quod datis consilium, ut respondeam populo? Qui dixerunt ei: Si hodie obedieris populo huic, et seruieris, et petitioni eorum cesseris, locutusque fueris ad eos uerba lenia, erunt tibi serui cunctis diebus: qui dereliquit consilium senum, quod dederant ei, et adhibuit adolescentes, qui nutriti fuerant cum eo, et assistebant illi, dixitque ad eos: Quod mihi datis consilium, ut respondeam populo huic, qui dixerunt mihi: Leuius fac iugum quod imposuit pater tuus super nos? Et dixerunt ei iuuenes qui nutriti fuerant cum eo: Sic loquere populo huic, qui locuti sunt ad te, dicentes: Pater  tuus aggrauauit iugum nostrum, tu releua nos. Sic loqueris ad eos: Minimus digitus meus grossior est dorso patris mei. Et nunc pater meus posuit super uos iugum graue, ego autem addam super iugum uestrum: pater meus cecidit uos flagellis; ego autem cedam uos scorpionibus. Et non acquieuit rex populo: quoniam aduersatus fuerat eum Dominus, ut suscitaret uerbum suum, quod locutus fuerat in manu Abie Silonite ad Hieroboam filium Nabath. uidens itaque populus, quod noluisset eos audire rex, respondit ei dicens: Que nobis pars in Dauid? uel que hereditas in filio Isai? uade in tabernacula tua Isrel, nunc uide domum tuam Dauid. Et abiit Isrel in tabernacula sua. Super filios autem Isrel, quicumque habitabant in ciuitatibus Iuda, regnauit  Roboam. Misit ergo rex Roboam Aduram, qui erat super tributa: et lapidauit eum omnis Isrel, et mortuus est. Porro rex Roboam festinus ascendit currum, et fugit in Hierusalem: recessitque Isrel, a domo Dauid, usque in presentem diem. Factum est autem cum audisset omnis Isrel, quod reuersus esset Hieroboam, miserunt, et uocauerunt eum congregato cetu, et constituerunt eum regem super omnem Isrel, nec 340 secutus est quispiam domum Dauid preter tribum Iuda solam. uenit autem Roboam Hierusalem, et congregauit uniuersam domum Iuda, et tribum Beniamin centum octoginta millia electorum uirorum et bellatorum, ut pugnarent contra domum Isrel, et reducerent regnum Roboam filio Salomonis. Factus est autem sermo  Domini ad Semeiam uirum Dei, dicens: Loquere ad Roboam filium Salomonis regem Iuda, et ad omnem domum Iuda, et Beniamin, et reliquos de populo, dicens: Hec dicit Dominus: Non ascendetis, neque bellabitis contra fratres uestros filios Isrel: reuertatur uir in domum suam: a me enim factum est uerbum hoc. Audierunt sermonem Domini, et reuersi sunt de itinere, sicut eis preceperat Dominus. R\. Amen.

Hymnus. Noctis tempus iam preterit. f. 257.

Capitula. Exaudi Domine lamentabilem Ecclesie tue gemitum; qui pro ea sustulisti iniuriam passionum: ignominiis careat, que se saluatam tuis passionibus non ignorat: ut eternitatis tue iudicio,  et pressurarum eam tribulationibus releues, et tibi coronandam sine fine associes.

Pater noster.

Lauda. Inquirentes Dominum non deficient ab omni bono. uenite filii, audite me: timorem Domini docebo uos. u\. Redimet Dominus animas seruorum suorum: et non derelinquet omnes qui sperant in eum.

Oratio. Inquirentes te Domine dignanter exaudi; atque ut in te laudetur anima nostra, propitius indultor imperti: et quia iuxta es his qui tribulato sunt corde, aurem tuam ad contritionem nostri spiritus pande: et ad pacem, que exsuperat omnem sensum, corpora nostra et corda conuerte. R\. Amen.



Ad Tertiam.


Ecclesiastici Salomonis .

R\. Deo gratias.

Fili, omnis amicus dicet: Et ego amicitiam copulaui: sed est amicus solo nomine amicus. Nonne tristitia inest usque ad mortem? Sodalis autem et amicus ad inimicitiam conuertentur. O presumptio nequissima, unde creata es cooperire aridam malitia, et dolositate illius? Sodalis amico condolet causa uentris, et contra hostem accipiet scutum. Non obliuiscaris amici tui in animo tuo, et non immemor sis illius in operibus tuis. Omnis consiliarius prodit consilium, sed est consiliarius in semetipso. A consiliario serua animam tuam: prius scito que sit illius necessitas: et quod ipse in  animo suo cogitabit: ne forte mittat sudem in terram, et dicat tibi: Bona est uia tua; et stet e contrario uidere quid tibi eueniat. Cum uiro religioso tracta de sanctitate, et cum iusto do iustitia. R\. Amen.

Antiphona 1. Astiterunt reges terre, et principes conuenerunt in unum, aduersus Dominum, et aduersus Christum eius. u\. Disrumpamus uincula eorum: et proiiciamus a nobis iugum ipsorum.

Oratio. Christe Deus, apud quem reges terre astiterunt meditantes inania, et principes conuenerunt; da nobis speciale munus hoc gratie, ut aduersis nesciamus ullo modo cedere: quo sic in furore tuo infidelitas conturbetur, ut ex tuo adiutorio nostra credulitas coronetur. R\. Amen.

 Antiphona 2. Genua mea infirmata sunt pre ieiunio: et caro mea immutata est propter misericordiam. Et ego factus sum opprobrium illis. u\. Deus laudem meam ne tacueris: quoniam os peccatoris, et os dolosi super me apertum est.

Oratio. Unigenite Fili Dei, cuius in ieiunio infirmata sunt genua; cuiusque caro immutata est propter oleum: fac nos post te efficaciter currere in odorem unguentorum; ut qui factus es in opprobrium inimicis nostris, efficiaris potentia salutaris. R\. Amen.

Antiphona 3. Ego, Domine, cum mihi molesti essent, iuduebam me cilicio. Et humiliabam in ieiunio animam meam: et oratio mea in sinu meo conuertebatur.  u\. Sicut proximum, et sicut fratrem nostrum, ita complacebam: tamquam lugens contristatus, ita humiliabar. Non dicatur Gloria.

R\. Animam meam dilectam tradidi in manibus inimicorum meorum. Et facta est mihi hereditas mea tamquam leo in silua: dedit contra me uocem aduersarius, dicens: Congregamini, et properate ad deuorandum illum: posuerunt me in desertum solitudinis. P. Et luxit super me omnis terra, quia non est inuentus, qui me cognosceret, nec faceret bene. u\. Posuerunt me in lacu inferiori in tenebris et in umbra mortis. P. Et luxit. Reiteretur R\

Preces. Precem populi tui, Domine, attende. P. Et parce peccatis nostris, quia pius es. 341 u\. Creator Mundi Domine, qui equitatem iudicas, tu  nos a malo libera dextera tua, P. Et parce. u\. Qui cruce tua Gentium adquiris tibi populum: dele peccata omnium placatus, Christe, P. Et. u\. Qui Patrem tuum inuocas; et ut ignoscat, postulas: dimitte nobis debita, uincla relaxa, P. Et. u\. Qui paradisi requiem prius latroni confers, succurre penitentibus uinctos, P. Et.

Hymnus. O Nazarene. fol. 144.

Capitula. Deus Dei Fili, qui in suscepta ueri hominis carne passionum iniuriam pro nobis dignatus es tolerare; tu nos passionis tue mysterio a morte perpetua liberos redde: ut, quos moriens et resurgens liberasti de tenebris, iudicans et regnans eruas a tormentis.

Pater noster, etc.



Ad Sextam.


Lectio libri Ezechielis Prophete .

R\. Deo gratias.

Factus est sermo Domini ad me, dicens: Fili hominis, pone faciem tuam contra filios Ammon, et prophetabis de eis. Et dices filiis Ammon: Audite uerbum Domini Dei: Hec dicit Dominus Deus: Pro eo quod dixisti: Euge, euge super sanctuarium meum, quia pollutum est; et super domum Iuda, quoniam ducti sunt in captiuitatem: idcirco ecce ego tradam te filiis orientalibus in hereditatem, et collocabunt caulas suas in te, et ponent in te tentoria sua: ipsi comedent fruges tuas: et ipsi bibent lac tuum. Daboque Rabbath in habitaculum Camelorum, et filios Ammon in cubile pecorum: et scietis quia  ego Dominus. Quia hec dicit Dominus Deus: Pro eo quod plausisti manu, et percussisti pede, et gauisa es ex toto affectu super terram Isrel: Idcirco ecce ego extendam manum meam super te, et tradam te in direptionem gentium, et interficiam te de populis, et perdam te de terris, et conteram: et scietis quia ego sum Dominus Deus uester. R\. Amen.

Antiphona. 1. Custodi me, Domine, de manu peccatoris: ab hominibus iniquis libera me, Domine. u\. Eripe me, Domine, ab homine malo: a uiro iniquo et doloso libera me.

Oratio. Custodi nos, Domine, de manu peccatoris; et libera ab hominibus iniquis: ut, quia tu es protectio nostra; protectorem te in munere capiamus in gloriam sempiternam. R\. Amen.

 Antiphona 2. Dederunt fel in escam meam, et in siti mea potauerunt me aceto: fiat mensa eorum coram ipsis in laqueum. u\. Obscurentur oculi eorum, ne uideant, et dorsum illorum semper incurua.

Oratio. Christe, Dei Fili, qui ultimo passionis exitu felle et aceto potatus es Iudeorum; presta nobis, ut per hoc, quod tu amaritudinem propinatus es, amaritudinum tuarum nos potatione decbries: ut et amaritudo mortis tue, dilectionis in nos augeat flammam; et resurrectionis potentia perfectam faciei tue nobis representet gloriam repromissam. R\. Amen.

Antiphona 3. Aestimatus sum cum descendentibus in lacum: factus sum sicut homo sine adiutorio, inter  mortuos liber. u\. Domine Deus salutis mee, die clamaui, et nocte coram te.

R\. Unusquisque se a proximo suo custodiat; et in fratre suo non habeat fiduciam: quia omnis frater supplantauit, et omnis amicus fraudulenter incedit, P. Nec loquitur ueritatem. u\. In labiis suis indulcat inimicus, ut subuertat amicum suum in foueam: ex multa enim loquela intentauit eum, et deridet. P. Nec loquitur.

Preces. Fac nobiscum, Domine, misericordiam: da ueniam: dona indulgentiam; P. Et miserere placatus. u\. Qui Mundum saluare ueniens, iudicatus es; cum iudex adueneris, non nos tradas cum impiis; P. Et miserere. u\. Qui crucis patibulo suspensus in ligno es, mortem nostri criminis tuis portas  in humeris; P. Et miserere. u\. Semel passus pro impiis, qui nunquam moreris, mortifica nos a uitiis, et cura uulnere crucis; P. Et miserere. u\. Ut tua nobis facies in iudicium non presentetur ad penam; sed donet nobis ueniam; P. Et miserere.

Hymnus. O Nazarene. fol. 144.

Capitula. Deus Dei Fili, qui pro impiis passus es innocens; placita tibi nos innocentie dignitate perlustra, et passionis tue ignominiis salua: ut per indebita supplicia mortis tue, nos debita euadamus tormenta iniquitatis nostre. R\. Amen.

Pater noster. Et ne nos.



Ad Nonam.


Lectio libri Ecclesiastici Salomonis .

R\. Deo gratias.

 Fili, dilige proximum, et coniungere fide cum illo. Quod si denudaueris 342 absconsa illius, non persequeris post eum. Sicut enim homo, qui perdit amicum suum, sic et qui perdit amicitiam proximi sui. Et sicut qui dimittit auem de manu sua, sic qui reliquisti proximum tuum: et non eum capies: non illum sequaris, quoniam longe abest. Denudare autem amici mysteria, desperatio est anime infelicis. Annuens oculo fabricat iniqua, et nemo eum abiiciet: in conspectu oculorum tuorum conculcauit os suum, et super sermones tuos admirabitur: nouissime autem peruertet os suum, et in uerbis tuis dabit scandalum. Qui in altum mittit lapidem, super caput eius cadet: et plaga dolosa, dolosi diuidet uulnera. Et qui foueam fodit, incidet in eam: et qui statuit lapidem  proximo suo, offendet in eo: et, qui laqueum alii ponit, peribit in illo. Facienti nequissimum consilium, super ipsum deuoluetur, et non agnoscet unde adueniet illi. Illusio, et improperium superborum, et uindicta sicut leo insidiabitur illi. Laqueo peribunt qui oblectantur casu iustorum: dolor autem consumet illos antequam moriantur.  Relinque proximo tuo nocenti te: et tunc deprecanti tibi peccata soluentur. R\. Amen.


Lectio libri Malachim .

R\. Deo gratias.

In illis diebus: Hieroboam fecit solemnitatem filiis Isrel, et ascendit super altare, ut adoleret incensum.  Et ecce uir Dei uenit de Iuda in sermone  Domini in Bethel, Hieroboam stante super altare, et thus iaciente. Et exclamauit contra altare in sermone Domini, et ait: Altare, altare, hec dicit Dominus: Ecce filius nascetur domui Dauid, Iosias nomine, et immolabit super te sacerdotes excelsorum, qui nunc in te thura succendunt, et ossa hominum super te incendet. Deditque in illa die signum, dicens: Hoc erit signum, quod locutus est Dominus: Ecce altare scindetur, et effundetur cinis, qui in eo est. Cumque audisset rex sermonem hominis Dei, quem inclamauerat contra altare in Bethel, extendit manum suam de altari, dicens: Apprehendite eum. Et exaruit manus eius, quam extenderat contra eum: nec ualuit retrahere eam ad se. Altare quoque scissum est, et effusus est cinis de altari iuxta signum quod predixerat uir  Dei in sermone Domini. Et ait rex ad uirum Dei: Deprecare faciem Domini Dei tui, et ora pro me, ut restituatur manus mea mihi. Orauit uir Dei faciem Domini, et reuersa est manus regis ad eum, et facta est sicut prius fuerat. Locutus est autem rex ad uirum Dei: ueni mecum domum ut prandeas, et dabo tibi munera. Responditque uir Dei ad regem: Si dederis mihi mediam partem domus tue, non ueniam tecum, neque comedam panem, neque bibam aquam in loco isto: sic enim mandatum est mihi in sermone Domini precipientis: Non comedes panem, neque bibes aquam, nec reuerteris per uiam qua uenisti. Abiit ergo per aliam uiam, et non est reuersus per iter, quo uenerat in Bethel. Prophetes autem quidam senex habitabat in Bethel, ad quem uenerunt  filii sui, et narrauerunt ei omnia opera, que fecerat uir Dei in illa die in Bethel; et uerba que locutus fuerat ad regem, narrauerunt patri suo. Et dixit eis pater eorum: Per quam uiam abiit? Ostenderunt ei filii sui uiam, per quam abierat uir Dei, qui uenerat de Iuda. Et ait filiis suis: Sternite mihi asinum. Qui cum strauissent, ascendit, et abiit post uirum Dei, et inuenit eum sedentem subtus terebinthum: et ait illi: Tu ne es uir Dei, qui uenisti de Iuda? Respondit ille: Ego sum. Dixitque ad eum: ueni mecum domum, ut comedas panem. Qui ait: Non possum reuerti, neque uenire tecum, nec comedam panem, neque bibam aquam in loco isto: quia locutus est Dominus ad me in sermone Domini, dicens: Non comedes panem, et non bibes aquam ibi, nec  reuerteris per uiam qua ieris. Qui ait illi: Et ego propheta sum similis tui: et Angelus locutus est in sermone Domini, dicens: Reduc eum tecum in domum tuam, ut comedat panem, et bibat aquam. Fefellit eum, et reduxit secum: comedit ergo panem in domo eius, et bibit aquam. Cumque sederent ad mensam, factus est sermo Domini ad prophetam, qui reduxerat eum. Et exclamauit ad uirum Dei qui uenerat de Iuda, dicens: Hec tibi dicit Dominus: Quia non obediens fuisti ori Domini, et non custodisti mandatum quod precepit tibi Dominus Deus tuus, et reuersus es, et comedisti panem, et bibisti aquam in loco in quo precepit tibi ne comederes panem, neque biberes aquam, non inferetur cadauer tuum in  sepulchrum patrum tuorum. Cumque comedisset et bibisset, strauit asinum suum prophete, quem reduxerat. Qui cum abiisset, inuenit eum leo 343 in uia, et occidit, et erat cadauer eius proiectum in itinere: asinus autem stabat iuxta illum, et leo stabat iuxta cadauer. Et ecce; uiri transeuntes uiderunt cadauer proiectum in uia, et leonem stantem iuxta cadauer. Et uenerunt, et diuulgauerunt in ciuitatem, in qua propheta ille senex habitabat. Quod cum audisset propheta ille, qui reduxerat eum de uia, ait: uir Dei est, qui inobediens fuit ori Domini, et tradidit eum Dominus leoni, et confregit eum, et occidit iuxta uerbum Domini, quod locutus est ei. Dixitque ad filios suos: Sternite mihi asinum. Qui cum strauissent, et ille abiisset, inuenit cadauer eius proiectum  in uia, et asinum et leonem stantes iuxta cadauer: non comedit leo de cadauere, nec lesit asinum. Tulit quoque prophetes cadauer uiri Dei, et posuit illud super asinum, et reuersus intulit in ciuitatem prophete senis, ut plangerent eum, et posuit cadauer eius in sepulcro suo: et planxerunt eum: Heu, heu, mi frater. Cumque planxissent eum, dixit ad filios suos: Cum mortuus fuero, sepelite me in sepulcro, in quo uir Dei sepultus est: iuxta ossa eius ponite ossa mea: R\. Amen.

Antiphona 1. Pauper sum ego, et in laboribus a iuuentute mea: in me pertransierunt ire tue: circuierunt me sicut aqua, tota die: circumdederunt me simul. Elongasti a me amicum meum, et notos meos pre miseria. u\. Domine Deus salutis mee,  in die clamaui, et nocte coram te. Non dicatur Gloria.

Oratio. Egenti, et in laboribus consistenti Ecclesie tue, Christe, citius consolator occurre: ut tu, qui pro ea egens et pauper effectus es, donis celestibus eam in futuro remuneres. R\. Amen.

Antiphona 2. Deus, iniusti insurgunt super me, et sinagoga impiorum querit animam meam et non preponent te ante se. u\. Et tu, Domine Deus, miserator, et misericors et uerax. Non dicatur Gloria.

Oratio. Saluator et Domine, quem iniusta super te insurgentium malitia perculit; et sinagoga impiorum linguis seuiens crucifixit; da nobis alto pietatis te semper mysterio sequi: ut in eo quod tu pro nobis et crucem passus es et sepulchrum, nos deuicto seculo  uictores transeamus ad celum. R\. Amen.

Antiphona 3. Conturbatus sum a uoce inimici, et a tribulatione peccatoris. Quoniam declinauerunt in me iniquitates: et in ira molesti erant mihi. u\. Cor meum conturbatum est in me, et formido mortis cecidit super me.

Hymnus. O Nazarene. fol. 144.

Oratio. Contristamur ecce Domine a uoce inimici, dum feralia super nos cadunt iacula odii: sed tu, qui pro nobis acerba sustulisti opprobria, nos famulos tuos et a tribulatione peccatoris elonga; et declinantes in nos iniquitates uirtutis tue disperde potentia.

Pater noster.



Ad uesperum.


Lauda. Tu illuminas lucernam meam, Domine.

Antiphona. Exsurge, Domine, et intende iudicio meo; Deus meus, et Dominus meus in causam meam. Psalmus XXXIu.

Lauda. Tu mandasti mandata tua custodire nimis. u\. Beati immaculati in uia: qui ambulant in lege Domini.

Hymnus. uocaris ad uitam. fol. 334.

Capitula. Deus auctor luminis, conditor claritatis, qui summouisti omnia opera tenebrarum, ut in nobis lucis tue plenitudo regnaret; respice, quesumus; et per hoc lumen accensum hanc gratiam benedictionis a nobis omnibus exoratus infunde: ut,  sicut hec flamma in altaris tui obsequium constituta uincit tenebras ac repellit, ita inluminatio tua a sensibus nostris superet omnem fomitem uitiorum.

Pater noster

Benedictio. Christus Dominus uos custodiat propitius, et benedicat placatus. R\. Amen. Clementia sua uos protegat, et a cunctis malis incessanter defendat. R\. Amen. Eius uos gaudeatis munere digni, qui peccatorum ueniam concedit benignus. R\. Amen.

Lauda. Inquirentes Dominum. Quere. f. 340.



TERTIA FERIA.



Ad Matutinum.

Antiphona. Exsurge Domine, salua me Deus meus.  Quoniam tu percussisti omnes aduersantes mihi sine causa. Psalmus III.

Oratio. Exsurge Domine Deus noster in auxilio. fol. 258.

Antiphona 1. Eripe a framea animam meam, 344 Domine, et de manu canis unicam meam. Libera me de ore leonis: et a cornibus unicornium humilitatem meam. u\. Narrabo nomen tuum fratribus meis: in medio Ecclesie laudabo te. Non dicatur Gloria.

Oratio. Christe Fili Dei eripe animam nostram a framea inimici potentissimi: ut tu noster sis semper liberator de ore leonis; qui animam tuam potenter eduxisti ab inferis. R\. Amen.

 Antiphona 2. Locuti sunt aduersum me lingua dolosa, et sermonibus odii circumdederunt me: debellabant me gratis. Pro eo ut diligerent me, detrahebant mihi: ego autem orabam. u\. Posuerunt aduersum me mala pro bonis: et odium pro dilectione mea.

Oratio. Aduersum te inimici tui, Domine, malum locuti sunt; tunc utique quando te Magistrum bonum captiosa adulatione laudabant. Qui ergo odiosis sermonibus eorum expugnari et circumdari te passus es; confessionis nostre, supplices iam quesumus, suscipe preces. R\. Amen.

Antiphona 3. Sepe expugnauerunt me a iuuentute mea, dicat uero Isrel. Sepe a iuuentute mea:  etenim non potuerunt mihi. Supra dorsum meum fabricauerunt peccatores: longe fecerunt iniustitiam suam. u\. Confundantur et auertantur retrorsum omnes, qui oderunt Sion.

Oratio. Ecce, Domine, supra Ecclesie tue dorsum iniquitas onerosa peccantium fabricata est superborum; cum incorrigibiles moribus, membra tua atrociter expugnant. Da ergo, quesumus, nobis, ita tolerantie uirtute fulciri; ut eos, quos in dorso anime nostre sanandos portamus, salubriter nobiscum ad celeste stabulum reportemus: quo, uno ac singulari denario cum illis accepto, et nos de predicatione mereamur percipere lucrum, et ipsi de obedientia capiant nobiscum premium sempiternum. R\. Amen.

R\. Collocauerunt me, quasi signum ad lanceam,  inimici mei, et brachio suo comprehenderunt me. Cibauerunt me amaritudine, et ebriauerunt felle unicam meam. Percusserunt ad numerum dentes meos; P. Et consummauerunt in pace animam meam. u\. uenatione ceperunt me quasi auem inimici mei gratis. Lapsa est in lacu uita mea, et posuerunt lapidem super me; O. Et consummauerunt.

Oratio. Saluum fac populum tuum Domine dextera tua; et, qui dedisti timentibus te crucis significationem, da plenissime fidei dignitatem: ut, quos peccantes repuleras, conuertentes suscipias: et tu da in tribulatione auxilium necessarium, qui pro peccatoribus factus es pretium: et ipse tribulantem inimicum ad nichilum redigas; ipse redemptos in ciuitatem circumstantie introducas. R\. Amen.


 In Laudibus.

Antiphona. Libera me de sanguinibus Deus, Deus salutis mee: et exultabit lingua mea iustitias tuas. Psalmus L.

Oratio. Christe Deus nostre salutis, qui passionibus tuis nostrorum criminum passiones extinguis; libera nos de sanguinum uiris, et ab omnibus corruptionibus nostris: ut facta carnis et sanguinis declinantes, non uirorum sanguinum precipitio interitus, sed placentium tibi mereamur numero aggregari. R\. Amen.

Ad Canticum. Antiphona. Domine, uim patior, responde pro me. Quid dicam, aut quid respondebo tibi, cum ipse fecerim?

 Canticum. Ego dixi: In dimidio dierum meorum, etc. fol. 122.

Oratio. Recordare Domine Iesu Christe, quoniam passus es in conspectu inimicorum tuorum; dum te innocentem inuenissent in fictionibus eorum; sed quia nos ab inimicis nostris infestamur, presta, ut responsio nostra apud te uera inueniatur. R\. Amen.

Matutinarium. Rex meus et Deus meus, ad te orabo: Domine mane exaudies uocem meam. u\. uerba mea auribus percipe Domine, intellige clamorem meum. Intende uoci orationis mee, rex meus et Deus meus. Quoniam ad te orabo, Domine.

Lauda. Laudate Dominum de celis: laudate eum in excelsis. Laudate omnes Angeli eius: laudate.


 Lectio libri Malachim .

R\. Deo gratias.

In illis diebus locutus est Dominus ad Heliam Thesbitem, dicens: Recede hinc, et uade contra orientem, et abscondere in torrente Carith, qui est contra Iordanem, et 345 ibi de torrente bibes: coruisque precepi ut pascant te ibi. Abiit ergo, et fecit iuxta uerbum Domini: cumque abiisset, sedit in torrente Carith, qui est contra Iordanem. Corui quoque deferebant ei panem et carnes mane, similiter panem et carnes uesperi, et bibebat de torrente. Post dies autem aliquantos siccatus est torrens: non enim pluerat super terram. Factus est ergo sermo Domini ad eum, dicens: Surge, et uade in Sareptam Sidoniorum, et manebis ibi: precepi enim ibi mulieri uidue ut  pascat te. Surrexit, et abiit in Sareptam Sidoniorum. Cumque uenisset ad portam ciuitatis, apparuit ei mulier uidua colligens ligna, et uocauit eam, dixitque ei: Da mihi paululum aque in uase, ut bibam. Cumque illa pergeret ut afferret, clamauit post tergum eius, dicens: Affer mihi, obsecro, et buccellam panis in manu tua. Que respondit: uiuit Dominus Deus tuus, quia non habeo panem, nisi quantum pugillus capere potest farine in hydria, et paululum olei in lecytho: en colligo duo ligna, ut ingrediar et faciam illud mihi et filio meo, ut comedamus, et moriamur. Ad quam Helias ait: Noli timere, sed uade, et fac, sicut dixisti: uerumtamen mihi primum fac de ipsa farinula subcinericium panem paruulum, et affer ad me: tibi autem et filio tuo facies postea.  Hec autem dicit Dominus Deus Isrel: Hydria farine non deficiet, nec lecythus olei minuetur usque in diem in qua Dominus daturus est pluuiam super faciem terre. Que abiit, et fecit iuxta uerbum Helie: et comedit ipse, et illa, et domus eius: et ex illa die hydria farine non defecit, et lecythus olei non est imminutus iuxta uerbum Domini, quod locutus fuerat in manu Helie. Factum est autem post uerba hec, egrotauit filius mulieris matrisfamilias, et erat languor fortissimus, ita ut non remaneret in eo balitus. Dixit ergo ad Heliam: Quid mihi et tibi uir Dei? ingressus es ad me, ut rememorarentur iniquitates mee, et interficeres filium meum? Et ait ad eam Helias. Da mihi filium tuum. Tulitque eum de sinu eius, et portauit in cenaculum ubi ipse manebat,  et posuit super lectum suum. Et clamauit ad Dominum, et dixit: Domine Deus meus, etiamne uiduam, apud quam ego utcumque sustentor, afflixisti ut interficeres filium eius? Et expandit se, atque mensus est super puerum tribus uicibus, et clamauit ad Dominum, et ait: Domine Deus meus, reuertatur, obsecro, anima pueri huius in uiscera eius. Et exaudiuit Dominus uocem Helie: et reuersa est anima pueri intra eum, et reuixit. Tulitque Helias puerum, et deposuit eum de cenaculo in inferiorem domum, et tradidit matri sue, et ait illi: En uiuit filius tuus. Dixitque mulier ad Heliam: Nunc in isto cognoui, quoniam uir Dei es tu, et uerbum Domini in ore tuo uerum est. R\. Amen.

 Hymnus. Noctis tempus iam. fol. 257.

Capitula. Deus Dei Fili, qui diligens oderis, et parcens occidendus impeteris, dum in persecutoribus tuis, et benignus ostenderis, et misericors inueniris; da nobis, ut per passionis tue uulnera, nostra expientur delicta: ut, qui humilis pro nobis passus es mortem, gloriosus eternam nobis tribuas claritatem.

Pater noster.

Lauda. Hec est generatio querentium Dominum, requirentium faciem Dei Iacob. u\. Domini est terra, et plenitudo eius: orbis terrarum, et uniuersi qui habitant in eo.

Oratio. Educa Domine super aquam refectionis plebem, quam formasti per aquam baptismatis: ut,  legalibus inebriata doctrinis, illuc nostrum rapiat desiderium, ubi te dare eternum promittis premium Beatorum. R\. Amen.



Ad Tertiam.


Ecclesiastici Salomonis .

R\. Deo gratias.

Fili, multa est sapientia Dei, et fortis in potentia, uidens omnes sine intermissione. Oculi Domini ad timentes eum, et ipse agnoscit omnem operam hominis. Attendite ab homine iniquo, et a proximo caue.  uie eorum coram ipso sunt semper, non sunt abscondite ab oculis ipsius. In unamquamque gentem preposuit rectorem: et pars Dei Isrel facta est manifesta. Et omnia opera eorum sicut sol in conspectu Dei: et oculi eius sine intermissione  inspicientes in uiis eorum. Non sunt abscondita testamenta per iniquitatem eorum, et omnes iniquitates eorum in conspectu Dei. Eleemosyna uiri quasi signaculum in ipso, et gratiam hominis quasi pupillam conseruabit: et postea resurget, et retribuet illis retributionem, unicuique in caput illorum, 346 et conuertet inferiores partes terre. Penitentibus autem dedit uiam iustitie, et corroborauit deficientes sustinere, et destinauit sortem ueritatis. Conuertere ad Dominum, et relinque peccata tua: et sta in sortem prepositionis et orationis altissimi Dei. R\. Amen.


Lectio Hieremie Prophete. Threnorum .

R\. Deo gratias.

Ego uir uidens paupertatem meam, et uirga indignationis  eius. Me minauit, et adduxit in tenebris, et non in lucem. Tantum in me uertit manum suam tota die. uetustam fecit pellem meam, et carnem meam, contriuit ossa mea. Aedificauit in gyro meo, et circumdedit me felle, et labore. In tenebrosis conlocauit me, quasi mortuos sempiternos. Circumedificauit aduersum me, ut non egrediar: aggrauauit compedem meum. Sed et cum clamauero, et orauero, exclusit orationem meam. Conclusit uias meas lapidibus quadris, semitas subuertit. Ursus insidians factus est mihi, leo in abscondito. Semitas meas subuertit, et confregit me: posuit me desolatam. Tetendit arcum suum, et posuit me quasi signum ad sagittam: misit in renibus meis filias pharetre sue. Factus sum in derisum omni populo  meo, canticum eorum tota die. Repleuit me amaritudinibus, inebriauit me absynthio. Confregit ad numerum dentes meos, cibauit me cinere. uenatione ceperunt me quasi auem inimici mei gratis. Lapsa est in lacum uita mea, et posuerunt lapidem super me. Inundauerunt aque super caput meum: et dixi: Perii. Inuocaui nomen tuum Domine de lacis nouissimis. uocem meam audisti: ne auertas aurem tuam a singultu meo grauissimo et clamoribus. Appropinquasti in die, qua te inuocaui: dixisti: Ne timeas. Iudicasti Domine causam anime mee, redemptor uite mee. uidisti Domine iniquitates eorum aduersum me: iudica iudicium meum. Audisti obprobria eorum Domine, omnes cogitationes eorum aduersum me; labia insurgentium mihi, et meditationes eorum  aduersum me tota die. Sessionem eorum, et resurrectionem eorum uide; ego sum psalmus eorum. Redde eis uicem Domine iuxta opera manuum suarum. Dabis eis scutum cordis laborem tuum.  uelociores fuerunt persecutores nostri aquilis celi: super montes persecuti sunt nos, in deserto insidiati sunt nobis. Spiritus oris nostri Christus Dominus captus est in peccatis nostris: cui diximus: In umbra tua uiuemus in gentibus. R\. Amen.

Antiphona 1. Libera me, Domine, de ore leonis: et de manu canis eripe animam meam. Ut narrem nomen tuum fratribus meis: in medio Ecclesie laudabo te, Domine Deus meus. u\. Eripe a framea animam meam: et de manu canis unicam meam.

 Oratio. Libera nos Domine de ore leonis; qui iniuriam perpessus es crucis; ut in medio Ecclesie te laudantes, narremus nomen tuum fratribus nostris: qui solus uictor factus es mortis. R\. Amen.

Antiphona 2. Exurgentes testes iniqui, que ignorabam interrogabant me. Retribuebant mihi mala pro bonis. Ego autem induebam me cilicio, et humiliabam in ieiunio animam meam. u\. Sicut proximum, et sicut fratrem nostrum, ita complacebam: tanquam lugens et contristatus ita humiliabar.

Oratio. Deus Dei Fili, aduersus quem exurgentes iniqui, dum ignoranda interrogant, se ipsos ignorantia cecitatis iugulant reddentes tibi pro bonis mala: da nobis, sic in tuis passionibus conletari, ut in celestis glorie curia mereamur coronandi admitti. R\.  Amen.

Antiphona 3. Improperium, et miseriam expectauit anima mea. Et sustinui qui mecum contristaretur, et non fuit: consolantem me non inueni. u\. Et dederunt in escam meam fel: et in siti mea potauerunt me aceto.

R\. Conclusit uias meas inimicus: insidiator factus est mihi, sicut leo in absconditis. Semitam meam subuertit, et confregit. Tetendit arcum suum, et posuit me quasi signum ad sagittam. Repleuit, et inebriauit me amaritudine. Comprehenderunt me inimici mei sine causa quasi auem in muscipula. Deduxerunt in lacu mortis uitam meam, et posuerunt lapidem contra me. uide Domine iniquitates eorum et iudica causam anime mee, P. Defensor uite mee.  u\. Sessionem eorum et resurrectionem eorum uide; ego sum psalmus eorum. Redde eis uicem Domine, P. Defensor.

Preces. Parce, Iesu redemptor; subueni redemptis delens peccata nostra. P. Pretio sanguinis. u\. Sacrate manus ille, que cruci sunt affixe, nos a delicto purgent P. Pretio. u\. uox, que orauit Patrem, ut hostibus 347 parceret, hec nos tibi commendet delens peccata nostra P. Pretio. u\. Omni nos reple bono; et fac carere malo, ut satiemur omnes P. Pretio. u\. Hodie finem nostris pone, Christe, delictis, ut cras reficiamur P. Pretio.

Hymnus. O Nazarene, lux. fol. 144.

Capitula. Christe Dei Fili, quem atrox persequentium turba ceco furore persequitur, et persequens  obcecatur: dum Hominem in te passionibus punit, et, Deitatis in te substantiam non agnoscit; concede nobis, ut, te Deum uerum, et Hominem, unum Christum esse fatentes, ab eternis suppliciis haberi mereamur extorres.

Pater noster.



Ad Sextam.


Lectio libri Michee Prophete .

R\. Deo gratias.

Hec dicit Dominus: Periit sanctus de terra, et rectus in hominibus non est: omnes in sanguine insidiantur, uir fratrem suum ad mortem uenatur. Malum manuum suarum dicunt bonum: princeps postulat, et iudex in reddendo est: et magnus locutus  est desiderium anime sue, et conturbauerunt eam. Qui optimus in eis est, quasi paliurus: et qui rectus, quasi spina de sepe. Dies speculationis tue, uisitatio tua uenit: nunc erit uastitas eorum. Nolite credere ab amico: et nolite confidere in duce: ab ea, que dormit in sinu tuo, custodi claustra oris tui. Quia filius contumeliam facit patri, et filia consurget aduersus matrem suam, nurus aduersus socrum suam: et inimici hominis domestici eius. Ego autem ad Dominum aspiciam, expectabo Deum saluatorem meum: audiet me Deus meus. Ne letaris inimica mea super me, quia cecidi: consurgam, cum sedero in tenebris, Dominus lux mea est. Iram Domini portabo, quoniam peccaui ei, donec causam meam iudicet, et faciat iudicium meum: educet me in lucem,  uidebo iustitiam eius. Et aspiciet inimica mea, et operietur confusione, que dicit ad me: Ubi est Dominus Deus tuus? Oculi mei uidebunt in eam: nunc erit in conculcatione ut lutum platearum. Dies, ut edificentur macerie tue: in die illa longe fiet lex. In die illa et usque ad te ueniet Assur, et usque ad ciuitates munitas; et a ciuitatibus munitis usque ad flumen, et ad mare de mari, et ad montem de monte. Et terra erit in desolationem propter habitatores suos, et propter fructum cogitationum eorum. Pasce populum tuum in uirga tua, gregem hereditatis tue. R\. Amen.

Antiphona 1. uenantes captati sunt quasi auem inimici mei gratis. Morti tradiderunt animam meam  u\. Et tu Domine deridebis eos: pro nichilo habebis omnes gentes.

Oratio. Christe Dei Fili, qui sine causa delicti, et morti es traditus, et uenantium laqueis inretitus; facito, ut per indebitam mortem tuam mors nobis debita deuincatur: ut, qui pro nobis es traditus innocens, per bonum innocentie ad te nos facias quandoque peruenire felices. R\. Amen.

Antiphona 2. Tota die exprobrauerunt me inimici mei: et qui me laudabant aduersum me iurabant; tu autem Domine miserere mei. u\. Quia cinerem sicut panem manducabam, et potum meum cum fletu miscebam.

Oratio. Tota die exprobrabant te inimici tui iniuste; cum te mundi Dominum non solum non agnoscerent;  sed et uiri pacifici aduersus te iurarent: Presta ergo nobis, ut qui passionem tuam recte credimus; in resurrectione eterna tecum pariter sine fine uiuamus. R\. Amen.

Antiphona 3. Dominus mihi adiutor est: non timebo, quid mihi faciat homo. Dominus mihi adiutor est: et ego uidebo inimicos meos. u\. Tamquam cumulus arene impulsus sum ut caderem: et Dominus suscepit me.

R\. Subito uulnerauit me inuidus diabolus, et ad nichilum redacta sunt ossa mea. Fratres mei testimonium dicunt contra me: P. Libera me, Domine. u\. Custodi me Domine de manu peccatoris: et ab hominibus iniquis P. Libera me, Domine.

Preces. Parce, Iesu redemptor, et subueni redemptis  delens peccata nostra P. Pretio sanguinis tui. u\. Corpus nostrum, quod cruci affigi uoluisti, te iudicante, salua P. Pretio. u\. Non iudices in ira, pro quibus iudicatus es, alapis es cesus delens peccata nostra P. Pretio. u\. Quorum peccata tuis in humeris portasti; hos, ne ruant, custodi P. Pretio. u\. Hodie in nobis purgationem fetoris sentiant, et cras reple delens peccata nostra. P. Pretio.

Hymnus. O Nazarene, lux, fol. 144.

348 Oratio. Christe Deus, qui iniuriam mortis et crucis pro nobis sustulisti; da nobis, ut per te uictores efficiamur nostri piaculi: ut in eo, quod tu post mortem resurgis in gloriam, nos a morte uitiorum, numquam ulterius casuri resurgamus per gratiam.

 Pater noster.



Ad Nonam.


Sapientie Salomonis .

R\. Deo gratias.

Fili, Deus sermone suo omnia sanat. Ipse enim uite et mortis habet potestatem, et deducit ad portas mortis, et reducit: homo autem occidit per malitiam animam suam, et cum exibit spiritus, non reuertetur, nec reuocabit animam, que recepta est: sed tuam, Domine, effugere manum impossibile est. Negantes enim te nosse impii, per fortitudinem brachii tui flagellati sunt: nouis aquis, et grandinibus persecutionem passi, per ignem consummati. Quod enim mirabile in aqua erat, quod omnia extinguit, plus ignis ualebat: uindex enim est orbis iustorum:  sed ut ipsi uidentes scirent, quoniam Dei iudicio patiuntur persecutionem. Et quodam tempore in aqua supra uirtutem ignis ardebat, ut inique terram natiuitatis exterminaret. Pro quibus angelorum esca nutristi populum tuum, et paratum panem de celo prestitisti eis sine labore, omne delectamentum in se habentem, et omnis saporis suauitatem. Ut scirent filii tui, quos dilexisti, Domine, quoniam non natiuitatis fructus pascunt homines, sed sermo tuus hos, qui in te credunt, conseruat. Quod enim ab igne non poterat exterminari, statim ab exiguo radio solis calefactum tabescebat: ut notum omnibus esset, quoniam oportet preuenire solem ad benedictionem, et ad orientem lucis te Dominum adorare. R\. Amen.


Lectio libri Malachim .

 R\. Deo gratias.

In diebus illis: Factus est sermo Domini ad Heliam Thesbitem, dicens: uade, et ostende te Achab, ut dem pluuiam super faciem terre. Iuit ergo Helias ut ostenderet se Achab: erat autem fames uehemens in Samaria. uocauitque Achab Abdiam dispensatorem domus sue: Abdias autem timebat Dominum Deum ualde. Nam cum interficeret Iezabel prophetas Domini, tulit ille centum prophetas, et abscondit eos quinquagenos, et quinquagenos in speluncis, et pauit eos pane et aqua. Dixit ergo Achab ad Abdiam: uade in terram ad uniuersos fontes aquarum, et in cunctas ualles, si forte possimus inuenire herbam, et saluare equos et mulos, et non penitus iumenta intereant. Diuiseruntque sibi regiones, ut circumirent  eas: Achab ibat per uiam unam, et Abdias per uiam alteram seorsum. Cumque esset Abdias in uia, Helias occurrit ei: qui cum cognouisset eum, cecidit super faciem suam, et ait: Num tu es domine mi, Helias? Cui ille respondit: Ego. Et dixit: uade, et dic domino tuo: Adest Helias. Et ille, Quid peccaui, inquit, quoniam tradis me seruum tuum in manu Achab, ut interficiat me? uiuit Dominus Deus tuus, quia non est gens aut regnum, in quo non miserit dominus meus, te requirens: et respondentibus cunctis: Non est hic: adiurauit regna singula et gentes, eo quod minime reperireris. Et nunc dicis mihi: uade, et dic domino tuo: Adest Helias. Cumque recessero a te, spiritus Domini asportabit te in locum, quem ego ignoro: et ingressus nunciabo  Achab, et non inueniens te, interficiet me: seruus autem tuus timet Dominum ab infantia sua. Numquid non indicatum est tibi domino meo, quid fecerim cum interficeret Iezabel prophetas Domini, quod absconderim de prophetis Domini centum uiros quinquagenos et quinquagenos in speluncis, et pauerim eos pane et aqua? Et nunc tu dicis: uade, et dic domino tuo: Adest Helias: ut interficiat me? Et dixit Helias: uiuit Dominus exercituum, ante cuius uultum sto, quia hodie apparebo ei. Abiit ergo Abdias in occursum Achab, et indicauit ei. uenitque Achab in occursum Helie. Et cum uidisset eum, ait: Tu ne es ille, qui conturbas Isrel? Et ille ait: Non ego turbaui Isrel, sed tu, et domus patris tui, qui  dereliquistis mandata Domini, et secuti estis Baalim. uerumtamen nunc mitte, et congrega ad me uniuersum Isrel in monte Carmeli, et prophetas Baal quadringentos quinquaginta, prophetasque lucorum quadringentos, qui comedunt de mensa Iezabel. Misit Achab ad omnes filios Isrel, et congregauit prophetas in monte Carmeli. Accedens autem Helias ad omnem populum Isrel, ait: Usquequo claudicatis in duas partes? si Dominus est Deus, sequimini eum: si autem Baal, sequimini illum. Et non respondit ei 349 populus uerbum. Et ait rursus Helias ad populum: Ego remansi propheta Domini solus: prophete autem Baal quadringenti et quinquaginta, propheteque Incorum quadringenti uiri sunt. Dentur nobis duo boues; et illi eligant sibi bouem unum,  et in frusta cedentes, ponant super ligna, ignem autem non supponant: et ego faciam bouem alterum, et imponam super ligna, ignem autem non supponam. Inuocate nomina deorum uestrorum, et ego inuocabo nomen Dei mei: et Deus qui exaudierit per ignem, ipse sit Deus. Respondens omnis populus, ait: Optima propositio, quam locutus est Helias. Dixit ergo Helias prophetis Baal: Eligite uobis bouem unum, et facite primi, quia uos plures estis: et inuocate nomina deorum uestrorum, ignemque non supponatis. Qui cum tulissent bouem, quem dederat eis, fecerunt: et inuocabant nomen Baal de mane usque ad meridiem, dicentes: Baal, exaudi nos. Et non erat uox, nec qui responderet: transiliebantque altare, quod fecerant. Cumque esset  iam meridies, illudebat illis Helias, dicens: Clamate uoce maiore: Deus enim est, et forsitan loquitur, aut in diuersorio est, aut in itinere, aut certe dormit, ut excitetur. Clamabant ergo uoce magna, et incidebant se iuxta ritum suum cultris, et lanceolis, donec perfunderentur sanguine. Postquam autem transiit meridies, et illis prophetantibus uenerat tempus, quo sacrificium offerri solet, nec audiebatur uox, nec aliquis respondebat, nec attendebat orantes: dixit Helias omni populo: uenite ad me. Et accedente ad se populo, curauit altare Domini, quod destructum fuerat: et tulit duodecim lapides iuxta numerum tribuum filiorum Iacob, ad quem factus est sermo Domini, dicens: Isrel erit nomen tuum Et edificauit de lapidibus altare in nomine  Domini: fecitque aqueductum, quasi per duas aratiunculas, in circuitu altaris, et composuit ligna: diuisitque per membra bouem, et posuit super ligna, et ait: Implete quatuor hydrias aqua, et fundite super holocaustum, et super ligna. Rursumque dixit: Etiam secundo hoc facite. Qui cum fecissent secundo, ait: Etiam tertio id ipsum facite. Feceruntque tertio, et currebant aque circum altare, et fossa aqueductus repleta est. Cumque iam tempus esset ut offerretur holocaustum, accedens Helias propheta, ait: Domine Deus Abraham, et Isaac, et Isrel, ostende hodie quia tu es Deus Isrel, et ego seruus tuus, et iuxta preceptum tuum feci omnia uerba hec. Exaudi me Domine, exaudi me: ut discat  populus iste, quia tu es Dominus Deus, et tu conuertisti cor eorum iterum. Cecidit autem ignis Domini, et uorauit holocaustum, et ligna, et lapides, puluerem quoque et aquam que erat in aqueductu lambens. Quod cum uidisset omnis populus, cecidit in faciem suam, et ait: Dominus ipse est Deus, Dominus ipse est Deus. Dixitque Helias ad eos: Apprehendite prophetas Baal, et ne unus quidem effugiat ex eis. Quos cum apprehendissent, duxit eos Helias ad torrentem Cison, et interfecit eos ibi. R\. Amen.

Antiphona 1. Si ambulauero in medio tribulationis, uiuificabis me: et super iram inimicorum meorum extendisti manum tuam, et saluum me fecit dextera tua. u\. Dominus retribuet pro me: Domine misericordia tua in eternum: opera manuum tuarum  ne despicias.

Oratio. Si ambulauerimus in medio tribulationis nostre, Domine uiuifica nos; et super iram inimicorum nostrorum emitte manum tuam: et libera nos dextera tua, qui uicisti mundum per Crucis tue inuictissimum signum: ut per te ab ereis huius mundi potestatibus insigniter liberati, triumphantes et ouantes petamus intima celi. R\. Amen.

Antiphona 2. Pone, Domine, lachrymas meas in conspectu tuo; conuertantur inimici mei retrorsum, et cognoscam ego, quia tu es Deus meus. u\. In quacumque die inuocauero te, uelociter exaudi me. Multiplicasti animam meam in uirtute: ecce cognoui, quoniam Deus meus es tu.

Oratio. Pone Domine in conspectu tuo contra eos,  qui nos oderunt, nostrarum obices lachrymarum: ut iam tandem inimici nostri conuertantur retrorsum, qui nos insano odio persequuntur: sicque, rogamus, nostri criminis incendia ubertas lachrymarum extinguat, ut passionis tue celebritas per arctam gradientes uiam ad gaudia nos pertrahat infinita. R\. Amen.

Antiphona 3. A laqueo lingue inique libera me, Domine, et a labiis operantibus mendacium. Libera me a rugientibus, paratis ad escam, et de manu querentium animam meam. u\. Ad Dominum cum tribularer 350 clamaui: et exaudiuit me.

Hymnus. O Nazarene. fol. 144.

Oratio. Christe Dei Patris indiuidua proles, qui adsumpto homine laqueos inique lingue perpessus es;  tu Ecclesiam tuam ab omnium passionum inlecebris libera; a nocibilitate labiorum detrahentium inlesam conserua: quatenus a rugientibus, ministris scilicet diabolice potestatis exempta, tibimet celesti in curia inhereat gloriosa.

Pater noster.



Ad uesperum.

Lauda. Illuminatio mea, et salus mea Dominus.

Antiphona. Inuoca me in die tribulationis: et eripiam te, et glorificabis me. Psalmus XLIX.

Lauda. ueniat super nos, Domine, misericordia tua; et salutare tuum, et eloquium tuum. u\. Et respondebo exprobrantibus mihi uerbum: quia speraui in sermonibus tuis.

 Hymnus. uocaris ad uitam. fol. 334. Capitula. Deus auctor luminis. fol. 343. Lauda. Hec est generatio. fol. 345.



FERIA QUARTA.



Ad Matutinum.

Antiphona. Saluum me fac Deus meus. Quoniam tu percussisti omnes aduersantes mihi sine causa: dentes peccatorum contriuisti. Psalmus III.

Oratio. Confessionem nostram Domine post quietem, dignam tuis conspectibus effice: ut sicut resurrectio nostra in te sumpsit exordium; ita uita nostra a te habeat premium, nostraque fragilitas tuo muniatur auxilio: ut hostium millia rabido nos circumdantium fremitu, tuo dispargantur iudicio, tuoque conterantur respectu, tuisque iaculis uulnerentur:  et plebs a te condita, a te redempta, ex te suscepta, fidei merito sanctoque famulatu semper ad te concurrat; tuisque in atriis te crebro laudatura consurgat. R\. Amen.

Antiphona 1. Posui faciem meam ut petram durissimam, et scio quoniam non confundar. Iuxta est enim qui me iustificat. u\. Eripe me de inimicis meis Deus meus: et ab insurgentibus in me libera me.

Oratio. Christe Deus, qui mundum ueniens liberaturus in carne, faciem tuam, ut petram posuisti durissimam; erige nos passionis tue exemplo et crucis circumualla presidio: ut et infidelitas per te confusa dispereat, et rursum fidelitas a te coronatura perueniat. R\. Amen.

Antiphona 2. Congrega, Domine, inimicos meos  quasi gregem ad uictimam: sanctifica illos in die occisionis: quia dixerunt: Non uidebit nouissima nostra. u\. Domine, exaudi orationem meam: et clamor meus ad te perueniat. Non auertas faciem tuam a me.

Oratio. Congrega, Domine, inimicos tuos quasi gregem ad uictimam, quo aut resipiscentes ad ueniam redeant, aut in malis perdurantes eternitatis iudicio contabescant: ut tu solus, qui uictima pro nobis munda oblatus es Patri, uictores nos efficias criminis nostri. R\. Amen.

Antiphona 3. Non auertas aurem tuam a singultu meo, et clamoribus, Domine Deus meus: appropinqua in die tribulationis, et dic anime mee: Ne timeas. uide, Domine, iniquitates eorum aduersum  me: iudica iudicium meum.

Oratio. Non auertas aurem tuam a singultu nostro, Domine, nec tuum remoueas aspectum a corde contrito; sed in auxilium Ecclesie tue appropinqua: ut, qui tuis passionibus conformatur, tuis quoque muneribus consoletur. R\. Amen.

R\. Omnes aduersarii mei persecuti sunt me, et non sunt satiati; ecce stylo scribentur sermones mei, et reponentur in libro, ut sint in testimonium: ego scio quia eternus est. P. Qui me dereliquit super terram. Resurget caro mea, que ista patitur. u\. Dominus Deus aperuit mihi aurem, ego autem non contradico. Ecce Deus auxiliator meus. P. Qui.

 Oratio. Omnipotens Dei Filius Christe, cuius uerba stylo ferreo, forti scilicet sententia Patrum, scripta dignoscuntur; in petra predurissima, uidelicet gentium corda, uniuersa membrorum Ecclesie tue corda emolliens, nomina eorum in pagina libri uite digiti tui sancto stylo conscribe; quo et naturali turgedine careant, et uere humilitatis gratia enitescant. R\. Amen.


In Laudibus.

Antiphona. Deus, propter te a peccatis meis faciem tuam auerte: et omnes iniquitates meas dele. Quoniam ego in iniquitatibus conceptus sum: et in peccatis peperit me mater mea. Psalmus L.

351 Oratio. Agnoscentibus nobis. fol. 259.

Antiphona Dominus mecum est quasi bellator fortis:  idcirco qui persequuntur me, cadant, et infirmi fiant: confundantur uehementer, quia non intellexerunt obprobrium sempiternum.

Canticum. Seduxisti me, Domine. fol. 276.

Oratio. Redemptor humani generis Domine Deus bellator fortis, qui torcular sustinens passionis, ipsum quoque torcular in quo calcator es, conculcasse dignosceris; dum et a morte surgis; et eos, qui te persecuti sunt corruentes infirmantesque ostendis: prebe nobis, in tuis passionibus et hilariter amarescere, et opulentius conletari: ut, dum infideles perfidia cruciat, fideles conuersio ab iniquitate absoluat. R\. Amen.

Matutinarium. In matutinis meditabor in te: quia fuisti adiutor meus, Domine. u\. Deus Deus meus  ad te de luce uigilo.

Lauda. In sanctis eius laudate Dominum.


Lectio libri Malachim .

R\. Deo gratias.

In illis diebus ait Helias ad Achab: Ascende, comede et bibe: quia sonus multe pluuie est. Ascendit Achab ut comederet, et biberet: Helias autem ascendit in uerticem Carmeli, et pronus in terram posuit faciem suam inter genua sua, et dixit ad puerum suum: Ascende, et prospice contra mare. Qui cum ascendisset, contemplatus ait: Non est quicquam. Et rursum ait illi: Reuertere septem uicibus. In septima autem uice, Ecce nubecula parua quasi uestigium hominis ascendebat de mari. Qui ait: Ascende, et dic Achab: Iunge currum tuum et descende,  ne occupet te pluuia. Cumque se uerteret huc atque illuc, ecce celi contenebrati sunt, et nubes, et uentus, et facta est pluuia grandis. Ascendens itaque Achab abiit in Iezrahel: et manus Domini facta est super Heliam, accinctisque lumbis currebat ante Achab, donec ueniret in Iezrahel.  Nunciauit autem Achab Iezabel omnia que fecerat Helias, et quomodo occidisset uniuersos prophetas Baal gladio. Misitque Iezabel nuncium ad Heliam, dicens: Hec mihi faciant dii, et hec addant, nisi hac hora cras posuero animam tuam sicut animam unius ex illis. Timuit ergo Helias, et surgens abiit, quocumque eum ferebat uoluntas: uenitque in Bersabee Iuda, et dimisit ibi puerum suum, et perrexit in desertum,  uiam unius diei Cumque uenisset, et sederet subter unam iuniperum, petiuit anime sue, ut moreretur, et ait: Sufficit mihi Domine, tolle animam meam: neque enim melior sum, quam patres mei. Proiecitque se, et obdormiuit in umbra iuniperi: et ecce angelus Domini tetigit eum, et dixit illi: Surge, comede. Respexit, et ecce ad caput suum subcinericius panis, et uas aque: comedit ergo, et bibit, et rursum obdormiuit. Reuersusque est angelus Domini secundo, et tetigit eum, dixitque illi: Surge, comede: grandis enim tibi restat uia. Qui cum surrexisset, comedit, et bibit, et ambulauit in fortitudine cibi illius quadraginta diebus et quadraginta noctibus, usque ad montem Dei Oreb. Cumque uenisset illuc, mansit in spelunca: et ecce sermo  Domini ad eum, dixitque illi: Quid hic agis Helia? At ille respondit: Zelo zelatus sum pro Domino Deo exercituum, quia dereliquerunt pactum Domini filii Isrel: altaria tua destruxerunt, et prophetas tuos occiderunt gladio, et derelictus sum ego solus, et querunt animam meam, ut auferant cam. Et ait ei: Egredere, et sta in monte coram Domino: et ecce Dominus transiit, et spiritus grandis et fortis subuertens montes, et conterens petras ante Dominum: non in spiritu Dominus, et post spiritum commotio: non in commotione Dominus, et post commotionem ignis: non in igne Dominus, et post ignem sibilus aure tenuis. Quod cum audisset Helias, operuit uultum suum pallio, et egressus stetit in ostio spelunce, et ecce uox ad eum, dicens: Quid hic  agis, Helia? et ille respondit: Zelo zelatus sum pro Domino Deo exercituum, quia dereliquerunt pactum tuum filii Isrel: altaria tua destruxerunt, et prophetas tuos occiderunt gladio, et derelictus sum ego solus, et querunt animam meam, ut auferant eam. Et ait Dominus ad eum: uade, et reuertere in uiam tuam per desertum in Damascum: cumque perueneris illuc, unges Azel regem super Syriam, et Iehu filium Namsi unges regem super Isrel: Heliseum autem filium Saphat, qui est de Abelmeula, unges prophetam pro te. Et erit, quicumque fugerit gladium Azel, occidet eum Iehu: et quicumque fugerit gladium Iehu, interficiet eum Heliseus. Et derelinquam mihi in Isrel septem millia uirorum, quorum genua non sunt incuruata ante Baal, et omne os,  quod non 352 adorauit eum osculans manum. Profectus ergo inde Helias, reperit Heliseum filium Saphat arantem in duodecim iugis boum: et ipse in duodecim iugis boum arantibus unus erat: cumque uenisset Helias ad eum, misit pallium suum super eum. Qui statim relictis bobus cucurrit post Heliam, et ait: Osculer, oro te, patrem meum, et matrem meam, et sic sequar te. Dixitque ei: uade, et reuertere: quod enim meum erat, feci tibi. Reuersus autem ab eo, tulit par boum, et mactauit illud, et in aratro boum coxit carnes, et dedit populo, et comederunt: consurgensque abiit, et secutus est Heliam, et ministrabat ei. R\. Amen.

Hymnus. Noctis tempus. fol. 257.

 Capitula. Iustus es Domine; qui pro nobis iniuste iudicatus es innocens: et ideo quesumus, ut qui punitus es sine crimine tuo, absoluas nos a facinore nostro.

Pater noster.

Lauda. Legem pone eis Domine uiam iustitie tue: et exquirant eam semper. u\. Da mihi intellectum, et perscrutabor legem tuam: et custodiam illam in toto corde meo.

Oratio. Inclina cor nostrum, Domine, in testimonia tua; et a prauo uanitatis intuitu auerte: ut ab amore terreno nos segreges; et superne dilectioni consocies. R\. Amen.



Ad Tertiam.


Prouerbiorum Salomonis .

 R\. Deo gratias.

Fili, qui despicit pauperem, exprobrat factori eius: et qui in ruina letatur alterius, non erit impunitus. Qui reddit mala pro bonis, non recedet malum de domo eius. Et qui iustificat impium, et qui condemnat iustum, abominabilis est uterque ante Deum. Quid prodest diuitias stulto habere, cum sapientiam mereri non possit? Omni tempore diligit, qui amicus est: et frater in angustiis comprobatur. Homo stultus plaudet manibus, cum spoponderit pro amico suo. Qui meditatur discordias, diligit rixas; et qui exaltat cor suum, querit ruinam. Qui peruersi cordis est, non inueniet bonum: et qui uertit linguam, incidet in malum. Munera de sinu impius accipit, ut peruertat semitas iusti. Non est bonum, damnum  inferre iusto: nec percutere principem, qui recta iudicat. Occasiones querit qui uult recedere ab amico: omni tempore erit exprobrabilis. Aqua profunda uerba iusti: et torrens redundans fons sapientie. R\. Amen.


Lectio Esaie Prophete .

R\. Deo gratias.

Hec dicit Dominus: Quis est iste, qui uenit de Edon, tinctis uestibus de Bosra? iste formosus in stola sua, gradiens in multitudine fortitudinis sue. Ego, qui loquor iustitiam, et propugnator sum ad saluandum. Quare ergo rubrum est indumentum tuum, et uestimenta tua sicut calcantium in torculari? Torcular calcaui solus, et de gentibus non est uir mecum: calcaui eos in furore meo,  et conculcaui eos in ira mea: et aspersus est sanguis eorum super uestimenta mea, et omnia indumenta mea inquinaui. Dies enim ultionis in corde meo, annus retributionis mee uenit. Circumspexi, et non erat auxiliator: quesiui, et non fuit qui adiuuaret: et saluauit mihi brachium meum, et indignatio mea ipsa auxiliata est mihi. Et conculcaui populos in furore meo, et inebriaui eos indignatione mea, et detraxi in terram uirtutem eorum. Miserationum Domini recordabor, laudem Domini super omnibus, que reddidit nobis Dominus, et super multitudinem bonorum domus Isrel, que largitus est eis secundum indulgentiam suam, et secundum multitudinem misericordiarum suarum. Et dixit: uerumtamen populus  meus est, filii non negantes: et factus est eis saluator. In omni tribulatione eorum non est tribulatus, et angelus faciei eius saluauit eos: in dilectione sua, et in indulgentia sua ipse redemit eos, et portauit eos, et eleuauit eos cunctis diebus seculi. R\. Amen.

Antiphona 1. Conclusit inimicus uiam meam, et anima mea in dolore turbata est: adiuua me, Deus meus. u\. Eripe me Domine ab homine malo: a uiro iniquo, et lingua dolosa libera me.

Oratio, Christe, Dei uirtus, et Dei sapientia, cuius uias dum antiquus hostis persequendo concludere nititur, a te, qui uia es, mirifice conculcatur; ita nos, quesumus, tua gratia circumualla; ut nec in uia peccatorum antiqui hostis obice concludamur; et  iterum te iuuante per uias uoluntatis tue dilatato corde curramus. R\. Amen.

Antiphona 2. Semper uidebo uindictam de inimicis meis: posuerunt grauedinem ceruici mee: uide Domine, et iudica, ne derelinquas me. u\. Iudica Domine nocentes me 353 et expugna impugnantes me.

Oratio. Exurge Deus, et misericorditer iudica terram, qui es pro nobis iudicatus in terra; qui condemnatus absoluis reos; qui moriens uiuificas mortuos; qui resurgens confirmas dubios, et confundis iniquos. In tuam namque hereditatem gentes credendo uocentur, quem resurrexisse pro salute fidelium confitentur. R\. Amen.

Antiphona 3. Cogitauerunt mala aduersus animam  meam, et peccata sua occultauerunt. Memor esto stetisse me ante faciem tuam, et locutum esse pro eis bona. u\. Qui cogitauerunt malitias in corde suo: tota die constituebant prelia. Non dicatur Gloria.

R\. Ecce factus sum omnibus inimicis meis in prouerbium; et longe facti sunt, qui me diligebant. Extendit inimicus meus aduersum me pharetram suam, et subuertit calcaneum meum. Repleta est anima mea doloribus. Congregauit inimicus meus furorem suum in me, et infremuit contra me dentibus suis. P. Tu autem, Domine, libera me, et pone me iuxta te. u\. Subito uulnerauit me inuidus inimicus, et ad nichilum redacta sunt ossa mea. P. Tu autem, Domine. Non dicatur Gloria.

 Preces. Tu pastor bone, qui pro ouibus animam posuisti, memento nostri, P. Placare, et miserere. u\. uirtus perennis, sapientia Dei summi, uerbum Patris, memento nostri; P. Placare. u\. Conditor rerum, uita omnium, dominator Angelorum, memento nostri. P. Placare. u\. Tu Dei agnus, tu pro nobis es, uelut ouis, immolatus, memento nostri; P. Placare. u\. Innocens captus, cesus colaphis, latronibus datus, memento nostri; P. Placare. u\. Qui solus mortem nostri criminis tua morte deuicisti, memento nostri; P. Placare.

Hymnus. O Nazarene. fol. 144.

Capitula. Aduersus tuam, Christe, animam mala cogitantes patienter equidem sustines, ut pro te bonum tuis pastor exemplum gregibus preberes: dum  et persequentium iacula toleras, et pro persequentibus Patrem efflagitas; da ergo nobis, passionis tue sacramento a nostris passionibus elui, ut, qui blasphemantes te patientissime tolerasti, credentes tibi ab eterna eruas damnatione iudicii.

Pater noster.



Ad Sextam.


Lectio libri Hieremie Prophete .

R\. Deo gratias.

Hec dicit Dominus: Ecce ego longe proiiciam habitatores terre in hac uice: et tribulabo eos ita ut non inueniantur. ue mihi super contritione mea, pessima plaga mea. Ego autem dixi: Plane hec infirmitas mea est, et portabo illam. Tabernaculum meum uastatum est: omnes funiculi mei dirupti  sunt, filii mei exierunt a me, et non subsistunt: non est qui extendat ultra tentorium meum, et erigat pelles meas. Quia stulte egerunt pastores, et Dominum non quesierunt: propterea non intellexerunt, et omnis grex eorum dispersus est. uox auditionis ecce uenit, et commotio magna de terra Aquilonis: ut ponat ciuitates Iuda solitudinem, et habitaculum draconum.  Audite uerba pacti huius, et loquimini ad uiros Iuda, et ad habitatores Hierusalem, et dices ad eos: Hec dicit Dominus Deus Isrel: Maledictus uir, qui non audierit uerba pacti huius, quod precopi patribus uestris in die, qua eduxi eos de terra Aegypti, de fornace ferrea, dicens: Audite uocem meam, et facite omnia que precepi uobis, et eritis mihi in populum,  et ego ero uobis in Deum. R\. Amen.

Antiphona 1. Augeat Dominus plebem suam, et multiplicet eam in multis millibus populorum. u\. Confiteantur Domino misericordias eius: et mirabilia eius filiis hominum.

Oratio. Auge, Domine, populum tuum nimis, eumque uel meritis, uel rebus exalta: ut, qui inuidorum dontibus mordemur, feliciores semper, te propitiante, constemus. R\. Amen.

Antiphona 2. Letentur, Domine, super eloquia tua: sicut qui inuenit spolia multa. u\. Et sacrificent sacrificium laudis: et pronuntient opera eius in exultatione.

Oratio. Letentur, Domine, super eloquia tua, que  super mel et fauum sunt dulcia: qualiter nobis temporalem dilectionem non inferant; sed ad supernam semper delectationem ouando perducant. R\ Amen.

Antiphona 3. Testimonium tuum, Domine, fidele, paruulis prestet sapientiam. u\. Iustitie Domini recte, letificantes corda.

Oratio. Testimoniorum tuorum, Domine, efficiamur heredes; que nobis facta sunt credibilia: 354 sint nostre meditationi assidua, ut sunt fidei ueritate sincera: atque ita nostro consummentur opere, sicut proferuntur ex ore: regant consolatione merentes; ac promptiores ad te faciant auditores. R\. Amen.

R\. Gressus eorum dirige, Deus, in semitis tuis: P. Ut non moueantur uestigia eorum. u\. Declaratio  sermonum tuorum illuminat: et intellectum dat paruulis. P. Ut.

Preces. Domine, exaudi, et salua, et libera me. P. Domine, u\. Ad te ascendat oratio mea, Deus, et libera me. P. Domine, u\. Ne auertas faciem tuam a me, sed libera me, P. Domine. u\. Cogitauerunt aduersum me: ne deseras me, sed libera me, P. Domine. u\. Tu enim Deus auxiliator meus, tu adiuua me, P. Domine. u\. Eripiat me manus excelsa tua, et protegat me, P. Domine. u\. Adsiste mihi in adiutorium semper, et libera, P. Domine. u\. Nunc ecce oppressit me dolor meus: iam libera me, P. Domine. u\. Spiritus meus attenuatus est in me: uiuifica me, P. Domine. u\. Artus mei in nichilum redacti sunt, iam refice me, P. Domine.  u\. Hostes mei furorem suum impleuerunt; tu erue me, P. Domine. u\. Infremuerunt contra me dentibus suis; tu libera me, P. Domine. u\. Aperuerunt contra me ora sua; tu custodi me, P. Domine. u\. Adsistat tibi oratio mea, Deus, et exaudi me, P. Domine. u\. Clamor meus ad te perueniat, et exaudi me, P. Domine. u\. uirtus tua afflictum eripiat, et protegat me.

Hymnus. O Nazarene, lux. fol. 144.

Capitula. Gressus nostros Domine in semitis tuis confirma, ut in uia tua gradientes, misericordie tue nobis auxilientur, et in tentationibus tueantur: ut cum apparuerit iustitia tua, appareamus in conspectu tuo sine confusione, et satiemur gloria tua sine confusione. Pater noster.



Ad uesperum.


Lauda. uespere, et mane, et meridie te laudamus, Domine.

Antiphona. Eripe me Domine ab homine malo: et a uiro iniquo libera me. Psalmus CXXXIX.

Lauda. Deus laudem meam ne tacueris: quia ore impii circumdederunt me: et expugnauerunt me gratis.


Hymnus.


   Iam legis umbra clauditur,
Nouumque Phasse prodiit,
Cum uera lux in uesperum
Mundi suborta promicat.

   Hinc Christe rex post biduum
Cene litas conuiuium,
 Quo pascha pridem mysticum
In pascha nostrum uertitur.

   Audi fidelium preces,
Qui traditorem passus es;
Hac nocte nos inlumina,
Carnem laua, cor prepara.

   Ardor tue dulcedinis
Interna nostra concremet;
Fides paratos innouet,
Opusque ad regnum uocet.

   Ut, suauitate gratie
Hinc aduocati, in crastinum
Inebriemur poculis
Tui sacrati sanguinis.

    Deo Patri sit gloria,
Eiusque soli Filio,
Cum Spiritu Paraclito,
Regnans per omne seculum.
   Amen.

Capitula. Propinqua passionis tue solemnia, Christe Deus, plebs deuota suscipiens, preparari tibi in hostiam uiuam desiderat; proinde quesumus, ut qui in crastinum ad tuum accessuri sumus conuiuium, presta, ut in susceptione huius uenerande noctis et culparum tenebris careamus et amoris tui igne inflammemur.

Pater noster.

Benedictio. Passio nos conseruet iure perenni; R\. Amen. Crimine nos hodie lauet, et eras munere ditet:  R\. Amen. Quo, pulsis uitiis, Pascha cum illo celebretis. R\. Amen.

Lauda. Legem pone eis Domine. fol. 352.



FERIA QUINTA.



Ad Matutinum.

Antiphona. Deus percussisti omnes aduersantes mihi sine causa: dentes peccatorum contriuisti. Psalmus III.

Oratio. Domine, gloria nostra, caput nostrum, ne uitiorum gurgite mergamur exalta; et ne nos multiplex curuet tribulatio, subleua: te uero nobis auxiliante, nec multitudo nocebit tribulantium, et superbia in nos frangetur insurgentium; tuis ergo benedictionem infunde in populis, qui auctor es et defensor nostre salutis. R\. Amen.

 Antiphona 1. Tu Domine demonstrasti mihi, et ego cognoui. Quasi agnus mansuetus, 355 portatus sum ad uictimam: et nunc cognoui quia super me cogitauerunt consilia. u\. Et tu, Domine, deridebis eos, et pro nichilo habebis omnes gentes. Non dicatur Gloria.

Oratio. Quasi agnus mansuetus traditus pro nobis, Domine: qui utique sine peccato et delicto portatus es ad uictimam: presta ergo nobis, ut innocentia agni adipiscamur, ut in eternum tecum sine fine uiuamus. R\. Amen.

Antiphona 2. Facta est hereditas mea mihi tamquam leo in silua: dedit contra me uocem suam. u\. Quoniam quem tu perfecisti, ipsi destruxerunt: iustus autem quid fecit? Non dicatur Gloria.

 Oratio. Christe Dei Fili, cuius facta est hereditas tua tibi, quasi leo in silua, crudeli contra te ritu ut crucifigaris exclamans: ita nos infusione Sancti Spiritus reple, ut caritatis igne feruentes innocue uocis clamorem ad auditus tue omnipotentie dirigamus; et animas nostras pro fratribus ponere totis nisibus insistamus. R\. Amen.

Antiphona 3. Non sedi in consilio eorum, ludentibus ipsis; sed timebam a facie eorum. Solus sedebam, quoniam amaritudine repletus sum. u\. Odiui congregationes malignorum: et cum impiis non sedebo. Non dicatur Gloria.

Oratio. Unigenite Dei Filius, qui in carne moriturus apparens, in concilio ludentium non sedisti, sed  solus sedens amaritudine pro nobis repletus es; concede nobis, ut de passionibus tuis nullo modo erubescentes, glorie tue mereamur sine fine esse participes. R\. Amen.

R\. Qui mecum, ait, manum miserit in paropside, ille me traditurus est hodie. P. ue homini, per quem filius hominis tradetur: bonum erat illi, si natus non fuisset homo ille. u\. Locutus est Dominus iehsu Christus discipulis suis, dicens: Surgite, eamus: ecce appropinquabit, qui me tradet. P. ue homini. Non dicatur Gloria.

Oratio. Christe Dei Filius, qui transiturus ex hoc mundo ad Patrem, speciali signo tuum predixisti traditorem: quo non solum non lateret in ceteris, sed ut potius discerneretur a ceteris: te quesumus,  te rogamus, ut non precidamur ab Ecclesie membro, qui redempti sumus tuo sanguine pretioso: neque quisquam in Ecclesia tua constitutus torporem incurrat; sed gloriosis patientie tue exemplis prouocemur ad gloriam: qui proditoris tui in nullo imitantes studia, bonorum discipulorum et doctrinam capiamus et premia. R\. Amen.

Antiphona. Cor contritum et humiliatum ne spernas, Deus; sed benigne fac, deprecor, et miserere mei Deus, miserere. Psalmus L.

Oratio. Cordis nostri secreta. fol. 210.

Ad Canticum. Antiphona. Domine probator iuste, qui probas corda, et renes, uideam, queso, ultionem de inimicis meis: tibi enim reuelaui causam meam.

 Canticum. Seduxisti me, Domine. fol. 276.

Oratio. Deus, probator iuste, qui reuelatam tibi causam Filii tui, passionis utique sue iniuriam in infidelibus puniturus agnoscis; uideamus, quesumus, ultionem de inimicis eius, ita ut aut resipiscentes ab infidelitate ipsi se penitendo ulciscantur, aut perdurantes in perfidia per eius puniantur iustitiam, cuius nunc contemnunt misericordiam manifestam. R\. Amen.

Matutinarium. Ego autem cantabo uirtutem tuam, Domine; et exaltabo mane misericordiam tuam. Quia factus es susceptor meus, Domine. u\. Eripe me de inimicis meis, Deus meus: et ab insurgentibus in me libera me.

Lauda. Te laudant montes et omnes colles: te  laudant principes et omnes iudices terre: omnes Angeli te collaudant: Laudate.


Lectio libri Malachim .

R\. Deo gratias.

In illis diebus: Congregauit Benadab rex Syrie uniuersum exercitum suum, et ascendit, et obsidebat Samariam. Factaque est fames magna in Samaria: et tamdiu obsessa est, donec uenumdaretur caput asini octoginta argenteis, et quarta pars caui stercoris columbarum quinque argenteis. Cumque rex Isrel transiret per murum, mulier quedam exclamauit ad eum, dicens: Salua me, Domine mi rex. Qui ait: Non te saluat Dominus: unde te possum saluare? de area, uel de torculari? Dixitque ad eam  rex: Quid tibi uis? Que respondit: Mulier ista dixit mihi: Da filium tuum, ut comedamus eum hodie, et filium meum comedemus cras. 356 Coximus ergo filium meum, et comedimus: dixique ei altera die: Da filium tuum, ut comedamus eum. Que abscondit filium suum. Quod cum audisset rex, scidit uestimenta sua, et transibat per murum. uiditque omnis populus cilicium, quo uestitus erat ad carnem intrinsecus. Et ait rex: Hec mihi faciat Deus, et hec addat, si steterit caput Helisei filii Saphat super ipsum hodie. Heliseus autem sedebat in domo sua, et senes sedebant cum eo. Premisit itaque uirum: et antequam ueniret nuncius ille, dixit ad senes: Numquid scitis, quod miserit filius homicide hic, ut precidatur caput meum? uidete ergo, cum uenerit nuncius,  claudite ostium, et non sinatis eum introire: ecce enim sonitus pedum domini eius post eum est. Adhuc illo loquente eis, apparuit nuncius, qui ueniebat ad eum. Et ait: Ecce tantum malum a Domino est: quid amplius expectabo a Domino?  Dixit autem Heliseus: Audite uerbum Domini: hec dicit Dominus: In tempore hoc cras modius simile uno statere erit, et duo modii hordei statere uno, in porta Samarie. Respondens unus de ducibus, super cuius manum rex incumbebat, homini Dei, ait: Si Dominus etiam fecerit cataractas in celo, numquid poterit esse, quod loqueris? Qui ait: uidebis oculis tuis, et inde non comedes. Quatuor ergo uiri erant leprosi iuxta introitum porte: qui dixerunt ad inuicem: Quid hic esse uolumus, donec moriamur? siue ingredi uoluerimus  ciuitatem, fame moriemur: siue manserimus hic, nobis moriendum est: uenite ergo, et transfugiamus ad castra Syrie: si pepercerint nobis, uiuemus: si autem occidere uoluerint, nichilominus moriemur. Surrexerunt ergo uesperi, ut uenirent ad castra Syrie. Cumque uenissent ad principium castrorum Syrie, nullum ibidem repererunt. Siquidem Dominus sonitum audiri fecerat curruum et equorum, et exercitus plurimi: dixeruntque ad inuicem: ecce mercede conduxit aduersum nos rex Isrel reges Hetheorum, et Aegyptiorum, et uenerunt super nos. Surrexerunt ergo, et fugerunt in tenebris, et dereliquerunt tentoria sua, et equos et asinos et mulos, in castris, fugeruntque, animas tantum suas saluare cupientes. Igitur cum uenissent leprosi illi ad principium  castrorum, ingressi sunt unum tabernaculum, et comederunt et biberunt tuleruntque inde argentum, et aurum, et uestes, et abierunt, et absconderunt: et rursum reuersi sunt ad aliud tabernaculum, et inde similiter auferentes absconderunt. Dixeruntque ad inuicem: Non recte facimus: hec enim dies boni nuncii est. Si tacuerimus, et noluerimus nunciare usque mane, sceleris arguemur: uenite, eamus, et nunciemus in aula regis. Cumque uenissent ad portam ciuitatis, narrauerunt eis, dicentes: Iuimus ad castra Syrie, et nullum ibidem reperimus hominem, nisi equos, et asinos alligatos, et fixa tentoria. Ierunt ergo portarii, et nunciauerunt in palatio regis intrinsecus. Qui surrexit nocte, et ait ad seruos  suos: Dico uobis quid fecerint nobis Syri: sciunt quia fame laboramus, et idcirco egressi sunt de castris, et latitant in agris, dicentes: Cum egressi fuerint de ciuitate, capiemus eos uiuos, et tunc ciuitatem ingredi poterimus. Respondit autem unus seruorum eius: Tollamus quinque equos, qui remanserunt in urbe  et mittentes, explorare poterimus. Adduxerunt ergo duos equos, misitque rex in castra Syrorum, dicens: Ite, et uidete. Qui abierunt post eos usque ad Iordanem: ecce autem omnis uia plena erat uestibus et uasis, que proiecerant Syri cum turbarentur: reuersique nuncii indicauerunt regi. Et egressus populus, diripuit castra Syrie: factusque est modius simile statere  uno, et duo modii hordei statere uno, iuxta uerbum Domini. Porro rex ducem illum, in cuius manu incubuerat, constituit ad portam: quem conculcauit turba in introitu porte, et mortuus est, iuxta quod locutus fuerat uir Dei. R\. Amen.

Hymnus. Noctis tempus. fol. 257.

Capitula. Christe Dei Filius, quem Deus Pater pro nobis omnibus tradidit, cum ueram te pro nobis hostiam ipse suscepit; suscipe desiderium populi tui: quos redemisti salua: quos liberasti, uiuifica: non sinas in perpetuum luctum ire, quos, ne perpetualiter perirent, uenisti redimere; clauis timoris tui confige cor nostrum qui pro nobis omnibus et crucem passus es, et sepulchrum: ut per te et hic nobis sit remissio criminum, et in futuro perpetuum gaudium,  quem pro omnibus credimus crucifixum.

Pater noster.

Lauda. Da eis intellectum, Domine, ut discant 357 mandata tua. u\. Deduc me in legem mandatorum: quoniam ipsam uolui.

Oratio. Aequitatem testimoniorum tuorum, Domine, da nobis auidiori sensu capere: ut, quod mortificat in nos stultitia, uiuificet a te sapientia destinata. R\. Amen.



Ad Tertiam.


Prouerbiorum Salomonis .

R\. Deo gratias.

Fili mi, audi disciplinam patris tui, et ne dimittas legem matris tue: ut addatur gratia capiti tuo, et  torques eollo tuo. Fili mi, si te lactauerint peccatores, ne acquiescas eis. Si dixerint: ueni nobiscum, insidiemur sanguini, abscondamus tendiculas contra insontem frustra: deglutiamus eum sicut infernus uiuentem, et integrum quasi descendentem in lacum. Omnem pretiosam substantiam reperiemus, implebimus domos nostras spoliis. Sortem mitte nobiscum, marsupium sit unum omnium nostrum. Fili mi, ne ambules cum eis, prohibe pedem tuum a semitis eorum. Pedes enim illorum ad malum currunt, et festinant ut effundant sanguinem. Frustra autem iacitur rete ante oculos pennatorum. Ipsi quoque contra sanguinem suum insidiantur, et moliuntur fraudes contra animas suas . Fili mi, si intrauerit sapientia cor tuum, et scientia anime tue placuerit:  consilium custodiet te, et prudentia seruabit te, ut eruaris a uia mala, et ab homine, qui peruersa loquitur: qui relinquunt iter rectum, et ambulant per uias tenebrosas: qui letantur cum malefecerint, et exultant in rebus pessimis: quorum uie peruerse sunt, et infames gressus eorum . Serua, fili mi, mandata mea, et uiues: et legem meam quasi pupillam oculi tui. R\ Amen.


Lectio libri Esaie Prophete .

R\. Deo gratias.

Quis est hic liber repudii matris uestre, quo dimisi eam? aut quis est creditor meus, cui uendidi uos? ecce enim in iniquitatibus uestris uenditi estis, et in sceleribus uestris dimisi matrem uestram. Quia ueni, et non erat uir: uocaui, et non erat qui audiret: numquid  abbreuiata et paruula facta est manus mea, ut non possem redimere? aut non est in me uirtus ad liberandum? Ecce in increpatione mea desertum faciam mare, ponam flumina in siccum: computrescent pisces sine aqua, et morientur in siti. Induam celos tenebris, et saccum ponam operimentum eorum. Dominus dedit mihi linguam eruditam, ut sciam sustentare eum, qui lapsus est uerbo: erigit mane, mane erigit mihi aurem, ut audiam quasi magistrum, Dominus Deus aperuit mihi aurem, ego autem non contradico: retrorsum non abii. Corpus meum dedi percutientibus, et genas meas uellentibus: faciem meam non auerti ab increpantibus, et conspuentibus in me. Dominus Deus auxiliator meus, et ideo non sum confusus: ideo posui faciem meam  ut petram durissimam, et scio quoniam non confundar. Iuxta est qui iustificat me, quis contradicet mihi? stemus simul, quis est aduersarius meus? accedat ad me. Ecce Dominus meus auxiliator meus: quis est qui condemnet me? Ecce omnes quasi uestimentum conterentur, tinea comedet eos. Quis ex uobis timens Dominum, audiens uocem serui sui?  Hec dicit Dominus: Ecce confundentur et erubescent omnes, qui pugnant aduersum te: erunt quasi non sint, et peribunt uiri, qui contradicunt tibi. Queres eos, et non inuenies, uiros rebelles tuos: et erunt quasi non sint: et ueluti consumptio homines bellantes aduersum te. Quia ego Dominus Deus tuus apprehendens manum tuam, dicensque tibi: Ne timeas, ego adiuui te, dicit Dominus  omnipotens. R\. Amen.

Antiphona 3. Dixerunt apud se cogitantes iniqua: Homo iste beatificat nouissima iustorum et gloriatur patrem se habere Deum. uideamus si sermones eius ueri sunt, et tentemus, que uentura sunt ei. Quod si uerus est filius Dei, suscipiet illum, et liberabit eum de manu contrariorum. u\. Et ingrediebantur, ut uiderent, uana locutum est cor eorum, congregauerunt iniquitatem sibi. Et egrediebantur foras, et loquebantur. Non dicatur Gloria.

Oratio. Christe, Dei Filius, qui aduersum te cogitantes iniqua, cruentaque malignorum consilia in te patiens tolerasti; da nobis, exemplo tuo habere cor patiens, et aduersos equali tolerantia superare: ut  qui te habere Deum Patrem cognoscimus, cognitionis huius fide saluemur: et, qui passionis tue dies recolimus, nostrarum passionum sordibus expiemur. R\. Amen.

Antiphona 2. Locutus est Dominus iehsu 358 Christus discipulis suis, dicens: Surgite, eamus: ecce appropinquabit, qui me tradet. u\. Etenim homo pacis mee, in quo speraui: qui edebat panes meos, magnificauit super me supplantationem.

Oratio. Christe Dei Filius, qui specialiter discipulis tuis precipiens, antequam traditus esses, imperasti, ut surgerent; da nobis, quesumus, ut patiendi malos habeamus constantiam, et patientie teneamus exempla: quo a te discentes, quam mitis sis et humilis corde; et passionibus tuis communicemus  exemplo, et beatitudinis eterne potiamur subsidio. R\. Amen.

Antiphona 3. Ecce uenit hora, ut dispargamini, et me solum relinquatis; sed non sum solus, quia Pater mecum est: confidite, ego uici mundum. u\. Quoniam si inimicus meus maledixisset mihi, supportassem utique. Et si is, qui oderat me, aduersum me magna locutus fuisset: absconderem me utique ab eo.

R\. Qui edebat panes meos mecum, eleuauit contra me calcaneum. Tu autem Domine miserere mei, et resuscita me. u\. Ecce tradidit me, quem diligebam, et crudeli plaga percussit me: iam, Deus, pone uulneri meo salutem. P. Et resuscita. Non dicatur Gloria.

Preces. Clamamus ad te, Deus, exaudi nos. P. Et  a flagello ire tue libera. u\. Qui traditus es ad mortem, Redemptor Sancte, uiuifica gregem, quem tuo redemisti cruore. P. Et a flagello. u\. Qui flagellaris ab impiis et iniquis; qui aceto potaris, nos a futuris libera malis, P. Et a flagello. u\. Qui portas spineam in capite tuo coronam, ut nos membra tua a spinis criminum purges, P. Et a flagello. u\. uox tua Patrem pro nobis nunc interpellet, que clamauit in Cruce, ut ignorantibus subueniret, P. Et a flagello. u\. Sanguinis tui pretio salua nos, Christe, et tibi coniunge per crucis beate fauorem, P. Et a flagello. u\. Pena tua reatum nostrum absoluat, et mors tua in deuictam mortem extinguat, P. Et a flagello.

Hymnus. O Nazarene. fol. 144.

Oratio. Christe, qui de patibulo ad Patrem, ut quid  te dereliquerit, acclamasti: qui cruce tua hominem. peccato perditum redemisti, illumque peccati auctorem eternis arsurum ignibus tradidisti; postulamus sanctam clementiam tuam, ut nos, qui in te credimus, numquam derelinquas: nec confidentiam nostram a tua Deitate repellas; sed propitius clamorem nostrum suscipe, et tibimet placito famulatu seruire concede.

Pater noster.



IN CeNA DOMINI.



Ad Nonam.

Antiphona 1. Cogitauerunt aduersum me, Ne derelinquas, Domine, P. Ne forte exaltentur. u\. Eripe me Domine ab homine malo: a uiro iniquo libera me. Qui cogitauerunt iniustitias in corde: tota die constituebant  bella. P. Ne derelinquas, Domine, ne forte exaltentur. u\. Acuerunt linguas suas, sicut serpentes: uenenum aspidum sub labiis eorum. P. Ne derelinquas, Domine.

Capitula. Diligamus, et sequamur, fratres carissimi, iustitiam sempiternam, manducare cupientes Dominicam cenam: ueniente enim patrefamillas, in exteriores tenebras reprobatus conuiua proiicitur, et sine nuptiali ueste repertus damnatur. Nemo prauis cogitationibus sordidatus adueniat: nemo sacramenta celestia simulator accipiat. Imitemur potius patientiam Saluatoris, a quo sic uideamus toleratam esse fraudulentiam traditoris, ut maligna cogitantem, rerum omnium prescius Dominus iehsu Christus secum cenare permitteret, ne sanctificato pane fraudaret.  Imitemur eius humilitatem, qui discipulorum pedes humiliter lauit: imitemur bonitatem eius, qui neganti Petro fructuosas lacrymas donauit: caueamus inquietos fratres corporaliter declinare, et caritatem humilitatemque omnibus delectemur simpliciter exhibere. Sacrificium penitentie ieiunantes orantesque soluamus, ut securi semper ad celeste conuiuium festinemus. R\. Amen.

Antiphona 2. Ingressus Dominus iehsu in domum discubuit. Et ecce mulier habens alabastrum unguenti pretiosi, stans retro secus pedes eius, osculabatur eos, et lacrymis suis rigans capillis suis extergebat eos, P. Et ungebat unguento. u\. Quod cum uidissent, qui cum eo erant, dicebant intra se: Hic si propheta esset, sciret mulierem, que tangit eum:  quia peccatrix est. Sciens Dominus cogitationes eorum, dixit ad eos: Quid molesti estis mulieri? quia bonum opus operata est in me. Propter quod dico uobis: Remissa sunt ei peccata multa, quoniam dilexit 359 multum. P. Et ungebat unguento.

Oratio. Accessuri, dilectissimi fratres, ad Dominicam cenam: hodie faciem Domini Iesu ac redemptoris nostri preueniamus in confessione cum omni fiducia; petentes ab illo cum lacrymis, ut expoliatos nos ab omnibus criminibus nostris, faciat accedere ad calicem sue sacratissime passionis. R\. Amen.

Antiphona 3. Dominus iehsu misit discipulos suos, et dixit ad eos: Euntes parate nobis Pascha, ut manducemus. P. Quia desiderio desideraui hoc Pascha manducare uobiscum, antequam patiar. u\. Cenantibus  autem illis accepit iehsu panem, et benedixit, deditque discipulis suis, et dixit: Accipite, et comedite. P. Quia desiderio. u\. Accepit et calicem, postquam cenauit, deditque discipulis suis dicens. Accipite ex hoc omnes. Hic est enim sanguis meus noui testamenti, qui pro multis effundetur in remissionem peccatorum. Non bibam amodo, donec illud bibam uobiscum nouum in regno Patris mei. P. Quia desiderio desideraui.

Oratio. Cogitantes, et delicta nostra cernentes non cruentas tibi, Domine, uictimas immolamus, sed simplicibus uotis tibi sempiterni Sacerdotis corpus offerimus. Memorare itaque, Domine, quid pro nobis pertulerit, qui peccata nostra portauit. Indue ergo  nos iustitie stola, ut in cena tua sine ueste nuptiali nullus accumbat: gaudiis celestibus noui testamenti conuiuium floreat: procul absit dolus, quo deceptus est malus ille discipulus: sit in omnibus fides uera, spes certa, et caritas pura: ut spiritulibus sacramentis non damnetur conscientia; sed per pacis caritatisque tue dulcedinem ab omnibus emundati uitiis ad te proclamemus e terris:

Pater noster.



Ad uesperas post expoliatum altare.

Antiphona. Quemodo ad latronem cum gladiis et fustibus uenistis comprehendere me: uobiscum fui docens, et non tenuistis me. Unus ex uobis traditurus est me. Responderunt discipuli dicentes: Numquid ego sum, Domine? Qui mecum, ait, manum  mittit in paropside, ille me traditurus est hodie. Psalmus CuIII.

Oratio. Quas tibi, Domine Iesu Christe, pro cruce lacrymas, que pro sanguinis effusione suspiria uel lamenta respondimus? que pia uota reddamus? Ecce nunc appares pro nobis penis cruciandus indebitis: en caperis: expuendus, expueris: flagellandus, flagellaris: crucifigendus, crucifigeris: deridendus, derideris: aceto propinandus, propinaris: consummandus, consummaris. Mirabiliter surrecturus parce nobis, Christe Domine: parce rogamus per admirabilem sancte passionis ac resurrectionis tue uirtutem. Et, sicut paradisi ciuem reddidisti latronem, ita per crucis tue uictoriam omnem a malo liberes  mundum, atque uniuersam redimas hominum creaturam: ut nos, quos conscientiarum obscuritas prostrauit in luctum, resurrectionis tue claritas attollat in gaudium. R\. Amen.

Alia Oratio. Expia, quesumus, Domine, nostrorum cunctas facinorum culpas; ut deposito ueteris hominis indumento per magnificentissime tue passionis exemplum, diuina resurrectionis tue innouati letitia celestibus nos sentiamus operibus inlustrari. R\. Amen.

Per misericordiam tuam, etc.

Dominus sit. R\. Et cum.



Ad pedes lauandos.

Antiphona. Bone Magister, laua me ab iniustitia mea: et a peccato meo munda me. Si enim ego laui  pedes uestros, Magister et Dominus; et uos debetis aliorum lauare pedes. Exemplum enim relinquo, ut quemadmodum ego facio, et uos similiter faciatis. u\. Beati immaculati in uia: qui ambulant in lege Domini.

Oratio. Unigenite Dei Patris Filius, qui pro mundi salute nostre humilitatis assumere dignatus es carnem, qui misericorditer hominem, quem formaueras deceptum a persuasione diaboli per humilitatis tue gratiam ad paradisi iter fecisti reuocare gressus; qui discipulorum tuorum pedes non dedignasti lauare, ut nos imitando exemplum salutare, tecum faceres conregnare: petimus clementiam tuam, omnipotens Deus, ut nostrorum deleas facinora peccatorum,  quatenus abluti a delictis mereamur Sanctis effici participes in regno superno. R\. Amen.

Alia Oratio. Domine Iesu Christe Filius Dei, qui in tempore nunciatus et ante omnia tempora ex Patre genitus; quique etiam post multa secula nasci dignaatus es de uirgine matre; quique formam serui accipiens in similitudinem hominis 360 numquam abfuisti de sinu ingeniti Patris; quique non es dedignatus pedes tuorum lauare discipulorum; qui es etiam Dominus Angelorum: quesumus omnipotentiam tuam, clementissime Deus, ut cuius nitimur imitari exemplum, eius mereamur fieri participes regni: quatenus abluti ab omnibus nostrorum uitiis peccatorum, seruiamus nomini sancto tuo. Laua mores nostros unda uerbi tui, et a contagione sordium  gratia purifica salutari: et qui Unigeniti tui humilitatem annuo recolimus opere, dum aqua fraternos pedes abluimus, humilitatem sedulo prosequamur: et quod uisibiliter nos impendimus pedibus, tu inuisibiliter nostris impertias animabus. R\. Amen.



SEXTA FERIA IN PARASCEuE.



Ad Matutinum.

Antiphona. Ego iniquitatem meam agnosco: et peccatum meum contra me est semper. Tibi soli peccaui: Miserere mei, Deus. Ps. L.

Preces. Deprecemur Dominum, ut remissionem peccatorum et pacem nobis propitius donare dignetur. Dicamus omnes: P. Domine, exaudi, et miserere. u\. Ex toto corde et ex tota mente supplices te precamur, P. Domine, exaudi. u\. Non secundum  peccata nostra retribuas nobis; P. Domine. u\. Sed secundum misericordiam indulge nobis; P. Domine. u\. Dicamus omnes: P. Domine, exaudi. Capitulum repetat. Et Diaconus dicit Erigite uos. Et Sacerdos dicit

Oratio. Agnoscentes iniquitates nostras et scelera nostra, Christe Deus nostre salutis, qui passionibus tuis nostrorum omnium passiones extinguis; tribue nobis famulis tuis Domine Iesu Christe indulgentiam criminum, et remissionem peccatorum; et uitam eternam a te Domine consequi mereamur. R\. Amen.

Antiphona. Longe fecisti notos meos a me: posuerunt me abominationem sibi. Traditus sum, et  non egrediebar, u\. Domine Deus salutis mee, die clamaui, et nocte coram te.

Preces. Deprecemur Dominum, ut supra.

Preces. Dicamus omnes: P. Domine, exaudi, et miserere. u\. Deus, ne peccata nostra consueta pietatis tue misericordiam uincant. P. Domine. u\. Deus, qui maiori benignitate misereris; quam nos facilitate peccamus. P. Domine. u\. Intende, quesumus, confitentes, et consolare merentes. P. Domine, exaudi. Dicamus omnes: Capitulum repetat. Et Diaconus dicit Erigite uos. Et Sacerdos dicit

Oratio. Christe Dei Filius Patris, qui notis tuis longe astantibus in passione discipulis, uisionem ingeris crucis; ne elongari te, quesumus, patiaris a nobis; sed notas nobis effice uias tue dulcedinis:  quique traditus non egrederis, scilicet dum occultus interioribus tuis, Deum te hominibus monstrari non pateris; uera cognitione nos satia tue Diuinitatis: ut in ea te post transitum potiamur substantia: Qui cum Deo Patre, et Spiritu Sancto unus permanes in Trinitate et in gloria sempiterna.

Antiphona. Sedebit singularis, et tacebit: quoniam sustulit iugum graue super se. Dedit percutienti se maxillam, satiabitur opprobriis. Ponet in puluere os suum, tamquam spes patienti. u\. Aestimatus sum cum descendentibus in lacum: factus sum, sicut homo sine adiutorio, inter mortuos liber.

Preces. Deprecemur Dominum, ut supra.

Preces. Dicamus omnes: P. Domine, exaudi, et miserere. u\. Creuerunt iniquitates nostre coram te,  et peccata nostra responderunt nobis. P. Domine. u\. Defecit pre amaritudine uita nostra: consumptum est in dolore cor nostrum. P. Domine. u\. Cooperuisti nube temetipsum, ut non adiret te oratio nostra. P. Domine. Dicamus omnes. Capitulum repetat, etc.

Oratio. Iesu, Deus noster, qui maxillam prebuisti percussoribus tuis, saturatus pro nobis ipse opprobriis; concede nobis miseris seruis tuis, ut passionis tue exemplo instructi, iugum suaue tuum portemus semper idonei: quo a te discentes quam mitis sis et humilis corde; et passionis tue communicemus exemplo, et beatitudinis eterne potiamur subsidio. R\. Amen.

Antiphona. Traditus sum usque in mane. Oculi  mei defecerunt, dum aspicio in altitudinem celi ad Dominum, qui misertus est mei. u\. Numquid mortuis facies mirabilia: aut medici exsuscitabunt, et confitebuntur tibi?

Preces. Deprecemur Dominum.

Preces. Dicamus omnes: P. Domine, exaudi, et miserere. u\. Iam gemitus suscipe penitentium, et conuerte gratie tue uultum. P. Domine. u\. Adesto miseris deprecatus: adesto semper oratus, P. Domine. u\. Ne pertinacia delinquentium 361 miserationem tue pietatis auertat. P. Domine. Dicamus omnes: Capitulum repetat, etc.

Oratio. Domine Iesu Christe, qui pro nobis traditus es ad mortem, et cruci appensus, ac poculo fellis  cum aceto potatus; gemitus seruorum tuorum suscipe, et miseriis eorum auxilium tuum prebe, et sanctum tuum nomen super nos uocetur semper. R\. Amen.

Antiphona. Cum sedero in tenebris, Dominus lux mea est: iram Domini tolerabo, noli gaudere, inimica mors, quia cecidi; resurgam. u\. Eripe me de inimicis meis Deus meus: et ab insurgentibus in me libera me.

Preces. Deprecemur Dominum, ut supra.

Preces. Dicamus omnes: P. Domine, exaudi, et miserere. u\. Subueniat nobis gratia Christi tui, qui pro nobis passionem suscepit. P. Domine, u\. Scindat chirographum delictorum, qui liberauit morte propria Mundum. P. Domine, u\. Saluificet peccatores  cuius redempti sumus cruore. P. Domine. Dicamus. Capitulum repetat, etc.

Oratio. Iesu Christe Filius Dei uiui, qui cecidisti in manus inimici, et animam tuam dilectam pro nobis seruis tuis ad mortem tradidisti; postea cum gloria Dei Patris a monumento surrexisti, et mundum redemisti: rogamus sanctam clementiam tuam, ut ueniat super nos gratia tua, et in diem resurrectionis tue sine macula stare concede. R\. Amen.

Antiphona. uersus sum in eorum canticum: factus sum in eis prouerbium: abominantur me, et longe fugiunt a me. u\. Inclina Domine aurem tuam, et exaudi me: quia egens et pauper sum ego

Preces. Deprecemur Dominum, ut supra.

Preces. Dicamus omnes: P. Domine, exaudi, et  miserere. u\. Concede Ecclesie tue pacem et temporum tranquillitatem. P. Domine, u\. Huius urbis subsidium prebe, et nobis propitiare. P. Domine, u\. Aufer iugum captiuitatis, labem pestis et egestatis. P. Domine. Dicamus omnes. Capitulum repetat.

Oratio. Christe Deus, qui Mundum ueniens liberaturus, in canticum es infidelium uersus, dum te non agnoscerent Deum, et ideo quasi hominem lacesendum conuiciis appetunt; erige nos passionis tue exemplo, et crucis circumualla presidio: ut et infidelitas per te confusa dispereat, et rursum fidelitas a te coronanda perueniat. R\. Amen.

Antiphona. Persecuti sunt hominem pauperem et mendicum, et compunctum corde morti tradiderunt.  u\. Deus, laudem meam ne tacueris: quoniam os peccatoris et os dolosi super me apertum est.

Preces. Deprecemur Dominum, ut supra.

Preces. Dicamus omnes: P. Domine, exaudi, et miserere. u\. Aegris tribue medicinam, egentibus dona substantiam. P. Domine, u\. Eripe cunctos oppressos, et compeditos absolue. P. Domine. u\. Peregrinantibus prosperare, patrie redde captiuos. P. Domine, u\. Dona ueniam delictorum, et dele culpas scelerum. P. Domine, exaudi. Dicamus omnes: Capitulum repetat, etc.

Oratio. Multiplex nos, Domine, turba circumdat iniquitatis: et ideo, nisi tu Redemptor adiuueris, paulominus anima nostra in lacum proruat mortis. Libera ergo nos et de operibus, que inferorum mittant  penis, et de penalibus tartarorum suppliciis: Qui, deuictis confractisque infernalibus portis, ereptam predam deportasti in celestibus regnis; egrotis medicine opus infunde; errantibus uiam salutis ostende; peregrinis et captiuis patriam redde; et peccatis nostris ueniam dona. R\. Amen.

Sono. Quis ascendit crucem pro impiis? Aut quis in altum cepit captiuitatem? P. Innocens manibus et mundo corde. II. Domini est terra et plenitudo eius: orbis terrarum, et uniuersi qui habitant in eo. Ipse super maria fundauit eum: et super flumina preparauit illum. P. Innocens. III. Quis ascendet in montem Domini? aut quis stabit in loco sancto eius? Qui non accepit in uano animam suam, nec iurauit  in dolo proximo suo. Hic accipiet benedictionem a Domino, et misericordiam a Deo salutari suo. P. Iu. Hec est generatio querentium Dominum, requirentium faciem Dei Iacob. Attolite portas principes uestras, et eleuamini porte eternales: et introibit rex glorie: Dominus fortis et potens: Dominus potens in prelio. P. Innocens. u\. Gloria, et honor Patri. P. Innocens. Quo expleto repetunt. Quis ascendet in montem Domini?

Lauda. Expecta me, dicit Dominus, in diem resurrectionis mee in futuro, quia iudicium meum, 362 ut congregem gentes, et colligam regna. Psalmus CXXXuIII.

Capitula. Domine Iesu Christe, qui traditus es hodie, quasi agnus mansuetus ad uictimam, conuerte  captiuitatem nostram: qui hodie dorsum tuum ad flagella ponens, maxillas uero ad palmas constituens, hodie, Iesu bone, faciem tuam pro nobis a confusione sputorum non auertens; hodie, Iesu Redemptor, pro nobis inlusus es; ab infidelium alapis colaphizatus, et spinis ab eis coronatus; hodie, Pastor bone, pro ouibus animam tuam posuisti in cruce; cum latronibus affixus es, et manus sacrate affixe cum clauis in cruce; hodie, positus es in sepulchro sub custodibus, et Sancti sepulchra laxarunt: hodie, Iesu bone, finem pone nostris delictis, ut in die resurrectionis tue cum gaudio sumamus corpus tuum sanctum, et sacro sanguine reficiamur. Inde petimus et rogamus sanctam clementiam tuam, Christe, qui tanta et talia pro nobis susceptus, et  passus es in corpore sancto tuo; redime nos seruos tuos a tenebris inferorum et ab insidiis inimicorum, ut in diem resurrectionis tue repleti Spiritu Sancto, et mundati ab omni delicto, beatitudinis eterne potiamur subsidio.

Pater noster.



Ad Tertiam.


Prouerbiorum Salomonis .

R\. Deo gratias.

Fili, Si dormieris, saluus eris: quiesces, et suauis erit somnus tuus: ne paueas repentino terrore, et inruentes tibi potentias impiorum. Dominus erit in latere tuo, et custodiet pedem tuum, ne capiaris a malo. R\. Amen.

Antiphona. Faciem meam conspuere non uerentur:  illico surrexerunt, et oppresserunt me: insidiati sunt, nec fuit, qui ferret auxilium. u\. Improperium expectauit cor meum, et miseriam. Et sustinui qui simul mecum contristaretur, et qui consolaretur; et non fuit.

Oratio. Christe, Dei Filius, cuius facies pro nobis sputis patuit infidelium; da nobis, ut quod in te infidelitas habuit abiectum, nos ad nostre habeamus fidei tutamentum: et in quo illa offensa est, ut te Dominum crucifigeret glorie, nos tibi stabiliamur, te nostrum semper et liberatorem expectantes, et iudicem. R\. Amen.

Antiphona 2. Dorsum meum posui ad flagella; maxillas uero ad palmas; faciem meam non auerti  a confusione sputorum, et factus est Dominus protector meus. u\. Custodi me de manu peccatoris: et ab hominibus iniquis libera me, Domine. Qui cogitauerunt supplantare gressus meos.

Oratio. Admirabile satis est, Domine, quod pro noxiis innocens, piusque pro impiis animam posuisti, dorsum utique ad flagella ponens, maxillas uero ad palmas constituens, faciem quoque tuam a confusione sputorum non retrahens: Qui ergo tanta et talia in suscepto pro nobis passus es corpore, fac nos perenniter in tue Deitatis uisione letari. R\. Amen.

Antiphona 3. Persecuti sunt me inimici mei, et misericordiam in me non fecerunt: lancea percusserunt super renes meos; ego autem ad Dominum  clamaui. u\. Effunde super inimicos meos iram tuam: et indignatio ire tue apprehendat eos.

Oratio. Iesu Domine, qui dolorem Ecclesie tue, quo ad nichilum redacta sunt ossa eius, pius gubernator intelligis, dum alios extra eam infidelitatis uorago precipitat, alios intra eam tentationum feditas necat; concede nobis, ut quia tu solus pro nobis et tentatus et passus es, tu nos et a tentationibus et a passionibus nostris solus, ipse, eripias: quo testimonium nostrum intra tuam Ecclesiam ita sit utile, ut mereamur tibi sine fine placere. R\. Amen.

R\. Sicut onus graue grauate sunt super me: computruerunt plage mee. P. Quia ad flagella paratus sum; et dolor meus in conspectu meo semper.  u\. Exaruit cor meum, et renes mei resoluti sunt: et ego ad nichilum reductus sum. P. Quia. Flectemus genua.

Preces. Deprecemur Dominum, ut nos a flagello ire sue propitius liberare dignetur.

Preces, Domine, miserere mei, et libera me. P. Domine, exaudi, et miserere. u\. Domine, uim patior: responde pro me, et libera me. P. Domine, u\. Filii matris mee pugnauerunt contra me; tu libera me. P. Domine, exaudi. u\. Circuierunt me undique. nec est, qui eruat: tu libera me. P. Domine, 363 exaudi, et miserere. u\. Sicut agnus mansuetus ductus sum ad uictimam; iam libera me. P. Domine, u\. Dorsum meum dedi percutientibus, et gennas meas uellentibus: tu libera me. P. Domine,  u\. Faciem meam non auerti ab increpantibus, et conspuentibus: tu libera me. P. Domine. u\. Satiatus sum amaritudine: inebriatus sum felle: tu protege me, et libera me. P. Domine, u\. Traditus sum ad mortem: deputatus sum cum sceleratis: tu suscita me, et libera me. P. Domine, u\. Iudica causam anime mee, defensor uite mee, et libera me. P. Domine. u\. Dicamus omnes. Diaconus dicit Erigite uos. Et Episcopus dicit

Oratio. Ingeniti Patris Unigenite Christe, qui pro nobis ab impiis hodie occideris innocens; tui sanguinis reminiscere pretium, et totius populi dele peccatum; quique pro nobis perferre dignatus es sputa, probra, uincula, colaphos, alapas, et flagella,  crucem, clauos, amaritudinem, mortem, lanceam, ac nouissime sepulturam; nobis miseris, pro quibus hec passus es, celestis regni tribue beatitudinem infinitam: ut qui passionem uenerando prosternimur, resurrectionis tue gaudiis ad celestia sub leuemur.

Pater noster. Et ne nos.



AD SALUTATIONEM LIGNI DOMINI.


Hymnus.


   Pange lingua gloriosi
Prelium certaminis,
Et super Crucis tropheum
Dic triumphum nobilem:
Qualiter Redemptor orbis
Immolatus uicerit.

    De parentis protoplasti
Fraude facta condolens,
Quando pomi noxialis
Morte morsu corruit:
Ipse lignum tunc notauit,
Damna ligni ut solueret.

   Hoc opus nostre salutis
Ordo depoposcerat,
Multiformis proditoris
Ars ut artem falleret:
Et medelam ferret inde,
Hostis unde leserat.

   Quando uenit ergo sacri
Plenitudo temporis,
Missus est ab arce Patris
 Natus, orbis conditor;
Atque uentre uirginali
Caro factus prodiit.

   uagit infans inter arcta
Conditus presepia:
Membra pannis inuoluta
uirgo Mater alligat:
Et manus, pedesque, crura
Stricta cingit fascia.

   Lustra sex qui iam peracta
Tempus implens corporis,
Se uolente, natus ad hoc
Passioni deditus,
Agnus in Crucis leuatur
Immolandus stipite.

    Hic acetum, fel, arundo,
Sputa, claui, lancea:
Mite corpus perforatur:
Sanguis unda profluit:
Terra, pontus, astra, mundus
Quo lauantur flumine!

   Crux fidelis, inter omnes
Arbor una nobilis:
Nulla silua talem profert
Fronde, flore, germine:
Dulce lignum, dulces clauos,
Dulce pondus sustinet.

   Flecte ramos arbor alta,
Tensa laxa uiscera;
 Et rigor lentescat ille,
Quem dedit natiuitas:
Ut superni membra Regis
Miti tendas stipite.

   Sola digna tu fuisti
Ferre pretium seculi;
Atque portum preparare
Nauta mundo naufrago,
Quam sacer cruor perunxit
Fuso Agni sanguine.

   Laus tibi per omne tempus
Trinitas indifferens:
Laus, honor, uirtusque summa,
Singularis gloria;
Que te Deum seculorum
 Personet in secula.
   Amen.

Oratio. O sancta Crux, in qua salus nostra pependit: per te intreamus ad Patrem: per te ueniam mereamur: per te apud Christum habeamus indulgentiam et ueniam. R\. Amen.

Antiphona de Ligno Domini. Signum habentes ad commemorationem mandati legis tue, 364 exiguo ligno credimus animas nostras, ut transeuntes mare liberemur per te Dominum Saluatorem. u\. Dominus regnauit in ligno. Etenim correxit orbem terre, qui non commouebitur.

Antiphona 2. Iter facimus ligno portanti: uos inuocate Patrem, ut transeuntes mare per lignum liberemur. u\. Auxilium meum a Domino, qui fecit  celum et terram.

Antiphona 3. Benedictum est lignum, per quod fit iustitia. In hoc autem ostendisti, Domine, inimicis nostris, quia tu es, qui liberes ab omni malo. u\. Letentur celi, et exultet terra, moueatur mare et plenitudo eius.



Ad Nonam pro indulgentia.

Sono. Popule meus, quid feci tibi? in quo contristaui te? responde mihi. P. Quia eduxi te de terra Aegypti, parasti crucem mihi, II. Audite, que Dominus loquitur: Surge, et contende iudicium aduersus montes, et audiant colles uocem tuam. P. Quia eduxi? III. Audite montes iudicium Domini, et fortia fundamenta terre; quia iudicium Domini cum populo suo; et cum Isrel altercabitur, dicens: P. Quia  eduxi te. Iu. Popule meus, quid feci tibi? aut in quo te contristaui? aut in quo tibi molestus fui? responde mihi: quia eduxi te de terra Aegypti? et de domo seruitutis liberaui te? et misi ante faciem tuam Moysem, Aaron, et Mariam? P. Quia eduxi te. u. Si affiget homo Deum; quia uos confixistis me, et dixistis: In quo confiximus te? inualuerunt super me uerba uestra; et confixistis me, gens tota. P. Quia eduxi te. uI. Quid dignum offeram Domino? Curuabo genua Deo excelso: numquid offeram ei holocaustomata, aut uitulum anniculum? numquid placari poterit Dominus in millibus arietum? aut in multis millibus hircorum pinguium? P. Parasti crucem. uII. Numquid dabo primogenitum meum pro  scelere meo fructus uentris mei, pro peccato anime mee? P. Parasti crucem. uIII. Indicabo tibi homo, quid sit bonum: aut quid Dominus querat a te: utique facere iudicium, et diligere misericordiam; et solicitum ambulare cum Deo tuo. P. Parasti crucem.

Prologum. In finem pro susceptione matutina Psalmus ipsi Dauid. uigesimus primus. Longe a salute mea uerba delictorum meorum. III. Deus meus, clamabo per diem, nec exaudies: et nocte, et non ad insipientiam mihi.

Silentium facite. I. Ego autem sum uermis, et non homo: opprobrium hominum, et abiectio plebis. II. Omnes qui uidebant me, subsannabant me: locuti sunt labiis, et mouerunt caput. III. Sperauit in Domino, eripiat eum: saluum faciat eum, quoniam  uult eum.

Silentium facite. I. Quoniam tu es, qui eduxisti me de uentre: spes mea ab uberibus matris mee. II. In te iactatus sum ex utero: de uentre matris mee Deus meus es tu: ne discedas a me: III. Quoniam tribulatio est proxima: et non est qui adiuuet.

Silentium facite. I. Circumdederunt me uituli multi: tauri pingues obsederunt me. II. Aperuerunt in me os suum, sicut leo rapiens et rugiens. III. Sicut aqua effusus sum: et dispersa sunt omnia ossa mea.

Silentium facite. I. Factum est cor meum tamquam cera liquescens in medio uentris mei. II. Exaruit sicut testa uirtus mea; et lingua mea adhesit faucibus  meis: et in puluerem mortis deduxisti me. III. Quoniam circumdederunt me canes multi: concilium malignantium obsedit me.

Silentium facite. I. Foderunt manus meas et pedes meos: dinumerauerunt omnia ossa mea. II. Ipsi uero considerauerunt, et conspexerunt me: diuiserunt sibi uestimenta mea; et super uestem meam miserunt sortem. III. Tu autem Domine ne elongaueris auxilium tuum a me: ad defensionem meam, Deus meus, respice.

Silentium facite. I. Eripe a framea animam meam: et de manu canis unicam meam. II. Libera me, Domine, de ore leonis: et a cornibus unicornium humilitatem meam. III. Narrabo nomen tuum fratribus meis: in medio Ecclesie laudabo te, Domine.

 Silentium facite. Preces. Penitentes orate, flectite genua Deo. Deprecemur Dominum Deum nostrum, ut indulgentiam criminum, et remissionem peccatorum nobis donare dignetur. Erigite uos: orate, flectite genua Deo. Deprecemur Dominum Deum nostrum, ut lapsis manum porrigat; et presidium, quod ab eo inquiritur, clementer impertiat. Erigite uos: orate, flectite genua Deo. Deprecemur Dominum Deum nostrum, ut reminiscentes mala que gessimus, et deinceps uitemus insidias inimici; ut quos diabolus persuasione sua ab altario Dei subtraxerat, patrona reuocet effusio lacrymarum. Erigite uos; completa oratione nostra. Omnes pari uoce 365 indulgentiam a Domino postulemus.

 Prosternimur ad preces. Trecentis uicibus indulgentiam. o. o. o. o. o. o. o. o. o. o. Hoc trecentis uicibus.

R\. Tu Pastor bone, animam tuam pro ouibus posuisti. Tu Pastor bone. Repetatur tribus uicibus.

Preces. Prosternimus preces ante faciem tuam: exaudi; placare: indulge Domine, et miserere nobis.

Post hec dicit Diaconus hanc precem: Deprecemur Dominum, ut remissionem peccatorum et pacem nobis propitius donare dignetur

Deinde dicit Archidiaconus has preces: Te deprecamur, Domine, P. Indulgentiam. u\. Procedat ab Altissimo P. Indulgentia. u\. Succurrat nobis miseris P. Indulgentia. u\. Delicta purget omnibus P. Indulgentia. u\. Prestetur penitentibus P. Indulgentia. u\. Patrona sit lugentibus P. Indulgentia.  u\. Errantes fide corrigat P. Indulgentia. u\. Lapsos peccatis erigat P. Indulgentia. u\. Te deprecamur, Domine, P. Indulgentiam. Post hec dicit Diaconus, etc.

Oratio. Unigenite Filius Dei Patris, cuius caro pretiosa a Iudeis damnatur, ab ingratis inluditur, et crucifigenda latronum corporibus comparatur, ex cuius latere sanguis, et aqua profluxit; et sanguinem non miror ex carne, aquam uero, ex eo quod intelligo, non mirabor! Illa est enim utique aqua, que nos quondam per Adam mortuos uiuificauit regeneratos, procedens ex mortuo. Clementiam ergo tuam quesumus, ut sicuti pro amore generis humani non dedignatus es assumere mortem nostram, ita etiam, resurgens a mortuis, obtinere nos facias de triumphato hoste uictoriam. R\. Amen.

 Per misericordiam tuam, Deus noster, qui uiuis cum Deo Patre, et regnas cum Spiritu Sancto in secula seculorum. Amen.

Qua expleta, exclamat Diaconus Indulgentiam ducentis uicibus c. c. Indulgentias. o. o. o. o. o. o. o. o. o. o. Hoc ducentis uicibus.

R\. Tu, Pastor bone, animam tuam pro ouibus posuisti. Tu Pastor bone, Repetatur duabus uicibus.

Preces. Peccauimus tibi Deus, recedentes a te: nobis confusio est, tibi clementia, et propitiatio.

Preces. Deprecemur Dominum, ut remissionem peccatorum, et pacem nobis propitius donare dignetur.

Preces. Te precamur, Domine, P. Indulgentiam. u\. Nos Patri reconciliet. P. Indulgentia. u\. Christi  confirmet gratia. P. Indulgentia. u\. Conformet Sancto Spiritui. P. Indulgentia. u\. Pestem, et famem abluat P. Indulgentia. u\. Medelam egris conferat. P. Indulgentia. u\. Captiuos reddat patrie. P. Indulgentia. u\. uices erum temperet. P. Indulgentia. u\. Te deprecamur, Domine. P. Indulgentiam.

Oratio. Unigenite Filius Dei Patris, qui tantam redditurus gratiam, in terris dignatus es nasci, ut nos eleuares ad celos: qui ideo in ligno Crucis manus proprias extendisti, ut nos ad lignum uite propitius reuocares; de quo Adam gustare non meruit, postea quam crimen preuaricationis incurrit. Crux ergo tua, Deus, uite arbor est: in eternum uiuificet quemcumque ex ea gustauerit. Tuam ergo clementiam petimus, ut auferantur ab oculis tuis mala  nostra preterita; et bona futura nascantur: huius mundi lux infida negligatur; et perennitas tue a nobis eternitatis requiratur. R\. Amen.

Per misericordiam, etc.

Post hec decantatur hic psalmus Miserere mei Deus, etc. cum Antiphona sua ab Episcopo imposita. Antiphona. Parce Deus quia. Psalmus L.

Post, dicto psalmo, una cum Gloria Patri, dicit Diaconus tertio, indulgentiam, non plusquam centum uicibus. Et dicit Episcopus hoc responsum: Tu Pastor bone. Et dicit Diaconus uoce: per singulos autem uersiculos psalmi Miserere mei Deus secundum, etc. Qui das post peccata indulgentiam.

Antiphona. Parce Deus, quia spreuimus precepta tua, Qui das post peccata indulgentiam. Psalmus L.  Miserere mei Deus, secundum magnam misericordiam tuam. Et secundum multitudinem misericordie, etc. Post quemlibet uersum repetatur, Qui das post peccata indulgentiam.

Post, dicto psalmo, una cum Gloria Patri, dicit Diaconus tertio Indulgentiam, non plus quam centum uicibus o. o. o. o. o. o. o. o. o. o. Hoc centum uicibus. Responsorium. Tu Pastor bone.

Deinde Diaconus, uoce: Miserere nobis Deus, quia omnia potes. Tu enim dissimulas peccata hominum propter penitentiam. 366 Deinde Diaconus dicit hanc precem. Deprecemur Dominum, ut remissionem peccatorum, et pacem nobis donare dignetur.

Preces. Te precamur, Domine, P. Indulgentiam. u\. Restituat Paradiso P. Indulgentia. u\. Claustra  Celorum aperiat P. Indulgentia. u\. Remoueat supplicium P. Indulgentia. u\. Extinguat gehenne incendium P. Indulgentia. u\. Defunctis donet requiem P. Indulgentia. u\. Locum quietis conferat P. Indulgentia. u\. Sanctis consortes faciat. P. Indulgentia. u\. Te precamur, Domine, u\ Indulgentiam.

Oratio. Unigenite Filius Dei Patris, de quo ante tam innumeros annos Propheta cantauit hunc uersum: In medio duorum animalium cognosceris; cognitus plane es non solum inter duos latrones pendens in ligno, uel duorum Testamentorum in medio; uerum etiam fuga solis, occasu diei, concussione terrarum: Tu Christe descendisti ad inferos,  et Sancta sepulchra laxarunt. Pietatem ergo tuam quesumus; ut intelligere possimus, quantum nobis resurgens prestabis in regno, qui nos moriens resuscitasti cum gloria de inferno.

Pater noster, qui es in celis. R\. Amen. Sanctificetur, etc.

Dicat Presbyter. Eruti a malo, stabiliti semper in bono, tibi adherere mereamur Deo et Domino nostro Iesu Christo. Da ueniam peccatis nostris, et requiem famulis tuis omnibus fidelibus defunctis. Frange, et percute omnes insidias inimici nostri: defende nos ab omnibus operibus malis, et confirma in cunctis bonis. Accipe ieiunium, uel uotum nostrum; et exaudi orationem nostram in his diebus, et in totis temporibus. Tribue nobis pacem, et securitatem,  pietatem, et sinceram caritatem, ac gratiam, stigmate passionis tue Deus noster, Filius Dei; qui uiuis cum Deo Patre, et regnas cum Spiritu Sancto in Trinitate unus Deus, permanens in secula seculorum. R\. Amen.

Dominus sit.



SABBATO SANCTO.



Ad uesperas.

Lauda. Dicant qui redempti sunt a Domino: In eternum, P. Quos redemit de manu inimici: In eternum, et in seculum seculi. u\. Populus qui sedebat in tenebris et in umbra mortis, uinctos in mendicitate, et ferro.

P. Quos redemit. u\. Quia contriuit portas ereas, et uectes ferreos confregit. P. Quos.

 Oratio. Dominus noster iehsu Christus Filius tuus, qui solus uerbo uirtutis cuncta moderans, et omnia Crucis stigmata portans, uectes ferreos comminuit; portarumque erearum claustra perfregit; in tartari profunda descendit; sedentibus in umbra mortis, ignote lucis claritate resplenduit; et sol iustitie de tumulo, corpore suscitato, procedens, radiis suis tenebras nostras mirabiliter inlustret. R\. Amen.

Per misericordiam, etc.

Lauda. Alleluia. Ego sum primus, et ego nouissimus: et fui mortuus, P. Et ecce sum uiuens: in secula seculorum, Alleluia. u\. Dignus es, Domine Deus noster accipere librum, et soluere signa eius, quoniam occisus es, et redemisti nos Deo in sanguine  tuo ex omni tribu, et lingua. P. Et ecce u\. Gloria, etc. P. Et ecce.

Lauda. Alleluia. Angelus Domini descendit de celo, P. Et accedens, reuoluit lapidem ab ostio monumenti. Alleluia, alleluia. u\. Lapidem quem reprobauerunt edificantes, hic factus est in caput anguli. P. Et accedens. u\. Gloria, et honor. P. Et accedens.

Dominus sit semper. u\. Et cum.

Lauda. Erat aspectus eius sicut fulgur, et uestimenta eius candida quasi nix; et dixit mulieribus: Nolite timere: u\. Confitemini Domino, quoniam bonus: quoniam in seculum misericordia eius. P. Et accedens. u\. Gloria, et honor Patri. P. Et accedens,

Dominus sit semper. R\ Et cum.

 Lauda. Hic est panis uerus Dei, qui de celo descendit, et uitam tribuit Mundo: qui manducauerit ex eo, permanet in eternum. Et panis, quem ego dabo, caro mea est pro mundi uita. P. Qui credit in me, non esuriet, neque sitiet umquam. Alleluia, alleluia. u\. Ecce disponam uobis, sicut disposuit mihi Pater, regnum; ut edatis, et bibatis super mensam meam in regno meo. P. Qui credit. u\. Gloria, et honor. P. Qui credit.

Capitula. Excellentissimam in hac nocte tue, Christe, Resurrectionis celebrantes solemnitatem, in qua ipse nouus dies, nouo de tumulo surgens, ueternosam antique noctis calliginem, celestem conuertisti in claritatem, te, quibus possumus, lacrymosis rugitibus imploramus; 367 ut, qui nos redemisti  pretio tui sanguinis, instituta a te precepta acceptes nostre orationis. Sit indulgentia criminum; concedatur etiam celestis glorie summa uirtutum. Memento, Domine, quia terra sumus; et accipe contritionem nostri spiritus; ut, qui carnis infirmitate ad terram prosternimur, ad celos castigatione spirituali ieiuniis subleuemur. Et quia ex nostro est quod cadamus, ex tuo sit, ut surgamus, Te iubente, dicimus:

Pater noster: Et ne nos. Liberati a malo. Quere fol. 2.

Humiliate uos benedictioni.

Dominus sit semper. R\. Et cum.

Benedictio. Christus Dominus, qui ascendit patibulum Crucis, sua uos redemptione et passione conseruet  a malis. R\. Amen. Detque uobis sue dulcedinis sapientia renouari, qui se amaro permisit fellis poculo propinari. R\. Amen. Ut, cuius laudes Ecclesia  cuncta celebrauit ouando, eius conseruari mereatur magno Crucis uexillo. R\. Amen.

Per misericordiam ipsius Dei nostri, etc.

Lauda. Alleluia. Locutus est Angelus Domini muliebus, dicens: P. Scio, quia crucifixum queritis: surrexit, sicut dixit. uenite, et uidete ubi positus erat Dominus. u\. Cantate Domino canticum nouum: quia mirabilia fecit. P. Scio, quia crucifixum queritis. u\. Gloria, et honor Patri, et Filio. P. Scio, quia.

Oratio. Expletis, Domine, in hac sancta solemnitate nostre seruitutis officiis, gratias tibi, laudesque referimus, dono tue miserationis adiuti; precantes te, Deus, ut a peccatis nos abluas, et in tuis semper  laudibus exultare concedas. R\. Amen.

Per misericordiam tuam, etc.

In nomine Domini



IN LAETATIONE DIEI PASCHAE RESURRECTIONIS.



369 Ad Matutinum.


Antiphona. Ego dormiui: et resurrexi, quoniam Dominus suscitauit me. Psalmus III.

Oratio. Domine Iesu Christe, qui pro nobis soporem mortis ideo suscepisti, ne nos amplius obdormiremus in mortem; dona, ut qui te moriente renascimur, te etiam uiuificante a peccatorum lecto surgamus:  nec ultra iam obruamur pena peccati, qui nos redemptos congaudemus pretio sacri sanguinis tui. R\. Amen.

Per misericordiam tuam.

Antiphona 1. Surrexit Dominus a monumento, P. Et portas inferorum confregit. u\. Tollite portas principes uestras, et eleuamini porte eternales: et introibit rex glorie. P. Et portas u\. Gloria, et honor Patri. P. Et portas.

Oratio. Christe, uera redemptio mundi, qui, reuoluto per Angelum lapide ab ostio monumenti, mira resurrectionis potentia triumphasti, cum sexus mulierum infirmior, qui te ardenti desiderio perquisiuit, prior ceteris te resurgentem, Angelo nuntiante, audire promeruit; da nobis, ut fragilitatis nostre torpore  secluso, indesinenti seruitutis tue potiamur solatio; ut te ardentius diligentes, oris nostri ostium nulla in confitendo tibi immoti lapidis duritia obstruente, eterno mereamur consolari de munere. R\. Amen. Per.

Antiphona 2. uade, Maria, nuntia fratribus meis, P. Quia resurrexi, sicut illis dixi: eant in Galileam, ibi me uidebunt. u\. Deus deorum Dominus locutus est: et uocauit terram, a solis ortu usque ad occasum: ex Sion species decoris eius. P. Quia. u\. Gloria. P. Quia.

Oratio. Christe, Dei Filius, quem uox angelica a mortuis resurrexisse predixit, et euntibus discipulis, qui te in Galileam uisuri essent, innotuit; da nobis plenum gaudium de tua semper resurrectione  habere: ut, qui in Galilea, in transmigratione scilicet incorruptionis, manifestum te in carne uoluisti ostendere discipulorum aspectibus, digneris etiam in nobis apparere uirtutibus manifestus: ut a corruptione in incorruptionem transmigrationem facientes, eterne illius et uere transmigrationis possidere gaudia mereamur sine fine felices R\. Amen.

 Per misericordiam.

Antiphona 3. Tulerunt Dominum meum, et, ubi posuerunt eum, nescio. P. Noli flere, Maria; resurrexit Dominus cum gloria, et regnabit a fine usque in finem fortiter. u\. Etenim Dominus dabit benedictionem: et terra nostra dabit fructum suum. P. Noli flere. u\. Gloria, et honor Patri. P. Noli flere, Maria.

Oratio. Sublatum te, Domine, e sepulchro fructuosa illius Marie inquisitio fletuum effusione conqueritur, que utique igne tui desiderii cremabatur; Quesumus ergo, ut desiderium amoris tui similiter in nobis accendas: ut et in perquirendo ualentiores, et in inueniendo te mereamur sine fine esse felices. R\. Amen.

Per.

 R\. Stabat Maria ad monumentum foris plorans. Dum ergo fleret, prospexit ubi positum erat corpus Iesu. uidit duos Angelos in albis sedentes. P. Et conuersa retrorsum uidit Iesum stantem; et uenit annuntians discipulis: Quia uidi Dominum, et hec dixit mihi. u\. Dixit iehsu Marie: Mulier, quid ploras? quem queris? P. Et conuersa.


In Laudibus.

Ad Canticum. Antiphona. Iste Deus meus, et honorificabo cum: Deus patris mei, et exaltabo eum.


Canticum Exodi .

Cantemus Domino: gloriose enim honorificatus est, * equum et ascensorem proiecit in mare.

Adiutor et protector mihi fuit Dominus * in salutem:

 Hic Deus meus, et honorificabo eum: * Deus patris mei, et exaltabo eum.

Dominus conterens bella, * Dominus nomen est ei.

Currus Pharaonis et exercitum eius * proiecit in mare:

370 Electos ascensores sternit: * stratores dimersit in rubro mari.

Pelagusque operuit eos, * dimersi sunt in profundum tamquam lapis.

Dextera tua, Domine, glorificata est in uirtute: dextera manus tue confregit inimicos. * Et pre multitudine maiestatis tue contriuisti aduersarios:

Misisti iram tuam, et comedit eos tanquam stipulam. * Et per spiritum iracundie tue diuisa est aqua:

 Gelauerunt tamquam murus aque, * gelauerunt fluctus in medio mari.

Dixit inimicus: Persequens comprehendam, partibor spolia, replebo animam meam:

Interficiam gladio meo, * et dominabitur manus mea.

Misisti spiritum tuum, et cooperuit eos mare: * dimersi sunt in profundum tamquam plumbum in aqua ualidissima.

Quis similis tibi in diis Domine? quis similis tibi, honorificus in sanctis, mirabilis in maiestatibus, faciens magnalia? * Extendisti dexteram tuam, et deuorauit eos terra.

Gubernasti iustitia tua populum tuum hunc quem  liberasti: * consolatus es uirtute tua, in refectione sancta tua.

Audierunt gentes, et irate sunt: * dolores apprehenderunt inhabitantes Philisthiim.

Tunc festinauerunt duces Edom, et principes Moabitarum, * apprehendit eos timor: et fluxerunt omnes inhabitantes Chanaan.

Decidat super eos timor et tremor, * a magnitudine brachii tui.

Fiant tamquam lapis, donec transeat populus tuus, Domine, * usque dum pertranseat populus tuus iste, quem liberasti.

Induc, et planta eum in montem hereditatis tue, * in preparata habitatione tua, quam preparasti tibi,  Domine; sanctuarium tuum, quod preparauerunt manus tue.

Domine, qui regnas in eternum, et in seculum seculi et adhuc. * Quia intrauit equitatus Pharaonis cum quadrigis et ascensoribus in mare:

Et induxit super eos Dominus aquas maris: * filii autem Isrel ambulauerunt per siccum per medium mare. Reiteretur Antiphona Iste Deus.

Ad Benedictus. Antiphona. Tibi soli Deo et gloria, et uirtus, et potestas in secula seculorum. Amen.

Canticum. Benedictus es Domine Deus patrum nostrorum. Require fol. 6.

Sono. Ego dormiui, et quieui: et resurrexi, quoniam Dominus suscitauit me, P. Gloria mea. Alleluia. u\. Non timebo millia populi circumdantis me: exurge  Domine, salua me Deus meus, P. Gloria mea. Alleluia.

Lauda. Alleluia: Laudate Dominum de celis: Alleluia alleluia. Psalmus CXLuIII.


Principium Apocalypsis Ioannis Apostoli .

R\. Deo gratias.

Apocalypsis Iesu Christi, quam dedit illi Deus palam facere seruis suis, que oportet fieri cito: et significauit, mittens per Angelum suum seruo suo Ioanni, qui testimonium perhibuit uerbo Dei, et testimonium Iesu Christi, quecumque uidit. Beatus, qui legit, et qui audit uerba prophetie, et seruat ea, que in ea scripta sunt: tempus enim prope est. Ioannes septem Ecclesiis, que sunt in Asia. Gratia uobis et pax ab eo, qui est, et qui erat, et qui uenturus est; et a  septem spiritibus, qui in conspectu throni eius sunt; et a Iesu Christo, qui est testis fidelis, primogenitus mortuorum, et princeps regum terre: qui dilexit nos, et lauit nos a peccatis nostris in sanguine suo, et fecit nos regnum, et sacerdotes Deo Patri suo: ipsi gloria in secula. Ecce uenit cum nubibus, et uidit eum omnis oculus, et qui eum pupugerunt. Et plangent se super eum omnes tribus terre. Ego sum Alpha, et Omega, principium, et finis, dicit Dominus Deus, qui est, et qui erat, et qui uenturus est, omnipotens. R\. Amen.


Hymnus.


   Hic est dies uerus Dei
Sancto serenus lumine,
Quo diluit sanguis sacer
 Probrosa mundi crimina:

   Fidem refundens perditis,
Cecosque uisu illuminans,
Quo nos graui soluit metu,
Latronis absolutio.

   Qui premio mutans crucem,
Iesu breui adquisiuit fidem:
Iustoque breuior gradu
Peruenit in regnum Dei.

   Hoc opus stupent Angeli,
Penam uidentes corporis;
Christoque adherentem reum
uitam beatam capere.

   Mysterium mirabile!
 Ut abluat mundi luem,
Peccata tollat omnium
Carnis uitia mundans caro.

   371 Quid hoc potest sublimius,
Ut culpam querat gratia?
Metumque soluat caritas,
Reddatque mors uitam nouam?

   Hamum sibi mors deuoret,
Suisque se nodis liget?
Moriatur uita hominum,
Resurgat uita omnium?

   Dum mors per omnes transeat,
Omnes resurgant mortui?
Consumpta mors ictu suo,
Perisse se solam gemat?

    Quesumus, auctor omnium,
In hoc Paschali gaudio
Ab omni mortis impetu
Tuum defende populum.

   Gloria tibi, Domine,
Qui surrexisti a mortuis;
Cum Patre, Sancto Spiritu,
In sempiterna secula.
   Amen.

Supplicatio, Oremus Redemptorem mundi Dominum nostrum Iesum Christum: cum omni supplicatione rogemus; ut nos gloria resurrectionis sue propitius iustificare dignetur. R\. Presta eterne omnipotens Deus.

Kyrie, eleison: u\. Christe, eleison: Kyrie,  eleison.

Capitula. Christe Dei Filius, qui uenerabilis diei huius excursum, et prius a te condite lucis, et post uere resurrectionis tue mysteriis consecrasti, dum singulari tropheo triumphator inferni olim in hoc die deuicto diabolo triumphasti; da nobis, ut de sepulchro uitiorum exeamus ad te lumen uerum, qui es resurrectionis nostre principium: ut, quia in te mors ultra nullo modo dominabitur, per ueram Resurrectionis tue potentiam, quam uerissime profitemur, peccata nostra amodo nobis nullatenus dominentur; ut qui matutinum sacrificium pro nobis ipse oblatus es, in hoc Resurrectionis tue tempore matutino ab omni nos iubeas purificari piaculo.

Pater noster. Liberati a malo. fol. 2.

 Dominus. R\. Et cum.

Lauda. Surrexit Christus a mortuis Alleluia P. Per gloriam Patris. Alleluia, alleluia. u\. Cantate Domino canticum nouum: quia mirabilia fecit. P. Per gloriam. u\. Gloria, et honor Patri. P. Per gloriam.

Benedictio. Christus Dominus, qui ascendit, etc. fol. 367.

In nomine Domini nostri Iesu Christi, etc.



Ad uesperum.

Lauda. Laudauerunt te, Domine, omnes Angeli tui, et hymnum dixerunt, dum perficeres fabricam celi. Tuus est dies, et tua est nox: P. Tu fecisti solem et lunam. u\. Tu confirmasti in uirtute tua mare: Tu contribulasti capita draconum super aquas. P. Tu fecisti.

 Oratio. Laudant te, Domine, omnes Angeli tui; dum a te se creatos agnoscunt: et cunctam creaturam celestem atque terrenam te opificem subsistere ac disponi non ambigunt. Dona ergo mentibus nostris in omnibus operibus tuis tibi gloriam dare; et te solem iustitie perpetuo nobis fulgore clarescere lumen: quatenus nocturnas tenebras tua semper ualeamus inluminatione uitare. R\. Amen.

Per misericordiam, etc.

Sono. Ubi est mors uictoria tua? ubi est mors aculeus tuus? Resurrexi: dicit Dominus: Alleluia. u\. Propter miseriam inopum, et gemitum pauperum, nunc exurgam, dicit Dominus. Alleluia.

Dominus sit. R\. Et cum.

 Antiphona. Absorta est mors in uictoria. Ubi est mors uictoria tua? P. Ubi est mors aculeus tuus? u\. Propter miseriam inopum, et gemitum pauperum, nunc exurgam, dicit Dominus. Ponam in salutari tuo: fiducialiter agam in eo. P. Ubi est? u\. Gloria, et honor. P. Ubi est?

Dominus sit. R\. Et cum.

Lauda. Redemisti nos, Domine, sanguine tuo ex omni tribu, et lingua: P. Et fecisti nos regnum Deo nostro. Alleluia. u\. Domine Deus uirtutum conuerte nos: et ostende faciem tuam, et salui erimus. P. Et fecisti nos. u\. Gloria, et honor Patri. P. Et fecisti.

Hymnus. Hic est dies uerus. Supplicatio. Oremus Redemptorem mundi. Hic supra.

Capitula. Deus, cuius unum hunc ex omnibus duximus  diem, in quo creatis rebus omnibus uoluisti esse et presentis lucis indicem, et eterni luminis testem, ut in eo resurgeret inluminatio temporum, atque resurgeret inluminatio animarum: quique Dominice et operationis primus, et resurrectionis idoneus reuolutus in circulo, et reductus in calculo, Paschalis solemnitatis inciperet mysterium, et concluderet sacramentum; respice 372 in hoc tempore acceptabili, et in hac die salutis super seruos tuos, Domine, quos redemisti de captiuitate nequitie spirituali tropheo Dominice passionis: quos Agni tui sanguine tinctos, ne uastator lederet, liberasti; Esto nobis preuius in solitudine uite huius, quo et in die calorem tentationis nostre quasi nubes protegens obumbres, et in nocte a tenebris peccatorum  nos quasi columna ignis inlumines: ut, dum ades ad salutem, perducas ad requiem.

Pater noster. Liberati a malo, etc. fol. 2.

Benedictio. Christus Dominus, qui diem istum resurrectionis sue consecrauit mysterio, resurgendi uobis prebeat efficaciam a delicto; R\. Amen. Et, qui olim hodierna die a mortuis resurrexit, mortificationis omnimode uobis conferens donum, resurgere uos faciat celestium dono uirtutum: R\. Amen. Ut in eo semper uitam habeatis, in cuius mortem consepultos uos esse gaudetis. R\. Amen.

Per misericordiam.

Lauda. Tulerunt Dominum meum, et nescio, ubi posuerunt eum. P. Noli flere, Maria: resurrexit Dominus. Alleluia, alleluia. u\. Etenim Dominus  dabit benedictionem: et terra dabit fructum suum. P. Noli flere, Maria. u\. Gloria, et honor Patri. P. Noli flere, Maria.

Oratio. Christe, qui olim gloriose noctis huius diluculum resurrectionis tue mysterio consecrasti, dum primus ipse numquam moriturus, et uere primitie dormientium surrexisti; da nobis, ut in te resurgamus a uitiis, et uires reparemus perdite sanitatis: ut in te uiuificemur ad statum uere salutis, qui pro nobis es mortificatus usque ad supplicium Crucis R\. Amen.

Per misericordiam tuam.

Dominus sit semper. R\. Et cum.

In nomine Domini.



SECUNDA FERIA RESURRECTIONIS.



Ad Matutinum.

Antiphona, Psalmus, et Oratio, ut in die. Quere fol. 369.

Antiphona. Surrexit enim, sicut dixit Dominus; P. Et ecce precedet uos in Galileam: ibi eum uidebitis. u\. Cantate Domino canticum nouum: quia mirabilia fecit. P. Et ecce precedet. u\. Gloria, et honor Patri, etc. P. Et ecce.

Oratio. Iesu, Dei Filius, quem uox Angelica a mortuis resurrexisse predixit, et euntibus discipulis, quod te in Galileam uisuri essent innotuit: da nobis plenum gaudium de tua semper resurrectione habere: ut qui in Galileam, in transmigratione scilicet incorruptionis, manifestum te in carne uoluisti ostendere  discipulorum aspectibus; digneris etiam in nobis apparere uirtutibus manifestus: ut a corruptione in incorruptionem transeuntes, eterne illius et uere transmigrationis possidere gaudia mereamur sine fine felices. R\. Amen.

Per misericordiam.

Antiphona 2. Resurrexit Dominus iehsu Christus a mortuis, P. Primitie dormientium: ut in eo omnes uiuificentur. u\. Dicite in nationibus, Dominus regnabit a ligno. Etenim firmauit orbem terre qui non commouebitur: iudicabit populos in equitate. P. Primitie. u\. Gloria, et honor. P. Primitie.

Oratio. Christe, qui olim. Ut supra.

Antiphona 3. Christus surgens a mortuis iam non  moritur: mors illi ultra non dominabitur. u\. Memor fuit misericordie sue Iacob, et ueritatis sue domui Isrel. uiderunt omnes fines terre salutare Dei nostri. P. Iam non. u\. Gloria, et honor. P. Iam non.

Oratio. Incomparabilis Christe Domine Deus noster gaudiorum serenator, illustra conuentus omnis Ecclesie, que te ab inferis excipit resurgentem; Qui ergo tam potenter et mortis aculeum uincis, et ultra non moreris, nos, quos potenter redemisti, in eternam mortem ire nullo modo patiaris. R\. Amen.

Per misericordiam tuam.

R\. Magnus es, Domine, et preclarus, P. Et laudabilis in uirtute, et inuisibilis: tibi seruiet omnis creatura tua. u\. Fortissime, magne, et potens, Dominus exercituum nomen est tibi. Magnus consilio, et  incomprehensibilis cogitatu. P. Et laudabilis in uirtute. u\. Gloria, et honor Patri. P. Et laudabilis in uirtute.

Oratio Te Domine, ab inferis resurgentem in gloria, laudem tibi canit omnis a te condita creatura: nos quoque pusilli cum magnis admixti laudantes, te rogamus ac petimus: ut per te hic resurrectionis prime habentes principia, cum Sanctis omnibus resurgamus ad gloriam sempiternam. R\. Amen.

Per misericordiam tuam.


373 In Laudibus.

Ad Canticum. Antiphona. Cantemus Domino: gloriose enim honorificatus est, equum et ascensorem proiecit in mare.

 Canticum. Cantemus Domino: gloriose. Require fol. 369.

Oratio. Cantabimus tibi Domine, et cum omni laude cantabimus: quia equum et ascensorem proiecisti in mare: ita diabolum cum exercitibus suis suffoces eadem uirtute. Quis similis tibi in diis Domine? quis similis tibi? gloriosus in sanctis, mirabilis in maiestatibus, faciens prodigia, cunctis gentibus, et populis predicanda. R\. Amen.

Per misericordiam tuam.

Ad Benedictus. Antiphona. In templo sancto glorie tue benedictus es Domine.

Canticum. Benedictus es Domine Deus, etc. Require fol. 6. Sono. Ego dormiui. Quere fol. 370.

Lauda. Alleluia. Laudate Dominum de celis. Alleluia,  alleluia, alleluia. Psalmus CXLuIII.


Lectio libri Apocalypsis Ioannis Apostoli .

R\. Deo gratias.

Angelo Ephesi Ecclesie scribe: Hec dicit qui tenet septem stellas in dextera sua, qui ambulat in medio septem candelabrorum aureorum: Scio opera tua, et laborem, et patientiam tuam, et quia non potes sustinere malos: et tentasti eos, qui se dicunt Apostolos esse, et non sunt: et inuenisti eos mendaces: et patientiam habes, et sustinuisti propter nomen meum, et non defecisti. Sed habeo aduersum ta pauca, quod caritatem tuam primam reliquisti. Memor esto itaque unde excideris: et age penitentiam, et prima opera fac: sin autem, uenio tibi, et mouebo candelabrum tuum de loco suo, nisi penitentiam  egeris. Sed hoc habes, quia odis facta Nicolaitarum, que et ego odi. Qui habet aurem, audiat quid Spiritus dicat Ecclesiis: uincenti dabo edere de ligno uite, quod est in Paradiso Dei mei. R\. Amen.

Hymnus. Hic est dies. fol. 370.

Capitula. Adest Domine secundi illius diei luminosa species, in qua matutina lux, Christus uidelicet noster, in firmamento legis a se condite se indicit agnoscendum. Presta ergo nobis, ut, qui luce resurrectionis coruscauit in mundo, abundantia pietatis redundet in seculo: qualiter ita firmamento legis sue corda nostra premuniat, ut inlesos nos ad eternam pertrahat uitam.

 Pater noster. A malo nos libera. Quere fol. 10.

Dominus sit. R\. Et cum.

Lauda. Surrexit Christus a mortuis Alleluia. P. Per gloriam Patris. Alleluia, alleluia. u\. Cantate Domino canticum nouum: quia mirabilia fecit. P. Per gloriam. u\. Gloria, et honor. P. Per gloriam.

Benedictio. Christus Dominus, qui diem istum. Quere fol. 372.



Ad uesperum.

Lauda. Laudauerunt te. Oratio. Laudant te Domine. fol. 371.

Sono. Dominus iehsu Christus surrexit a mortuis tertia die; P. Et uiuit ex uirtute Dei. Alleluia. u\. Saluator noster resurgens a mortuis, curuauit mortem:  et inluminauit nos uite eternitate. P. Et uiuit.

Dominus sit. R\. Et cum.

Antiphona. Ego sum primus, et ego nouissimus; P. Et fui mortuus, et ecce sum uiuens in secula seculorum. u\. Laudate nomen Domini: laudate serui Domini. P. Et fui mortuus. u\. Gloria, et honor Patri. P. Et fui.

Dominus sit. R\. Et cum.

Lauda. Dominus iehsu Christus, qui est testis fidelis, primogenitus mortuorum, et princeps regum terre: P. Ipse dilexit nos, et lauit nos a peccatis nostris sanguine suo. Alleluia. u\. Lapidem, quem reprobauerunt edificantes, hic factus est in caput anguli. P. Ipse dilexit. u\. Gloria, et honor. P.  Ipse.

Hymnus. Hic est dies uerus. Supplicatio. Oremus. fol. 371.

Capitula. Christe Deus noster, qui secundo die firmamentum formans, quasi solidamentum scripturarum in Ecclesia preparas, quo celestes populos Angelorum ab infirmitate inferiorum hominum, quasi aquas ab aquis, discernere uoluisti: quique duo testamenta constituens, figuram ueteris sacrificii per testamentum nouum immolatione tui corporis compleuisti; da nobis, ut intellectu prudentie angelicis potestatibus, quasi aquis superioribus sociemur, et semper ad superna tendamus: qualiter ita solidamentum utriusque legis in corde nostro prepolleat, ut resurrectionis tue potentia ad gaudia nos pertrahat  infinita.

374 Pater noster. Liberati a malo. fol. 2.

Dominus sit. R\. Et cum.

Benedictio. Christus Dei Filius, qui in corpore nostre mortalitatis sustulit opprobrium Crucis, ab omni uos cruciatu nocibili eripiat passionis; R\. Amen. Et qui in uera corporis nostri carne surrexit ab inferis, in omnimoda ueritate sanctificationis exuscitet corda uestra ab omni lapsu facinoris: R\. Amen. Ut fides, qua illum et mortuum fuisse, et resurrexisse agnoscitis, eterne uobis preparet receptacula mansionis. R\. Amen.

Per misericordiam ipsius.

Lauda. Surrexit Christus a mortuis Alleluia. P. Per gloriam Patris. Alleluia, alleluia. u\. Cantate  Domino canticum nouum: quia mirabilia fecit. P. Per gloriam. u\. Gloria, et honor. P. Per gloriam.

Oratio. Mortuum te peccato fuisse non tuo, sed nostro, Iesu Domine, confitemur; et ideo, quia semel pro impiis mortuus, Deo uiuis, fac nos, ut sic semel moriamur uitiis, qualiter coronaturi resurgentes letemur semper de muneribus sempiternis. R\. Amen.

Per misericordiam tuam, etc.

In nomine Domini nostri Iesu Christi perficiamus cum pace. R\. Deo gratias.



FERIA TERITA.



Ad Matutinum.

Antiphona. Ego dormiui: et resurrexi. Psalmus III.  Oratio. Domine Iesu Christe. Require folio 369.

Antiphona 1. Quod iehsu mortuus est peccato, mortuus est semel: quod autem uiuit, uiuit Deo. P. Nunc autem existimate, uos mortuos esse peccato, uiuentes autem Deo. u\. Omnes gentes plaudite manibus: iubilate Deo in uoce exultationis. P. Nunc autem existimate. u\. Gloria, et honor Patri. P. Nunc autem existimate.

Oratio. Mortuum te peccato. Hic supra.

Antiphona 2. Mortuus est Christus propter peccata nostra, P. Et resurrexit propter iustificationem nostram. u\. Canite in initio mensis tuba, in die insignis solemnitatis nostre, P. Et resurrexit propter. u\. Gloria, et honor Patri. P. Et resurrexit.

Oratio. Christe, Dei Filius, qui mortuus es propter  peccata nostra, et resurrexisti propter iustificationem nostram; da nobis, et mortem habere uitiorum, et resurrectionem obtinere uirtu um: ut ita mortis et resurrectionis tue in nobis uigeat sacramentum, qualiter ad te sine confusione post nostrum transitum accedere mereamur. R\. Amen.

Per misericordiam tuam, etc.

Antiphona 3. Si credimus quod iehsu mortuus est, et resurrexit: P. Ita et Deus eos, qui dormierunt per Iesum, adducet cum eo. u\. Cantate Domino canticum nouum: quia mirabilia fecit. P. Ita et Deus. u\. Gloria, et honor. P. Ita et Deus.

Oratio. Credimus te, Domine, indebita pro nobis morte damnatum, et uirtute propria suscitatum; et ideo profluenti lachrymarum exundatione deposcimus,  ut qui te resurrexisse pro iustificatione nostra nunc credimus, placabilem, ac mitem in iudicio sentiamus. R\. Amen.

Per misericordiam.

R\. Tu es, Deus, qui facis mirabilia solus: P. Et tu regnas in eternum Domine. u\. Notam fecisti in populis uirtutem tuam: liberasti in brachio tuo populum tuum. P. Et tu. u\. Gloria, et honor. P. Et tu.

Oratio. Omnipotens ac mirabilis Domine, tu es qui facis mirabilia solus; et tu regnas in eternum: ne obliuiscaris nostri, nec humanis deiiciamur in laudibus; sed in te, in quo summa est gloriatio, tui memores delectemur. R\. Amen.

Per misericordiam, etc.


 In Laudibus.

Ad Canticum. Antiphona. Adiutor et protector factus est mihi Dominus in salutem.

Canticum. Cantemus Domino: gloriose. Quere fol. 369.

Oratio. Adiutor et protector noster Domine, tuam, quesumus, ad saluandos nos appone potentiam: tu es enim Deus noster, qui honorificaris ex debito; et exaltaris ex merito: quique, dum conteris bella, nomen quod tibi solum est, in uirtutibus pandis, uel in mirabilibus innotescis; proiice currus Pharaonis et exercitum eius in mari: ut qui terga sequuntur nostra, ipso impetu, quo nos persequuntur, mergantur:  nos quoque ne cum eis immergas in profundum aut pelagum patefactum. R\. Amen.

Per.

375 Ad Benedictus. Antiphona. In templo sancto glorie tue benedictus es Domine.

Canticum. Benedictus es Domine. fol. 6.

Sono. Ego dormiui, et requieui: et resurrexi, quoniam Dominus suscitauit me.

Lauda. Laudate Dominum de celis. Alleluia. Psalmus CXLuIII.


Apocalypsis Ioannis Apostoli .

R\. Deo gratias.

Ego Ioannes seruus Iesu Christi audiui uocem de celo dicentem mihi: Angelo Smyrne Ecclesie scribe: Hec dicit primus, et nouissimus; qui fuit  mortuus, et uiuit: Scio tribulationem tuam, et paupertatem, sed diues es: et blasphemaris ab his, qui se dicunt Iudeos esse, et non sunt, et mentiuntur, sed sunt synagoga satane. Nihil horum timeas que passurus es. Ecce missurus est diabolus aliquos ex uobis in carcerem, ut tentemini: et habeatis tribulationem diebus decem. Esto fidelis usque ad mortem, et dabo tibi coronam uite. Qui habet aurem, audiat quid Spiritus dicat Ecclesiis: Qui uicerit, non ledetur a morte secunda. R\. Amen.

Hymnus. Hic est dies. Supplicatio. Oremus Redemptorem. fol. 371.

Capitula. Lucidum diei tertii speculum agnoscentes, in quo per conditum firmamentum legis diuise sunt aque ab aquis, fideles utique ab infidelibus segregati;  te Dominum rogamus et petimus, ut uera fide nos instruas, et ab infidelitate disiungas: ut qui tertia die te suscitatum ab inferis credimus, lucis eterne presidio muniamur.

Pater noster. Liberati a malo. fol. 2.

Lauda. Surrexit Christus a mortuis Alleluia. P. Per gloriam Patris. Alleluia, alleluia, alleluia. u\. Cantate Domino canticum nouum: quia mirabilia fecit. P. Per gloriam. u\. Gloria, et honor. P. Per gloriam.

Benedictio. Christe Dei Filius, qui in corpore nostre mortalitatis. fol. 374.

In nomine Domini nostri.


In eodem die ad uesperum.

 Lauda. Laudauerunt te Domine. Oratio. Laudant te Domine. fol. 371.

Sono. uenite, et uidete: Angelus quomodo reuoluit lapidem; P. Milites custodientes Sanctum; Alleluia, alleluia. u\. Mulieres lachrymantes, saluatorem querentes. Marie Angelus dixit: Non est hic: surrexit enim Dominus. P. Milites.

Dominus sit semper. R\. Et cum.

Antiphona. Consepulti enim sumus cum Christo per baptisma in mortem: ut quemadmodum resurrexit Christus a mortuis per gloriam Patris, P. Ita et nos nouitate uite ambulemus. u\. Ipse fecit nos, et non ipsi nos. Nos autem populus eius, et oues pascue eius. P. Ita et nos.

Dominus sit semper. R\. Et cum.

 Lauda. Redemit nos Dominus, P. Et liberauit nos. Alleluia, alleluia. u\. Laudate pueri Dominum: laudate nomen Domini. P. Et liberauit. u\. Gloria, et honor. P. Et liberauit.

Hymnus. Hic est dies uerus. Supplicatio. Oremus Redemptorem. fol. 371.

Capitula. Omnipotens Deus Pater, qui die tertio ab infidelium cordibus, quasi ab inferioribus salsis aquis aridam, id est populum fontem fidei sitientem, segregare dignatus es; da nobis, ut ab infidelium laqueis segregati, resurrectionem Filii tui predicemus indubii: ut qui tertio ab inferis suscitatus est die, trina nos uirtutum copulatione resuscitet: quo fide, spe et caritate robusti, de eterno resurrectionis mereamur munere consolari.

 Pater noster. Liberati a malo. fol. 2.

Benedictio. Deus, Dei Filius, qui resurrectionis sue gloriam toto dilatauit in mundo, credulitatis huius uos iustificet sacramento: R\. Amen. Et qui resurgens ultra non moritur, ab infinite uos mortis eripiat dominatu. R\. Amen. Quo in eo nobis sit perpetuum gaudium, in quo nobis precessit uere resurrectionis exemplum. R\. Amen.

Per misericordiam ipsius, etc. Dominus sit. R\. Et cum.

Lauda. Mane nobiscum Domine, P. Quoniam iam declinat dies in uesperum. Alleluia, alleluia. u\. Accedite ad Deum, et illuminamini: et uultus uestri non erubescent. P. Quoniam iam. u\. Gloria, et honor. P. Quoniam iam.

 Oratio. Concede nobis, Domine, ut mortis opera non agamus, qui resurrectionis tue triumphos plena fide colimus: ut insultantes morti perpetue per bonam uitam, noue hereditatis capiamus presidia. R\. Amen.

Per misericordiam.

In nomine Domini nostri.



376 FERIA QUARTA.



Ad Matutinum.

Antiphona. Ego dormiui. Psalmus III. Oratio. Domine Iesu Christe. fol. 369.

Antiphona 1. De manu mortis liberabo eos, de morte redimam illos: P. Ero mors tua o mors, ero morsus tuus inferne. u\. Propter miserias inopum,  et gemitum pauperum, nunc exurgam, dicit Dominus. Ponam in salutari meo: fiducialiter agam in eo. P. Ero mors. u\. Gloria, et honor. P. Ero mors.

Oratio. Concede nobis Domine. Hic supra.

Antiphona 2. Absorta est mors preualens: et maledictum populi abstulit Dominus ab omni ore, et deleuit lachrymas ab omni facie. P. Hic est Deus noster: exultemus, et epulemur in salutare ipsius. u\. Preoccupemus faciem eius in confessione: et in psalmis iubilemus ei. P. Hic est. u\. Gloria, et honor. P. Hic est.

Oratio. Deus, Dei Filius, cuius mors mortem obsorbuit, et maledictum abstulit mundi; fac nos ita semper in tua resurrectionis uictoria conletari, ut  dum predicamus gloriam Crucis, indesinenter potiamur premio ueritatis. R\. Amen.

Per misericordiam tuam.

Antiphona 3. Ubi est mors uictoria tua? P. Ubi est mors aculeus tuus? Resurrexi: dicit Dominus. u\: Propter miserias inopum, et gemitum pauperum, nunc exurgam, dicit Dominus. Ponam in salutari meo: fiducialiter agam in eo. P. Ubi est. u\: Gloria; et honor. P. Ubi est.

Oratio. Christe Deus, a quo mors in uictoriam absorta est; qui mortis uictoriam simul et aculeum dextruens, magnum mundo redemptionis presidium contulisti; da nobis, ut uitiorum morti uirtutum profectibus insultantes, ad eterna gaudia mereamur perduci quandoque beatiores. R\. Amen.

 Per misericordiam.

R\. Magna, et mirabilia opera tua, Domine: iuste, et uere sunt uie tue. P. Rex omnium gentium. u\. Quis non timet Domine, et magnificat nomen tuum? quoniam solus iustus es. P. Rex omnium. u\. Gloria, et honor. P. Rex omnium.

Oratio. Magna, et mirabilia opera tua Domine, quia uera, et iusta sunt iudicia tua. Subde nos uestigiis tuis, ut fides Ecclesie tue pedes tuos ambiat; mereaturque in his gratiam complectendis, in quibus euangelica mulier ueniam meruit osculandi. R\. Amen.

Per misericordiam.


In Laudibus.

Ad Canticum. Antiphona. Iste Deus meus, et honorificabo  eum: Deus Patris mei, et exaltabo eum.

Canticum. Cantemus Domino: gloriose. fol. 369.

Oratio. Repelle a nobis Domine mortiferam perniciem impii Pharaonis: ut comminuto iugo seruitutis Aegyptie, seruiamus tibi in gaudio libertatis eterne. R\. Amen.

Per misericordiam.

Ad Benedictus. Antiphona. In templo sancto glorie tue benedictus es Domine.

Canticum. Benedictus es Domine, fol. 6. Sono. Ego dormiui. fol. 370.

Lauda. Laudate Dominum de celis. Alleluia, alleluia. Psalmus CXLuIII.


Apocalypsis Ioannis Apostoli .

R\. Deo gratias.

 Angelo Pergami Ecclesie scribe: Hec dicit qui habet rhompheam ex utraque parte acutam: Scio ubi habitas, ubi sedes est satane: et tenes nomen meum, et non negasti fidem meam. Et in diebus illis Antipas testis meus fidelis, qui occisus est apud uos, ubi satanas habitat. Sed habeo aduersus te pauca: quia habes illic tenentes doctrinam Balaam, qui docebat Balac mittere scandalum coram filiis Isrel, ede e, et fornicari: ita habes et tu tenentes doctrinam Nicolaitarum. Similiter penitentiam age, siquominus, ueniam tibi cito, et pugnabo cum illis in gladio oris mei. Qui habet aurem, audiat quid Spiritus dicat Ecclesiis: uincenti dabo edere manna absconditum, et dabo ei calculum candidum: et in  calculo nomen nouum scriptum, quod nemo scit, nisi qui accipit. R\. Amen.

Hymnus. Hic est dies. Supplicatio. Oremus. fol. 371.

Capitula. Luminosa diei quarti lux matutina refulget, in qua tu, Deus Omnipotens, magna luminaria in firmamento celi constituens, quadrifluo Euangeliorum omnem mundum uisitans inrigasti, cum eum pretioso tuo sanguine redemisti; da ergo nobis, ita lucore in firmamento Ecclesie, ut eternam mereamur 377 peruenire ad requiem: ut qui Primogenitus ex mortuis crederis, indultor quoque criminum in iudicio sentiaris.

Pater noster. Liberati a malo. fol. 2.

Lauda. Surrexit Christus a mortuis Alleluia. P.  Per gloriam Patris. Alleluia, alleluia. u\. Cantate Domino canticum nouum: quia mirabilia fecit. P. Per gloriam. u\. Gloria, et honor. P. Per gloriam.

Benedictio. Deus Dei Filius. fol. 375.

In nomine Domini.


Eodem die ad uesperum.

Lauda. Laudauerunt te Domine. fol. 371.

Sono. Quis Deus magnus, sicut Deus noster? P. Tu es Deus, qui facis mirabilia solus. Alleluia, alleluia. u\. Honorificus in Sanctis, mirabilis in maiestatibus, faciens prodigia. P: Tu es Deus.

Dominus sit. R\. Et cum.

Antiphona. Tradidit in mortem animam suam, et cum iniquis deputatus est. P. Et ipse peccata multorum  tulit: et iniquitates nostras in se portauit. u\. Cantate Domino canticum nouum: quia mirabilia fecit. P. Et ipse. u\. Gloria, et honor. P. Et ipse.

Dominus sit. R\. Et cum.

Lauda. Ecce recordatus est Dominus populi sui Alleluia, et misertus est hereditati sue. Alleluia. P. Et obseruabuntur dies isti summo studio, et gaudio magno. Alleluia, alleluia. u\. O Domine saluos nos fac: o Domine bene prosperare. P. Et obseruabuntur. u\. Gloria, et honor. P. Et obseruabuntur.

Dominus sit. R\. Et cum.

Lauda. Omnes benedicite Dominum: et omnes conlaudate maiestatem eius. P. Agite diem letitie.  Alleluia, alleluia, alleluia. u\. uox letitie et salutis in tabernaculis iustorum. P. Agite diem. u\. Gloria, et honor. P. Agite diem.

Dominus sit. R\. Et cum.

Lauda. uidi aquam egredientem de templo a latere dextro, Alleluia. P. Et omnes, ad quos peruenit aqua ista, salui facti sunt, et dicent: Alleluia, alleluia. u\. Dextera Domini fecit uirtutem: dextera Domini exaltauit me. P. Et omnes. u\. Gloria, et honor. P. Et omnes.

Hymnus. Hic est dies. Supplicatio. Oremus. fol. 371.

Capitula. Ecce, Domine, uesperum quarti diei huius officiosis luminaribus frequentamus, in quo luminaria  in firmamento celi constituens, quasi in solidamento legis infigens, quatuor uidelicet Euangelistarum una te uoce canentium corda inlustrare dignatus es: quo te in quatuor mundi partes et mortem pro nobis gustasse, et a mortuis resurrexisse, unitis uocibus nuntiarent: Te ergo petimus, teque rogamus, ut in huius uite obcuritate, ita resurrectionis tue in nobis prefulgeat gratia, ut resurrecturi mereamur pertingere ad coronam.

Pater noster. Liberati a malo. fol. 2.

Benedictio. uerus Dei Agnus, qui pro nobis est immolatus in cruce, ab omni nos conluuionis macula purget; R\. Amen. Et qui occisus ex infirmitate surrexit potenter, potentialiter deuincat omnes libitus carnis uestre; R\ Amen. Quique, deuicta  morte, mortis deuicit auctorem, deuictis criminibus uestris, in se uos faciat uiuere sine fine. R\. Amen.

Per misericordiam.

Lauda. Christus pro nobis passus est, relinquens nobis exemplum, P. Ut sequamur uestigia eius: Alleluia, alleluia. u\. Cantate Domino canticum nouum: quia mirabilia fecit Dominus. P. Ut sequamur. u\. Gloria, et honor. P. Ut sequamur.

Oratio. Christe, Dei Filius, quo moriente, optata mundo uita, salusque donata est; dona nobis, in hoc resurrectionis tue festo copiose letari: ut qui tecum nos fuisse mortuos credimus, simul etiam tecum sine fine uiuamus; et qui mortem ulterius in te dominari non credimus, a dominatu mortis  perpetue liberemur. R\. Amen. Per misericordiam.

In nomine Domini.



FERIA QUINTA.



Ad Matutinum.

Antiphona. Ego dormiui. Psalmus III. Oratio. Domine Iesu Christe. fol. 369.

Antiphona 1. Si mortui sumus cum Christo: credimus quia simul etiam uiuemus cum illo: P. Scientes, quod Christus surgens a mortuis, iam non moritur, mors illi ultra non dominabitur. u\. Magnus Dominus noster, et magna uirtus eius: et sapientie eius non est numerus. P. Scientes. u\. Gloria, et honor. P. Scientes.

Oratio. Christe, Dei Filius. Quere retro in uesperis  precedentibus.

Antiphona 2. Si resurrexistis cum Christo, que sursum sunt querite, ubi Christus est in dextera Dei sedens: P. Mortui enim estis, 378 et uita uestra abscondita est cum Christo. u\. Psallite Deo nostro in cithara, in cithara et uoce psalmi. P. Mortui. u\. Gloria, et honor. P. Mortui.

Oratio. Tecum nos, Christe, iam per fidem consurrexisse exundanti hilaritate letamur; et ideo fac nos semper ea, que sursum sunt, querere: ut a flagitiorum nostrorum nequitiis resurgentes, illuc, ubi tu in dextera Patris sedes, mereamur aliquando peruenire felices. R\. Amen.

Per misericordiam.

 Dominus sit. R\. Et cum.

Antiphona 3. Christus resurgens a mortuis iam non moritur. P. Mors illi ultra non dominabitur. u\. Audite hec omnes gentes: auribus percipite, qui habitatis orbem. P. Mors. u\. Gloria, et honor. P. Mors.

Oratio. Christe, qui resurgens a mortuis, iam non moreris; concede, ut nulla in nobis ulterius mors preualeat criminis: ut qui resurrectionis tue mysterium fide promptissima ueneramur, a nocibili mortis dominio liberemur. R\. Amen.

Per misericordiam.

R\. Tu es Deus qui facis mirabilia solus; P. Et notam fecisti in populis uirtutem tuam. u\. Liberasti in brachio tuo populum tuum, filios Isrel, et Ioseph.  P. Et notam. u\. Gloria, et honor. P. Et notam.

Oratio. Tu es Deus, qui facis mirabilia solus: occurre animabus nostris optimus consolator: et indulgentiali fauore existe Redemptor: et qui nos acquisisti passione uoluntaria, erue nos de laqueo uenantis inuicta potentia. R\. Amen.

Per misericordiam.


In Laudibus.

Ad Canticum. Antiphona. Cantemus Domino: gloriose enim honorificatus est, equum, et ascensorem proiecit in mare.

Canticum. Cantemus Domino. fol. 369.

Antiphona. In templo sancto glorie tue benedictus es Domine.

 Canticum. Benedictus es Domine. fol. 6. Sono. Ego dormiui. fol. 370.

Lauda. Alleluia. Laudate Dominum de celis: Alleluia, alleluia, alleluia. Psalmus CXLuIII.


Apocalypsis Ioannis Apostoli .

R\. Deo gratias.

Angelo Thyatire Ecclesie scribe: Hec dicit Filius Dei, qui habet oculos, ut flamma ignis, et pedes eius similes aurichalco: Noui opera tua, et caritatem, et fidem, et ministerium, et patientiam tuam, et opera tua nouissima plura prioribus. Sed habeo aduersum te: quia permittis mulierem Iezabel, que se dicit prophetam, docere, et seducere seruos meos, fornicari, et manducare de idolothytis. Et dedi illi tempus ut penitentiam ageret: et non uult penitere  a fornicatione sua. Ecce mitto eam in lectum: et qui mechatur cum ea, in tribulatione maxima, nisi penitentiam egerit ab operibus suis: et filios eius interficiam in mortem, et scient omnes Ecclesie, quia ego sum scrutans renes et corda: et dabo unicuique secundum opera sua. uobis autem dico, et ceteris, qui Thyatire estis: Quicumque non habent doctrinam hanc, et non cognouerunt altitudinem satane, quemadmodum dicunt, non mittam super uos aliud pondus: tamen, quod habetis, tenete donec ueniam. Et qui uicerit, et qui custodierit usque in finem opera mea, dabo illi potestatem super Gentes, et reget eas in uirga ferrea, et tamquam uas figuli confringentur, sicut et ego accepi a Patre meo:  et dabo illi stellam matutinam. Qui habet aurem, audiat quid Spiritus dicat Ecclesiis. R\. Amen.

Hymnus. Hic est dies. Supplicatio. Oremus. fol. 371.

Capitula. Lucidi exortus diei quinti primordium contuentes, in quo uiuarum reptilia animarum, et uolatilia tu, Deus noster, formare dignatus es, te poscimus, teque rogamus, ut quos uiuificans renouasti Baptismatis unda, nos resuscitando a uitiis, pertrahas ad superna; et qui te ualde diluculo a mortuis resurrexisse gaudemus, nos semper ad celestia euolasse resurrectionis tue munere gratulemur.

Pater noster. Liberati a malo. fol. 2.

Lauda. Surrexit Christus a mortuis Alleluia. P.  Per gloriam Patris. Alleluia, alleluia. u\. Cantate Domino canticum nouum: quia mirabilia fecit. P. Per gloriam. u\. Gloria, et honor. P. Per gloriam.

Benedictio. uerus Dei Agnus. fol. 377.

In nomine Domini.



Ad uesperum.

Lauda. Laudauerunt te Domine. Et Oratio. Laudant te Domine. fol. 371.

Sono. Omnes gentes plaudite manibus: iubilate Deo 379 P. In uoce exultationis. Alleluia. u\. Psallite Deo nostro, psallite: psallite Regi nostro, psallite. Quoniam rex omnis terre Deus: psallite. P. In uoce.

Dominus sit. R\. Et cum.

 Antiphona. De manu mortis liberabo: de morte redimam illos. P. Ero mors tua o mors; ero morsus tuus, inferne. u\. Propter miserias inopum, et gemitum pauperum, nunc exurgam, dicit Dominus. Ponam in salutari meo: fiducialiter agam in eo. P. Ero mors tua. u\. Gloria, et honor. P. Ero mors.

Dominus sit. R\. Et cum.

Lauda. In mente habete diem istum, in quo existis de Aegypto. P. Mensis nouorum est iste: celebrate Pascha Domino. Alleluia. u\. Sumite psalmum, et date tympanum: psalterium iocundum cum cithara. P. Mensis nouorum. u\. Gloria et honor. P. Mensis nouorum.

Dominus sit. R\. Et cum.

Lauda. uidi turbam Angelorum multorum in celo  dicentium uoce magna: Dignus est qui occisus est Agnus accipere fortitudinem, et gloriam, et honorem. Et omnes audiui dicentes: Sedenti in throno, et Agno P. Benedictio, et honor, et gloria, et potestas, Alleluia, alleluia. u\. Magnus Dominus, et laudabilis nimis: et magnitudinis eius non est finis. P. Benedictio. u\. Gloria, et honor. P. Benedictio.

Hymnus. Hic est dies. Supplicatio. Oremus. fol. 371.

Capitula. Deus, qui in operatione quinti diei reptilia animarum uiuarum, homines scilicet renouatos per sacramentum Baptismatis, condidisti: et uolatilia celi, animas uidelicet Sanctorum ad superna uolantes manifesta uirtutum luce, formasti: prebe animabus  nostris inuictum de tua resurrectione solatium: ut per te renouati resurgamus ad gloriam, per quem regenerati sumus ad uitam.

Pater noster. Liberati a malo. fol. 2.

Benedictio. Gratia, qua uos per fidem Christo consepultos esse gaudetis, mortificet uos ab omni contagione iniquitatis; R\. Amen. Et qui resurrectionis illius gaudia toto dilatauit in mundo, sanctificationem omnimodam exhibeat cordi uestro: R\. Amen. Ut qui illum suscitauit a mortuis, uos quoque resuscitet ad gloriam eterne remunerationis. R\. Amen.

Per misericordiam.

Lauda. Gratias Deo, qui dedit nobis uictoriam. P. Per Dominum nostrum Iesum Christum. Alleluia, alleluia. u\. Cantate Domino canticum nouum: quia  mirabilia fecit. P. Per Dominum. u\. Gloria, et honor. P. Per.

Oratio. Fac nos, Deus Pater, ita tibi fructificare, ut eius tantum simus, quem ex mortuis suscitasti Christi scilicet Filii tui: quo, suscitando nos tandem de uitiis ad uirtutem, peruenire nos facias ad eternam hereditatem. R\. Amen.

Per misericordiam.

In nomine Domini.



FERIA SEXTA.



Ad Matutinum.

Antiphona. Ego dormiui. Psalmus III. Et Oratio. Domine Iesu Christe. fol. 369.

Antiphona 1. Consepulti enim sumus cum Christo per baptisma in mortem: ut quemadmodum resurrexit  Christus a mortuis per gloriam Patris, P. Ita et nos in nouitate uite ambulemus. u\. Ipse fecit nos, et non ipsi nos. Nos autem populus eius, et oues pascue eius. P. Ita. u\. Gloria, et honor. P. Ita.

Oratio. Christe, cui consepulti sumus in mortem, ut resurgeremus tibi per fidem resurrectionis tue; laua nos a peccatis nostris in sanguine tuo: ut quos dudum mundasti aqua baptismatis, indesinenter purifices indulgentia pietatis. R\. Amen.

Per misericordiam.

Antiphona 2. Fructificemus Deo, ut simus eius, P. Qui ex mortuis resurrexit. u\. Dominus regnauit, decorem induit: induit Dominus fortitudinem, et  precinxit se. Etenim firmauit orbem terre, qui non commouebitur. L. Qui. u\. Gloria, et honor. P. Qui.

Oratio. Fac nos. Quere retro in uesperis precedentibus.

Antiphona. 3. Christus iehsu secundum tempus pro impiis mortuus est, iustus pro iniustis: Ideo commendat caritatem suam in nobis, P. Ut iustificati in sanguine eius, salui ab ira simus per ipsum. u\. Eloquia Domini, eloquia casta: argentum igne examinatum terre, purgatum septuplum. P. Ut iustificati. u\. Gloria, et honor. P. Ut.

Oratio. Christe Deus noster, et Domine, qui confirmasti nos mysterio Crucis, et signasti mysterio, potentia tue resurrectionis 380 dans pignus spiritus in cordibus nostris: fac nos ita, quesumus redemptionis  nostre dignitatem inculpabiliter custodire; ut disrupto carnalis concupiscentie libitu, ita primitias spiritus habentes, sequamur: ut gloriosa resurrectionis tue potentia, que nostro primum precessit in capite; in membris quoque et nunc per efficentiam bonorum operum, et post per exsuscitationem glorificati corporis impleatur. R\. Amen.

Per misericordiam.

R\. Quis Deus magnus sicut Deus noster? P. Tu es Deus, qui facis mirabilia magna solus. u\. Domine in mari uia tua, et semite tue in aquis multis. Deduxisti sicut oues populum tuum. P. Tu es Deus.

Oratio. Credimus te, Domine, indebita pro nobis morte damnatum, et uirtute propria suscitatum; et ideo profluenti te lachrymarum exundatione deposcimus,  ut qui te resurrexisse pro iustificatione nostra nunc credimus, placabilem te ac mitem in iudicio sentiamus. R\. Amen.

Per misericordiam.


In Laudibus.

Ad Canticum. Antiphona. Adiutor et protector factus est mihi Dominus in salutem.

Canticum. Cantemus Domino. fol. 369.

Oratio. Letatur ecce Domine, Hierusalem fidelis in uictoriam Crucis et potentiam Saluatoris: fac ergo, ut et diligentes eam, in eius pacem consistant; et recedentes ab ea, ad eius amplexum quandoque perueniant: ut ablato luctu, de resurrectionis eterne gaudiis recreati, in eius pace mereamur sine fine constitui. R\. Amen.

 Per misericordiam.

Ad Benedictus. Antiphona. In templo sancto glorie tue benedictus es Domine.

Canticum. Benedictus es. fol. 6. Sono. Ego dormiui. fol. 370.

Lauda. Laudate Dominum de celis: Alleluia. Laudate Dominum in excelsis. Alleluia, alleluia. Psalmus CXLuIII.


Apocalypsis Ioannis Apostoli .

R\. Deo gratias.

Angelo Ecclesie Sardis scribe: Hec dicit qui habet septem Spiritus Dei, et septem stellas: Scio opera tua, quia nomen habes quod uiuas, et mortuus es. Esto uigilans, et confirma cetera, que moritura erant. Non enim inuenio opera tua plena coram Deo  meo. In mente ergo habe qualiter acceperis, et audieris, et serua, et penitentiam age. Si ergo non uigilaueris, ueniam tamquam fur, et nescis qua hora ueniam ad te. Sed habes pauca nomina in Sardis, qui non inquinauerunt uestimenta sua: et ambulabunt mecum in albis, quia digni sunt. Qui uicerit, sic uestietur uestimentis albis, et non delebo nomen eius de Libro uite, et confitebor nomen eius coram Patre meo, et coram Angelis eius. Qui habet aurem, audiat quid Spiritus dicat Ecclesiis. R\. Amen.

Hymnus. Hic est dies. Et Supplicatio. Oremus. fol. 371.

Capitula. Adest fulgidum diei sexti curriculum, sexte etatis continens sacramentum; In illo formatus  homo ex nichilo, in isto reparatus ex aliquo: in quo tu, Dei Filius, dum pro nobis indebitam suscepisti mortem, mortis deuicisti auctorem; da ergo nobis, ut quos de manu tanti hostis tuo sanguine redemisti, non patiaris eternis doloribus cruciari: ut qui triumpho resurrectionis tue, ea que sursum sunt nos querere precipis, modificatione pietatis corda nostra mortifices a delictis.

Pater noster liberati a malo. fol. 2.

Dominus sit. R\. Et cum.

Lauda. Dominus iehsu Christus, qui est testis fidelis, primogenitus mortuorum, et princeps regum terre: P. Ipse dilexit nos, et lauit nos a peccatis nostris sanguine suo. Alleluia. u\. Lapidem, quem reprobauerunt edificantes, hic factus est in caput  anguli. P. Ipse. u\. Gloria, et honor. P. Ipse.

Benedictio. Gratia, qua uos. fol. 379.

In nomine Domini nostri.



Ad uesperum.

Lauda. Laudauerunt te Domine. Et Oratio. Laudant te Domine. fol. 371.

Sono. Iubilate Domino omnis terra. P. Cantate Deo: exsultate, et psallite. Alleluia, alleluia. R\. Psallite Deo nostro in cithara et uoce psalmi: in tubis ductilibus, et uoce tube cornee. Iubilate in conspectu regis Domini. L. Cantate Deo.

Dominus sit. R\. Et cum.

Antiphona. Dominus Deus patrum nostrorum suscitauit Filium suum Iesum, quem uos interemistis, u\. Clamantes ante faciem Pilati: Crucifige, crucifige.  R\. Notum fecit Dominus salutare suum: ante conspectum gentium reuelauit iustitiam suam, P. Clamantes. 381 u\. Gloria, et honor. P. Clamantes.

Dominus sit. R\. Et cum.

Lauda. Dicite in gentibus: Dominus regnauit a ligno. P. Etenim correxit orbem terre, qui non commouebitur: Alleluia, Alleluia, Alleluia. u\. Letentur celi, et exultet terra, moueatur mare, et plenitudo eius. P. Etenim.

Dominus sit. R\. Et cum.

Lauda. Iocundare celum, et exsulta terra, Alleluia. Prorumpant montes iocunditatem, Alleluia. P. Quia misertus est Dominus plebis sue, Alleluia, alleluia, alleluia. u\. Flumina Iuda profluant aquas: distillabant  montes dulcedinem, et colles manabant lacte: quia fons de domo Domini prodiit: Alleluia, alleluia. P. Quia. R\. Gloria, et honor. P. Quia.

Hymnus. Hic est dies. Et supplicatio. Oremus. fol. 371.

Capitula. Deus, Dei Filius, qui hominem, quem sexto die formasti ex nichilo, sexta etate seculi redemisti sanguine tuo: et qui tunc bene conditus male cecidit; nunc in melius reformatus surrexit: da nobis, ut ita ueraciter redemptionis nostre mysterium perpendamus, qualiter in morte et resurrectione tua perenniter gloriemur: ut qui tempore salutis, mundo occurrens, mortem nostram moriendo deuicisti, ab eterna nos liberes damnatione iudicii.

 Pater noster. Liberati a malo. fol. 2.

Benedictio. Deus, Dei Filius, qui patibulo pro impiis affixus est Crucis, sue uos saluificet gloria passionis. R\. Amen. Et qui mortem moriendo deuicit, ipse a uobis omnes cruciatus auertat inferni: R\. Amen. Ut in eo resurgatis ad gloriam, cuius nunc resurrectionis suscipitis gaudia. R\. Amen.

Per misericordiam.

Lauda. Gratias Deo, qui dedit nobis uictoriam. P. Per Dominum nostrum Iesum Christum. Alleluia, alleluia, alleluia. R\. Cantate Domino canticum nouum: quia mirabilia fecit. P. Per Dominum. u\. Gloria, et honor. P. Per Dominum.

Oratio. Gratias agimus tibi, Deus Pater, qui eripuisti nos de potestate tenebrarum, transferens in  regnum Filii tui; da ergo, quesumus nobis, ut quos per mortem reuocauit ad uitam, per pietatem resuscitet ad gaudia sempiterna. R\. Amen.

Per misericordiam. In nomine Domini.



SABBATO.



Ad Matutinum.

Antiphona. Ego dormiui. Psalmus CCCLXIX. Et Oratio: Domine Iesu Christe. fol. 369.

Antiphona 1. Gratias Deo, qui dedit nobis uictoriam. P. Per Dominum nostrum Iesum Christum. u\. Dicite in nationibus: Dominus regnauit a ligno. Etenim firmauit orbem terre, qui non commouebitur: iudicabit populos in equitate. P. Per. u\. Gloria. P. Per Dominum.

 Oratio. Quas tibi, Domine, gratias referre poterimus pro eo, quia nobis uictoriam per effusionem Filii tui sanguinis prestitisti? et ideo, quia defectum nostrum inspicis, supplementum tue porrige pietatis: ut quicquid mens in conceptione laudis tue suggerit enarrandum, fideli relatione os proferat ad eternitatis emolumentum. R\. Amen.

Per misericordiam.

Antiphona 2. Gratia Dei data est nobis per inluminationem Saluatoris nostri Iesu Christi, P. Qui destruxit mortem, et inluminauit uitam. u\. Magnus Dominus noster, et magna uirtus eius: et sapientie eius non est numerus. P. Qui. u\. Gloria, et honor. P. Qui.

 Oratio. Gratias agimus. Quere in uesperis precedentibus.

Antiphona 3. Gratias agimus tibi, Domine Deus noster, qui es, et qui eras, et qui uenturus es Omnipotens. u\. Quoniam magnificata est usque ad celos misericordia tua, et usque ad nubes ueritas tua. P. Qui es. u\. Gloria, et honor. P. Qui es.

Oratio. Domine Deus noster, qui es et qui eras et qui uenturus es, gratias tibi creatura a te condita referet, quia factum est regnum huius mundi Domini nostri Iesu Christi; quesumus ergo, ut quos regnum eius esse uoluisti, eterno eos consoleris in munere. R\. Amen.

Per misericordiam.

R\. Quam magnificata sunt P. Opera tua Domine  u\. Omnia in sapientia fecisti: repleta est terra. P. Opera.

Oratio. Magnificata sunt opera tua Domine, et humane intelligentie remotissima: quorum nos uisibilis pulchritudo pulcherrimum omnium prouocat ad conlaudandum Creatorem: Tu nos uero discretionis imple spiritu: ut dum tua miramur opera, te tuis 382 in operibus laudet, magnificet intelligentia nostra. R\. Amen.

Per misericordiam.


In Laudibus.

Ad Canticum. Antiphona. Iste Deus meus.

Canticum. Cantemus Domino. fol. 369.

Ad Benedictus. Antiphona. In templo sancto glorie tue benedictus es Domine.

 Canticum. Benedictus es Domine. fol. 6. Sono. Ego dormiui. fol. 370.

Lauda. Laudate Dominum de celis: Alleluia, alleluia. Laudate eum in excelsis. Alleluia, alleluia. Psal. CXLuIII.


Apocalypsis Ioannis Apostoli .

R\. Deo gratias.

Angelo Laodicie Ecclesie scribe: Hec dicit Testis fidelis, et uerus, qui est principium creature Dei. Scio opera tua, quia neque frigidus es, neque calidus: utinam frigidus esses, aut calidus: sed quia tepidus es, nec frigidus, nec calidus, incipiam te euomere ex ore meo: quia dicis: Quod diues sum, et locupletatus, et nullius egeo: et nescis quia tu es  miser, et miserabilis, et pauper, et cecus, et nudus. Suadeo tibi emere a me aurum ignitum probatum, ut saluus fias, et uestibus albis induaris, ut non appareat confusio nuditatis tue, et collyrio inunge oculos tuos ut uideas. Ego quos amo, arguo, et castigo. Aemulare ergo, penitentiam age. Ecce sto ad ostium, et pulso: si quis audierit uocem meam, et aperuerit ianuam, introibo ad illum, et cenabo eum illo, et ipse mecum. Qui uicerit, dabo ei sedere mecum in throno meo: sicut et ego uici, et sedeo cum patre meo in throno eius. Qui habet aurem, audiat quid Spiritus dicat Ecclesiis. R\. Amen.

Hymnus. Hic est dies, Et supplicatio: Oremus. fol. 371.

 Kyrie, eleison. R\. Christe, eleison. Kyrie, eleison.

Capitula. Christe, Dei Filius, qui exortum diei septimi in tua requie consecrasti, cum otium sabbati in sepulchro positus compleuisti; da requiem cordi nostro beneplacitam tibi, ut ab operibus nostris ita in te ueraciter quiescamus, ne in otio sabbati peccatorum nostrorum oneribus adgrauemur: ut qui te e sepulchri quiete resurrexisse fideliter credimus, e celis item ad iudicium uenientem mitissimum sentiamus Piissime.

Pater noster. Liberati a malo. fol. 2.

Lauda. Gratias Deo, qui dedit nobis uictoriam. P. Per Dominum nostrum Iesum Christum. Alleluia, alleluia, u\. Cantate Domino canticum nouum: quia  mirabilia fecit. P. Per Dominum. R\. Gloria, et honor. P. Per Dominum.

Benedictio. Christus Dei Filius, qui in corpore nostre mortalitatis sustulit obprobrium Crucis, ab omni uos cruciatu nocibili eripiat passionis. R\. Amen.

Per misericordiam, etc.

Dominus sit. R\. Et cum.

In nomine Domini nostri Iesu Christi perficiamu eum pace. R\. Deo gratias.



SABBATO IN OCTAuAM PASCHAE.



Ad uesperum.

Lauda. Laudauerunt te Domine. Et Oratio. Laudant te Domine. fol. 371.

Sono. Alleluia. Postquam resurrexit Dominus iehsu  Christus a mortuis, stans in medio discipulorum, locutus est dicens: P. Pax uobis: Ego sum, qui resurrexi a mortuis. Alleluia. u\. Tunc aperuit illis sensum, ut intelligerent scripturas, et dixit eis: Quoniam sic scriptum est: Nonne oportuit Christum pati, et resurgere a mortuis? Alleluia. P. Pax.

Dominus sit. R\ Et cum.

Antiphona. Si resurrexistis cum Christo, que sursum sunt querite, ubi Christus est in dextera Dei sedens. P. Mortui enim estis: et uita uestra abscondita est cum Christo. R\. Domine saluos nos fac, o Domine bene prosperare: benedictus qui uenit in nomine Domini. Benedicimus uobis de domo Domini: Deus Dominus, et illuxit nobis. P. Mortui. u\. Gloria, et honor. P. Mortui.

 Dominus sit. R\ Et cum.

Lauda. Lapidem, quem reprobauerunt edificantes, hic factus est in caput anguli. P. A Domino factum est: hoc est mirabile in oculis nostris. Alleluia, alleluia, alleluia. u\. Psallite Deo nostro, psallite: psallite Regi nostro, psallite. P. A Domino. u\. Gloria. P. A Domino.


Hymnus.


   Te centies mille legionum Angeli
Concentu plaudunt, et canora iubilant,
Christe Iesu Alpha et Omega omnipotens,
Sepultus olim, et uiuens in secula,
Testis fidelis, et uerum principium.

   Qui mundi huius deiecisti principem,
 383 Redimens Orbem tuo almo Sanguine;
Sanctus et uerus Genitus Ingeniti,
Reserans clausum, et apertum obstruens,
Faciens nos Deo Regni Sacerdotium.

   Tu uerus Agnus solus sine macula,
Qui dextram Patris conlocatus solio,
Solus egressus ab arce Dominica,
Similis Iaspidi, et Sardino lapidi,
Iris per gyrum, smaragdus circuis.

   Tu Dei pignus, hominisque Filius,
Septies librum signatum signaculis
Soluere signa dignus repertus es:
Agnus occisus septem pollens cornibus,
Septeno fulgens et lumine flammeo.

   E throno prodeunt fulgura, et tonitrua,
 Septem ardentes ante thronum lampades,
Septem ubique missi Dei Spiritus,
Septem stelle micant Agni dextera,
Septem cui adstant candelabra aurea.

   Sedentes circum quater seni Primates,
Amicti cuncti niueis cycladibus,
Et laureati diademis aureis,
Aureas uehunt phialas aromatum,
Aureis psallunt modulis, et citharis.

   Stant ante Thronum nitet mare uitreum,
Bis bini fortes, idem animalia:
Homo per genus, leo uoce perstrepit
Iuuencus ore promit Sacerdotium,
Petens ad astra more uolans aquile.

   Quatuor formis senis alis singulis,
 Ante et retro cuncta plena oculis,
uigiles semper dormiendi nescii,
uicissim Sanctus ter clamantes iugiter,
Illi, qui erat, est, et qui uenturus est.

   Gloria Patri, laus, sapientia
Agno sedenti supra Thronum in celis;
Cum Patre regnat, et cum Sancto Spiritu,
Connexa simul tribus una Deitas,
Per infinita seculorum secula.
   Amen.

Supplicatio. Oremus. fol. 371.

Capitula. Christe Dei Filius nostrarum requies animarum, qui otium sabbati requiescens in tumulo compleuisti: ut in quo olim requieueras ab omni opere faciendo, in eo etiam requiesceres in sepulchro,  hunc nobis ueraciter sanctificans diem, cuius uesperum in prima nobis sabbati, que et octaua dies est, lucescit: ut, qui dixeras de tenebris lumen splendescere, manifeste a mortuis resurgens appareres in carne; dirige cursum uite nostre in uiam sanctificationis omnimode, qualiter ita in his septem diebus, quibus mundus iste peragitur, et in quibus quotidie nobis Agnus occiditur, et Pascha quotidie celebratur, salubriori uite curriculo conuersemur: ut absque fermento malitie uerum Pascha mereamur quotidie celebrare: et ita ab omnibus operibus nostris in hoc die sanctificatione tibi placita quiescamus, ut octaui illius eterni diei resurrectionis gloria consolemur, quia te precipiente oramus:

 Pater noster. Liberati a malo. Require folio 2.

Benedictio. Christus, Dei Filius, qui in hoc die moriens requieuit in tumulo, det optatam requiem cordi uestro; R\. Amen. Tribuatque uobis cessare ab omni opere criminis, qui in sepulchro positus sustulit obprobrium Crucis: R\. Amen. Ut optabile uobis resurrectionis eius gaudium, et hic deuotos efficiat, et in futuro de munere eternitatis sustollat R\. Amen.

Per misericordiam.

Lauda. Apparuit iehsu ianuis clausis discipulis suis; quod esset Dominus, unus non credidit ex eis Thomas. P. Mitte manum tuam in fixuras clauorum meorum, et esto iam fidelis. Dominus meus, et Deus meus. Alleluia, alleluia, alleluia. u\. Sit nomen Domini  benedictum, amodo, et usque in eternum. P. Mitte. u\. Gloria, et honor. P. Mitte. Oratio Omnipotens Deus. Quere hic infra.

Per misericordiam.

In nomine Domini.



DOMINICA IN OCTAuAS PASCHAE.



Ad Matutinum.

Antiphona. Ego dormiui. Psalmus III. Oratio. Domine Iesu Christe. fol. 369.

Antiphona 1. Liuore eius sanati sumus. Omnes nos sicut oues errabamus: et Dominus posuit in eo iniquitates omnium nostrorum: traditus est, P. Quia ipse uoluit, et non aperuit os suum. u\. Omnes gentes plaudite manibus: iubilate Deo in  uoce exultationis. P. Quia. u\. Gloria, et honor. P. Quia.

Oratio. Omnipotens Deus Pater, qui nos Domini nostri Iesu Christi Filii tui pretioso sanguine redemisti, non patiaris in te credentes eterni supplicii barathro demergi: ut per eum confessione nostrorum criminum ad te mereamur admitti, in quo iniquitates omnium nostrorum posuisti: ut eius, cuius, liuore sanati sumus, indesinenti presidio protegamur. R\. Amen.

Per misericordiam.

Antiphona 2. Iuste iudicans peccata nostra 384 portauit corpore suo super lignum; P. Ut a malis separati, cum iustitia uiuamus. u\. Iubilate Domino omnis terra: seruite Domino in letitia. P. Ut a malis.  u\. Gloria, et honor Patri. P. Ut a malis.

Oratio. Iuste quidem, Domine, iudicans peccata nostra in corpore tuo super lignum portasti, cum diabolum non potestate, sed iustitia deuicisti: ut qui per debitam mortem nostram seruituti eius subiugati eramus, per indebitam mortem tuam ad libertatis gratiam redeamus; fac nos ergo, ut in te semper liberi esse possimus, qualiter tecum et hic, et in eternum sine fine uiuamus. R\. Amen.

Per misericordiam.

Antiphona 3. uulneratus est propter iniquitates nostras, et adtritus est propter scelera nostra: P. Disciplina pacis nostre in eo, liuore eius sanati sumus. u\. uenite, et uidete opera Domini, que posuit prodigia super terram. P. Disciplina. u\. Gloria,  et honor. P. Disciplina.

Oratio. Christe, Dei Filius, qui uoluntarie pro nobis carnem subiiciens morti, disciplina factus es nostre pacis; fac nos tuis subiectos existere disciplinis: ut qui liuore sanati sumus, uoluntatis tue semper iudicio obsequamur. R\. Amen.

Per misericordiam.

R\. uicit leo de tribu Iuda, radix Dauid, aperire librum, et soluere signa eius; et cum eo exercitus Angelorum clamantium, et dicentium: P. Laus, et honor, et potestas Deo nostro. u\. uidi in celo turbam magnam, quam dinumerare nullus poterat: et clamabant uoce magna, dicentes: P. Laus et honor.

Oratio, Leo de tribu Iuda, radix Dauid aperi in  nos tue scientie lumen: ut qui paschalia festa nunc ueneranter excolimus, in regno tuo cum electis tuis, et cum exercitibus Angelorum decantemus glorioso nomini tuo.---Amen.

Per misericordiam.


In Laudibus

Ad Canticum. Antiphona. Cantemus Domino: gloriose enim honorificatus est.

Canticum. Cantemus Domino. fol. 369.

Ad Benedictus. Antiphona. Tibi soli Deo honor, et gloria.

Canticum. Benedictus es Domine. fol. 6. Sono. Ego dormiui. fol. 370.

Lauda. Laudate Dominum de celis: Alleluia, alleluia. Laudate eum in excelsis. Alleluia. Psalmus  CXLuIII.


Apocalypsis Ioannis Apostoli .

R\. Deo gratias.

Ego Ioannes fui in spiritu, et uidi in dextera sedentis supra thronum, librum scriptum intus et foris, signatum sigillis septem. Et uidi Angelum fortem, predicantem uoce magna: Quis est dignus aperire librum, et soluere signacula eius? Et nemo poterat, in celo, neque in terra, neque subtus terram, aperire librum, neque respicere illum. Ego flebam multum, quoniam nemo dignus inuentus est aperire librum, nec uidere eum. Et unus de senioribus dicit mihi: Ne fleueris: ecce uicit leo de tribu Iuda, radix Dauid aperire librum, et septem signacula eius. Et uidi: et ecce in medio throni et quatuor  animalium, et in medio seniorum, agnum stantem quasi occisum, habentem cornua septem, et oculos septem: qui sunt septem spiritus Dei missi per orbem terrarum. Et uenit, et accepit librum de dextera sedentis in throno. Et cum apperuisset librum, quatuor animalia, et uiginti quatuor seniores ceciderunt coram agno, habentes singuli citharas, et pateras aureas, et phialas aureas plenas odoramentorum, que sunt orationes sanctorum: et cantabant canticum nouum, dicentes: Dignus es accipere librum, et aperire signacula eius: quoniam occisus es, et redemisti nos Deo in sanguine tuo ex omni tribu, et lingua, et populo, et natione: et fecisti nos Deo nostro regnum, et sacerdotes: et regnabunt super terram. Et uidi, et audiui uocem Angelorum  multorum in circuitu throni, et animalium, et seniorum: et erat numerus eorum millia millium, dicentium uoce magna: Dignus est Agnus, qui occisus est, accipere uirtutem, et diuinitatem, et sapientiam, et fortitudinem, et honorem, et gloriam, et benedictionem. Et omnem creaturam, que in celo est, et super terram, et que sub terra, et que sunt in mari, et que in eo: omnes audiui dicentes: Sedenti in 385 throno, et Agno, benedictio, et honor, et gloria, et potestas Deo nostro in secula seculorum. R\. Amen.

Hymnus. Hic est dies. Supplicatio. Oremus. fol. 371.

Capitula. Decurso, Christe Domine, Paschalis solemnitatis officio, et tue resurrectionis gaudio consummato,  quo uerum lumen mundo de tenebris effulsisti, quo cecis mentibus coruscasti: adoramus, ecce et prosternimur ante te Deum, qui ueteris fermenti malitiam azymis sinceritatis et ueritatis excludens, omnem corruptionem adulterine commixtionis intra puritatem ac simplicitatem fidei non relinquis, sed azymorum diem nobis ipsis absque humani seminis fermento azymos dedicasti: petimus, ut publica fidei uota arbiter deuotionis aspicias: ut completum passionis ac resurrectionis tue cultum pius propitiator intendas; et quoniam per te gratia et ueritas facta est, ueritate tua instruas ad intellectum, quos gratia perduxit ad cultum.

Pater noster. Liberati a malo. fol. 2.

Lauda. Apparuit ianuis clausis. Benedictio Christus  Dei Filius. fol. 383.

In nomine Domini.


Exeunte uespera.

Lauda. Laudauerunt te. fol. 371.

Oratio. Te in excelsis, Domine, laudent omnes Angeli ac uirtutes: tibi de terra det laudem omne, quod a te auctore sumit originem: et qui supernorum conlaudaris officiis, terrestrium semper delecteris obsequiis. R\. Amen.

Per misericordiam.

Sono. Alleluia. Postquam resurrexistis. fol. 382.

Antiphona. Hec est dies, quam fecit Dominus: P. Exsultemus, et epulemur in ea. u\. O Domine saluos nos fac, o Domine bene prosperare. P. Exsultemus.  u\. Gloria, et honor. P. Exsultemus.

Dominus sit. R\. Et cum.

Lauda. Celebrabitis diem istum legitimum Domino; Alleluia. P. Et filii uestri usque in eternum. Alleluia, alleluia, alleluia. u\. Exsultate Deo adiutori nostro: iubilate Deo Iacob. P. Et filii. u\. Gloria, et honor. P. Et filii.


Hymnus.


   Psallat altitudo celi,
Psallant omnes Angeli,
Quicquid est uirtutis usquam
Psallat in laudem Dei:
Nulla linguarum silescat
uox; sed omnis consonet.

   Da puer plectrum, choreis
 Ut canam fidelibus
Dulce carmen, et melodum,
Gesta Christi insignia,
Hunc camena nostra solum
Pangat, hunc laudet lyra.

   Christus est, quem rex sacerdos
Adfuturum protinus
Infulatus concinebat
uoce, chorda, et tympano,
Spiritum celo fluentem
Per medullas hauriens.

   Facta nos, et iam probata
Pangimus miracula.
Testis est orbis; nec ipsa
Terra quod uidit, negat;
 Cominus Deum docendis
Proditum mortalibus.

   Corde natus ex Parentis
Ante mundi exordium,
Alpha, et cognominatus;
Ipse fons, et clausula
Omnium, que sunt, fuerunt
Queque post futura sunt.

   Ipse iussit, et creata:
Dixit ipse, et facta sunt:
Terra, celum, fossa ponti,
Trina rerum machina,
Queque in his uigent sub alto
Solis, et lune globo;

   Corporis formam caduci,
 Membra morti obnoxia
Induit, ne gens periret
Primo plusti ex germine,
Merserat quem lex profundo
Noxialis tartaro.

   O beatus ortus ille,
uirgo cum Puerpera
Edidit nostram salutem,
Feta Sancto Spiritu;
Et puer Redemptor orbis
Os sacratum protulit.

   Gloria et honor Deo
Usquequaque altissimo,
Una Patri, Filioque,
Inclyto Paraclito;
 Cui laus, et potestas
Per eterna secula.
   Amen.

Supplicatio. Oremus. fol. 371.

Capitula, et Benedictio, que dicenda sunt 386 per omnes Dominicos usque ad Ascensionem Domini.


In exeunte uespera.

Capitula. Deus, cuius unum. Benedictio. Christus Dominus, qui diem. fol. 372. Lauda. Apparuit ianuis clausis. fol. 383.

Oratio. Leo de tribu Iuda. fol. 384.



IN TERTIO DOMINICO POST PASCHA.



Ad uesperum.

Lauda. Laudauerunt te Domine. Oratio. Laudan  te Domine. fol. 371.

Sono. Dominus iehsu Christus surrexit a mortuis tertia die, P. Et uiuit ex uirtute Dei. Alleluia. u\. Saluator noster resurgens a mortuis turbauit mortem, et inluminauit nos uite eternitate. P. Et uiuit.

Dominus sit. R\. Et cum.

Antiphona. Deus qui diues est in misericordia, propter nimiam caritatem suam dilexit nos; P. Et cum essemus mortui peccato, conuiuificauit nos Christus, cuius gratia saluati sumus. u\. Quoniam quis in nubibus equabitur Domino? aut quis similis erit Domino inter filios Dei? P. Et cum. u\. Gloria, et honor. P. Et cum.

Dominus sit. R\. Et cum.

 Lauda. Platee tue Hierusalem sternentur auro mundo: Alleluia. P. Et cantabitur in te canticum letitie, Alleluia; Et per omnes uicos tuos ab uniuersis dicetur: Alleluia, alleluia, alleluia. u\. Lauda Hierusalem Dominum: conlauda Deum tuum Sion. P. Et cantabitur. u\. Gloria, et honor. P. Et cantabitur.

Hymnus. Te centies mille. fol. 382. Supplicatio. Oremus. fol. 371.

Capitula. Christe Dei Filius.

Benedictio. Christe Dei Filius. fol. 383.

Lauda. Sapientia Dei super lapides pretiosos est, Alleluia; habitatio eius in uasa aurea, Alleluia; P. Prudentia sua de thesauro inuisibili procedit, Alleluia, alleluia, alleluia. u\. Extendens celos sicut  pellem: qui tegit in aquis superiora eius. P. Prudentia. u\. Gloria, et honor. P. Prudentia.

Oratio. Rex magne et terribilis Domine, tibi in omnibus Gentibus uera iubilet fides; et presta, ut non solum uoce, sed et mente tibi psallamus, qui es Rex noster: ut tecum sine fine uiuamus. R\. Amen.

Per misericordiam.

In nomine Domini.



Ad Matutinum.

Antiphona. Ego dormiui. Psalmus III.

Oratio. Domine Iesu Christe. fol. 369.

Oratio. 1. Cantate Domino canticum nouum: bene psallite ei in iubilatione. P. Quia rectus est sermo Domini, et omnia opera eius in fide. u\. Confitemini Domino in cithara: in psalterio decem chordarum  psallite ei. P. Quia. u\. Gloria, et honor. P. Quia.

Oratio. Cantemus tibi Domine canticum nouum: quia rectus est sermo tuus, et opera tua fidelia: ut qui celorum regna in prophete iubilatione, et Euangelice tube clangore conscendere facis; illuc nos attrahas, quo ipse precedis. R\. Amen.

Per.

Antiphona 2. Elegit nos hereditatem sibi rex omnis terre Deus. P. Psallite Deo nostro, psallite: psallite Regi nostro, psallite. u\. Omnes gentes plaudite manibus: iubilate Deo in uoce exsultationis. P. Psallite. u\. Gloria, et honor. P. Psallite.

Oratio. Rex magne, et terribilis. Quere retro in uesperis precedentibus.

 Antiphona 3. Iubilate Deo omnis terra: P. Cantate, et exsultate, et psallite. u\. Cantate Domino canticum nouum: quia mirabilia fecit. P. Cantate. u\. Gloria, et honor. P. Cantate.

Oratio. Iubilet te, Domine, omnis terra; psalmum cantet, exsultet, psallat nomini tuo; cuius nomen est admirabile, et preclarum: Concede ergo Ecclesie tue precibus, ut quos in fide uocas, in tentatione non deseras: et qui tibi iubilum personant laudis in seculum, premium mereantur eterne beatitudinis in futurum. R\. Amen.

Per misericordiam.

R\. Regnauit Dominus omnis terre: et inhabitabitur uniuersa terra, P. Ut paradisus circumcinges  omnem terram. u\. Dominus regnauit, exsultet terra: letentur insule multe. P. Ut paradisus.

387 Oratio. Mirabilia sunt testimonia tua, Domine Deus; quibus Unigenitus Filius tuus regnat uniuerse terre: presta ergo nobis, ut qui reuelata facie gloriam eius speculamur, a dextris eius in iudicio conlocemur. R\. Amen.

Per.


In Laudibus.

Ad Canticum. Antiphona. Adiutor et protector mihi fuit Dominus in salutem: hic Deus meus, et honorabo eum: Deus Patris mei, et exaltabo eum.

Canticum. Cantemus Domino. fol. 369.

Ad Benedictus. Antiphona. Tibi soli Deo honor, et gloria, uirtus, et potestas in secula seculorum.

 Canticum. Benedictus es Domine. fol. 6.

Sono. Ego dormiui. fol. 370.

Lauda. Laudate Dominum de celis: Alleluia, alleluia. Laudate eum in excelsis, Alleluia, alleluia. Psalmus CXLuIII.


Apocalypsis Ioannis Apostoli .

R\. Deo gratias.

Angelo Philadelphie Ecclesie scribe: Hec dicit Sanctus, et uerus, qui habet clauem Dauid: qui aperit, et nemo claudit: et claudit, et nemo aperuit. Scio opera tua, et dedi coram te ostium apertum, quod nemo potest claudere: quia modicam habes uirtutem, et seruasti uerbum meum, et non negasti nomen meum. Ecce dabo de synagoga satane, qui dicunt se iudeos esse, et non sunt, sed mentiuntur:  Ecce faciam illos, ut ueniant, et adorent ante pedes tuos: et scient quia ego dilexi te: quoniam seruasti uerbum patientie mee et ego te seruabo ab hora tentationis, que uentura est in orbem uniuersum tentare habitantes in terra. uenio cito: tene quod habes, ut nemo accipiat coronam tuam. Qui uicerit, faciam illum columnam in templo Dei mei, et foras non egredietur amplius: et scribam super illum nomen Dei mei, et nomen ciuitatis Dei mei noue Hierusalem, que descendit de celo a Deo meo, et nomen meum nouum. Qui habet aurem, audiat quid Spiritus dicat Ecclesiis. R\. Amen.

Hymnus. Hic est dies. Supplicatio. Oremus. Capitula. Christe Dei Filius, qui uenerabilis fol. 371. Lauda. Sapientia Dei super lapidem. folio 385. Benedictio.  Christus Dominus, qui ascendit patibulum. fol. 386.

In nomine Domini.


Exeunte uespera.

Lauda. Laudauerunt te Domine. Oratio. Laudant te Domine. fol. 371. Sono. Dominus iehsu Christus. fol. 373.

Antiphona. Fecit celos Dominus in uirtute sua. P. Etenim correxit orbem terre, que non commouebitur. u\. Letentur celi, et exsultet terra, moueatur mare, et plenitudo eius. P. Etenim. u\. Gloria, et honor. P. Etenim.

Dominus sit. R\. Et cum.

Lauda. Sanctam Hierusalem nouam uidi pescendentem  de celo. P. Et audiui uocem dicentium: Alleluia, alleluia. u\. Lauda Hierusalem Dominum: conlauda Deum tuum Sion. P. Et audiui. u\. Gloria, et honor. P. Et audiui.

Hymnus. Psallat altitudo celi. fol. 385. Supplicatio. Oremus. Capitula. Deus, cuius unum hunc. Benedictio. Christus Dominus, qui diem istum Resurrectionis. fol. 371. Lauda. Sapientia Dei. Oratio. Rex magne. fol. 386.



IN QUARTO DOMINICO PASCHAE.



Ad uesperum.

Lauda. Laudauerunt. Oratio. Laudant te. fol. 371.

Sono. uenite, et uidete: Angelus quomodo reuoluit lapidem; P. Milites custodientes Sanctum. Alleluia, alleluia; u\. Mulieres lachrymantes, Saluatorem  querentes. Marie Angelus dixit: Non est hic: surrexit enim Dominus. P. Milites.

Dominus sit. R\. Et cum.

Antiphona. Regnauit Dominus Deus noster Omnipotens, gaudeamus, et exsultemus. P. Quia uenerunt uota agni, que sunt iustificationes sanctorum. u\. Omnes gentes plaudite manibus: iubilate Deo in uoce exsultationis. P. Quia. u\. Gloria, et honor. P. Quia.

Dominus sit. R\. Et cum.

Lauda. Cantate Deo Alleluia: Deo nostro P. Canticum nouum, cantate: Alleluia, alleluia, alleluia. u\. Laudate pueri Dominum: laudate nomen Domini. P. Canticum. 388 u\. Gloria, et honor. P. Canticum.

 Hymnus. Te centies mille. Supplicatio. Oremus. fol. 371. Capitula. Christe, Dei Filius, nostrarum. Benedictio. Christe, Dei Filius, qui in hoc die, fol. 383.

Lauda. Gaudebat populus Isrel Alleluia, et uniuersa multitudo Iacob colebant Dominum legitime; P. Et Dauid cum cantoribus cithara repercutiebat in domo Domini: et laudem Domino dicebat: Alleluia, alleluia, alleluia. u\. Non permisit hominem nocere eis: sed corripuit pro eis reges. P. Et Dauid. u\. Gloria, et honor Patri. P. Et Dauid.

Oratio. Admirabilis Domine, tuum nomen laudabile est in uniuersis finibus terre: Presta ergo nobis uanam mundi celsitudinem declinare: ut ex ore nostro tua perficiatur laudatio, et uere fidei nutrimentis crescat in nos scientie plenitudo. R\. Amen.

 Per misericordiam.

In nomine Domini.



Ad Matutinum.

Antiphona. Ego dormiui. Psalmus 3. Oratio. Domine Iesu Christe. fol. 369.

Antiphona 1. Domine Deus noster, quam admirabile est nomen tuum P. In uniuersa terra! u\. Quoniam eleuata est magnificentia tua super celos. P. In uniuersa terra. u\. Gloria, et. P. In uniuersa terra.

Oratio. Admirabilis Domine, tuum. In uesperis precedentibus.

Antiphona 2. Cantate Domino canticum nouum: cantate Domino omnis terra. P. Cantate Domino,  et benedicite nomen eius: u\. Bene nuntiate de die in diem salutare Domini. P. Cantate. u\. Gloria, et honor. P. Cantate.

Oratio. Cantet tibi, Domine, omnis terra canticum nouum; quia redemisti per sanguinem Filii tui Domini nostri Iesu Christi omnem mundum: ut qui in mortem eius consepulti sumus, infinita cum eo letitia exsultemus. R\. Amen.

Per misericordiam.

Antiphona 3. Quam magnificata sunt opera tua Domine! P. Omnia in sapientia fecisti: repleta est terra creatura tua. u\. Hoc mare magnum, et spatiosum: illic reptilia, quorum non est numerus. Animalia pusilla, et magna. P. Omnia in sapientia. u\. Gloria, et honor. P. Omnia.

 Oratio. Quam magnificata sunt opera tua Domine! omnia in sapientia fecisti: reple tamen nos directionis spiritu: ut dum tua miramur opera, te tuis in operibus laudet intelligentia nostra. R\. Amen.

Per misericordiam.

R\. Ego sum Deus, et non mutor. Conuertimini ad me populus meus: testor enim uos, quoniam non est alius Deus preter me. Ego feci terram, et hominem super eam: ego firmaui celos; P. Et omnes stellas lucere mandaui. u\. Ego primogenitus exiui ante omnem creaturam: Ego feci in celis ut oriretur lumen. P. Et omnes.

Oratio. Domine Iesu Christe, uerus Deus uerusque homo; qui non mutaris, sed es sanctus in omnibus operibus tuis; incredulitatem a nobis dubie mentis  auerte: et cor nostrum gratie tue muneribus reple: ut tu, Deus uerus credaris et cognoscaris; qui Saluator omnium, miraculis et uirtutibus approbaris. R\. Amen.

Per.


In Laudibus.

Ad Canticum. Antiphona. Dominus conterens bella, Dominus nomen est ei. Currus Pharaonis et exercitum eius proiecit in mare.

Canticum. Cantemus Domino.

Ad Benedictus. Antiphona. Tibi soli Deo. Sono. Ego dormiui. fol. 370.


Apocalypsis Ioannis Apostoli .

R\. Deo gratias.

Ego Ioannes fui in spiritu, et uidi: et ecce Agnus  stabat supra montem Sion, et cum illo centum quadraginta quatuor millia habentes nomen eius, et nomen Patris eius scriptum in frontibus suis. Et audiui uocem de celo, tamquam uocem aquarum multarum, 389 et tamquam uocem tonitrui magni: et uocem, quam audiui, sicut citharedorum citharizantium in citharis suis. Et cantabant quasi canticum nouum ante sedem, et ante quatuor animalia, et seniores: et nemo poterat dicere canticum, nisi illa centum quadraginta quatuor millia, qui empti erant de terra. Hi sunt, qui cum mulieribus non sunt coinquinati: uirgines enim sunt. Hi sequuntur Agnum quocumque abierit. Hi empti sunt ex hominibus primitie Deo, et Agno, et in ore ipsorum non est inuentum  mendacium: sine macula enim sunt. Et uidi alterum Angelum uolantem per medium celum habentem Euangelium eternum, ut euangelizaret sedentibus super terram, et super omnem gentem, et tribum, et populum, et linguam: dicens magna uoce: Timete Dominum, et date illi honorem, quia uenit hora iudicii eius: et adorate eum, qui fecit celum, et terram, mare, et fontes aquarum. R\. Amen.

Hymnus. Hic est dies. Supplicatio. Oremus. Capitula. Christe Dei Filius, qui uenerabilis diei huius. fol. 371. Lauda. Gaudebat populus Isrel. Require folio 388. Benedictio. Christus Dominus, qui diem istum. fol. 372.

In nomine Domini, etc.


 Exeunte uespera.

Lauda. Laudauerunt. Oratio. Laudant te Domine. fol. 371. Sono. uenite, et uidete. Require fol. 375.

Antiphona. Tu es rex regum, cui Deus celi regnum forte, P. Et potens, et honoratum dedit. u\. Domine Deus uirtutum conuerte nos: et ostende faciem tuam: et salui erimus. P. Et potens. u\. Gloria, et honor, etc. P. Et potens.

Dominus sit semper. R\. Et cum.

Lauda. Cantate Domino canticum nouum Alleluia: quia mirabilia fecit Dominus. Liberauit nos dextera eius, et brachium sanctum eius. Alleluia. u\. Notum fecit Dominus salutare suum: ante conspectum gentium reuelauit iustitiam suam. P. Liberauit nos. u\. Gloria, et honor. P. Liberauit nos.

 Hymnus. Psallat altitudo celi. Require folio 385. Supplicatio. Oremus Redemptorem. fol. 385. Preces, ut supra. Capitula. Deus, cuius hunc ex omnibus duximus diem. Benedictio. Christus Dominus, qui diem istum resurrectionis. Quere fol. 372.

Lauda. Omne donum optimum de celo ueniet Alleluia, P. Descendens a patre luminum. Alleluia, alleluia, alleluia. u\. Psallite Deo nostro in cithara, in cithara et uoce psalmi. P. Descendens. u\. Gloria, et honor. P. Descendens.

Oratio. Admirabilis Domine, tuum nomen. folio 388.



IN QUINTO DOMINICO PASCHAE.



Ad uesperum.

Lauda. Laudauerunt te Domine. Oratio. Laudant  te Domine. fol. 371.

Sono. Quis Deus magnus sicut Deus noster? P. Tu es Deus qui facis mirabilia solus. Alleluia, alleluia, alleluia.---. Honorificus in Sanctis, mirabilis in maiestatibus, faciens prodigia. R\. Tu es.

Dominus sit semper. R\. Et cum.

Antiphona. Alleluia, Rigans Deus montes de superioribus: de fructu operum tuorum satiabitur terra. P. Producens fenum pecoribus, et herbam seruituti hominum. u\. Quam magnificata sunt opera tua Domine! Omnia in sapientia fecisti: repleta est terra creatura tua. P. Producens. u\. Gloria. P. Producens.

Dominus sit. R\. Et cum.

 Lauda. uidi, et audiui uoces Angelorum multorum in circuitu throni, stantes in conspectu Agni. Quatuor animalium, et seniorum uoces. P. Cum fragore magno resonabant, Alleluia. R\. Magnus Dominus noster, et magna uirtus eius: et sapientie eius non est numerus. P. Cum fragore. u\. Gloria. P. Cum fragore.

Hymnus. Te centies mille. fol. 382. Supplicatio. Oremus Redemptorem. Capitula. Christe, Dei Filius, nostrarum requies. Benedictio. Christus Dei Filius, qui in hoc die. fol. 383.

Lauda. Sapientia a Domino Deo est Alleluia, P. Et cum illo fuit semper, et est ante euum. Alleluia, alleluia. u\. Notum fecit Dominus salutare suum: ante conspectum gentium reuelauit iustitiam suam.  P. Et cum illo. 390 u\. Gloria, et honor Patri, etc. P. Et cum.

Oratio. Christe, Dei Filius, qui occisus Agnus resurgis in gloria, et habens potestatem humanam, inluminare dignatus es terram, quo passionis et resurrectionis tue pluuiis inrigata, te solum sequeretur ad uitam, que se olim mortis eliserat in ruinam; nostris, quesumus, precibus fauens, da nobis et resurgendi copiam in operibus bonis, et moriendi efficaciam in operibus prauitatis. Per misericordiam tuam.

In nomine Domini.



Ad Matutinum.

Antiphona. Ego dormiui. Psalmus III. Oratio. Domine Iesu Christe. Quere fol. 369.

 Antiphona 1. uidi Agnum quasi occisum in medio seniorum: et cantabant canticum nouum, dicentes: P. Dignus es accipere librum, et soluere signacula eius, quia redemisti mundum. R\. Minuisti eum paulo minus ab Angelis, gloria, et honore coronasti eum. P. Dignus es. u\. Gloria, et honor. P. Dignus es.

Oratio. Christe Dei Filius, qui occisus. Require in uesperis istius Dominici.

Antiphona 2. Fecit Dominus luminaria magna solus: Solem in potestate diei; P. Lunam autem, et stellas in potestate noctis. u\. Laudate nomen Domini: laudate serui Domini. P. Lunam autem. u\. Gloria, et honor Patri. P. Lunam.

Oratio. Domine, qui fecisti luminaria magna solus;  in sapientia lunam et stellas in potestatem noctis; educ nos de iugo nequitie spiritualis in manu forti et brachio extenso: ac disseca quecumque cursu in nostro opponuntur obstacula: quia tu es Dominus dominantium, custosque nostrarum manens animarum. R\. Amen.

Per misericordiam.

Antiphona 3. Magna opera Domini: exquisita P. In omnes uoluntates eius. u\. Memoriam fecit mirabilium suorum, misericors, et miserator Dominus: P. In omnes. u\. Gloria, etc. P. In omnes.

Oratio. Magna opera tua, Domine, exquisita in omnes uoluntates tuas: Da nobis famulis tuis, ut dum operum tuorum magnitudinem admiramur, magnificentiam  Conditoris debita confessione laudemus; tuaque mandata fidelia timorata sapientia exquiramus; atque perfectum intelligentie decus, timoris obedientia faciamus. R\. Amen.

Per misericordiam.

R\. Ego sum Dominus Deus uester, et non est preter me Saluator alius: Audierunt insule, et timuerunt extrema terre. P. Audi Isrel puer meus, Iacob electe meus, semen Abrahe amici mei. u\. Ego sum primus, et ego nouissimus. Manus quoque mea fundauit terram, et dextera mea mensa est celos. P. Audi Isrel.

Oratio. Tu es Domine Deus, et non est alius preter te: nec tamen ipse concluderis, quem extrema terre agnouerunt, dum a te fidei uocatione pertracta  sunt: da ergo nobis, ut ita in te radicemur, ut cultu iustitie, et operum dignitate eternam mereamur peruenire ad requiem. R\. Amen.

Per misericordiam.


In Laudibus.

Ad Canticum. Antiphona. Gubernasti iustitia tua Domine, populum tuum hunc, quem liberasti.

Canticum. Cantemus Domino: gloriose. Quere fol. 369.

Oratio. Glorificetur dextera tua Domine; que inimicos anime nostre uiteque confringat; et per multitudinem maiestatis tue adhuc conterat: et ter nos constructores cogitationum malarum sermonumque et operum dimergat. R\. Amen.

Per misericordiam.

 Ad Benedictus. Antiphona. Tibi soli Deo honor. Canticum. Benedictus Dominus Deus patrum. fol. 6. Sono: Ego dormiui, et requieui. Require fol. 370.

391 Lauda. Laudate Dominum de celis Alleluia, alleluia: laudate eum in excelsis. Alleluia. Psalmus CXLuIII.


Apocalypsis Ioannis Apostoli .

R\. Deo gratias.

Ego Ioannes fui in spiritu, et uidi celum apertum, et ecce equus albus, et qui sedebat super eum, uocatur Fidelis, et uerax, et in iustitia iudicat, et pugnat. Oculi autem eius sicut flamma ignis, et in capite eius diademata multa, habens nomen scriptum quod nemo nouit nisi ipse. Et uestitus erat  ueste aspersa sanguine: et uocatur nomen eius, uERBUM DEI. Et exercitus qui sunt in celo, sequebantur eum in equis albis, uestiti byssino albo mundo. Et de ore ipsius procedit gladius acutus: ut ipso percutiat Gentes. Et reget eas in uirga ferrea: et ipse calcat torcular uini furoris ire Dei omnipotentis. Et habet in uestimento, et in femore suo scriptum: Rex regum, et Dominus dominantium. R\. Amen.

Hymnus. Hic est dies uerus Dei. Capitula. Christe Dei Filius, qui uenerabilis diei huius excursum. Require fol. 371. Lauda. Sapientia a Domino Deo est. Require folio 389. Benedictio. Christus Dominus, qui diem Resurrectionis. fol. 372.


 Exeunte uespera.

Lauda. Laudauerunt te Domine. Oratio. Laudant te Domine. Require fol. 371. Sono. Quis Deus magnus. fol. 389.

Antiphona. Sit Gloria Domini in seculum seculi: P. Letabitur Dominus in operibus suis: u\. Qui respicit terram, et facit eam tremere: qui tangit montes, et fumigabunt. P. Letabitur. u\. Gloria, et honor Patri. P. Letabitur.

Dominus sit semper. R\. Et cum.

Lauda. Ascendite ad Hierusalem filie Sion, P. Et laudate Deum uestrum. Alleluia, alleluia. u\. A solis ortu usque ad occasum, laudate nomen Domini. P. Et laudate. u\. Gloria, et honor Patri. P. Et laudate.

Hymnus. Psallat altitudo celi. Quere fol. 385.  Supplicatio. Oremus. Capitula. Deus, cuius unum hunc diem. Benedictio. Christus Dominus, qui. Quere fol. 372. Lauda. Sapientia a Domino Deo est. Oratio. Christe Dei Filius. Quere fol. 390.



IN SEXTO DOMINICO PASCHAE.



Ad uesperum.

Lauda. Laudauerunt te Domine. Oratio. Laudant te Domine. fol. 371.

Sono. Omnes gentes plaudite manibus: iubilate Deo. P. In uoce exsultationis Alleluia. u\. Psallite Deo nostro, psallite: psallite Regi nostro, psallite. Quoniam rex omnis terre Deus: psallite. P. In uoce.

Dominus sit semper. R\. Et cum.

Antiphona. Audiui uocem magnam in celo, dicentem: Agnus, qui occisus est. P. Dignus est, accipere  uirtutem, et diuinitatem, et sapientiam, et benedictionem in secula seculorum. u\. Cantate Domino canticum nouum: quia mirabilia fecit. P. Dignus. u\. Gloria, et honor Patri. P. Dignus.

Dominus sit semper. R\. Et cum.

Lauda. Exaudiuit pauperes Dominus: et compeditos suos non deseruit. P. Laudent illum celi et terra. Alleluia, alleluia, alleluia. u\. uideant pauperes et letentur: querite Dominum, et uiuet anima uestra. P. Laudent. u\ Gloria. P. Laudent.

Hymnus. Te centies mille legionum. Supplicatio. Oremus. Capitula. Christe, Dei Filius. Benedictio. Christus Dei Filius, qui in hoc. Quere fol. 382.

Lauda. Alleluia. Psallite Domino in cithara, Alleluia, in cithara et uoce psalmi. Alleluia, alleluia. P.  Iubilate Deo omnis terra, psalmum dicite nomini eius. u\. In cithara. u\. Gloria. P. In cithara.

Oratio. Domine admirabilis et immense, humiles nos propitius tam effice quam intende: ut quia nomen tuum admirabile est in omni terra, ueritatis in nos solidius cumules disciplinam. R\. Amen.

Per misericordiam tuam.



Ad Matutinum.

Antiphona. Ego dormiui. Psalmus III. Oratio. Domine Iesu Christe. Quere fol. 369.

Antiphona 1. Testimonia tua Domine credibilia facta sunt nimis. P. In longitudine dierum. 392 u\. Mirabiles elationes maris, mirabilis in excelsis  Dominus. P. In longitudine. u\. Gloria, etc. P. In longitudine.

Oratio. Testimonia tua, Domine, que nobis facta sunt credibilia, sint nostre meditationi assidua, ut sunt fidei ueritate syncera: atque ita nostro consumentur opere, sicut proferuntur ex ore; regant consolatione merentes, ac promptiores efficiant. R\. Amen.

Per misericordiam.

Antiphona 2. uolucres celi, et pisces, qui perambulant semitas maris. P. Admirabile est enim nomen tuum, Domine, in uniuersa terra. u\. Et constituisti eum super opera manuum tuarum. Omnia subiecisti sub pedibus eius, P. Admirabile. u\. Gloria, et honor. P. Admirabile.

 Oratio. Domine admirabilis. Require retro in fine uesperi istius Dominici.

Antiphona 3. Psallite Deo nostro, psallite: psallite Regi nostro, psallite. P. Quoniam Rex omnis terre Deus, psallite prudenter. u\. Omnes Gentes plaudite manibus: iubilate Deo in uoce exsultationis. P. Quoniam Rex. u\. Gloria, et honor. P. Quoniam Rex.

Oratio. Da nobis Domine non solum uoce, sed et mente tibi psallere sapienter: ut iuxta magnitudinis tue nomen, tuam a nostris uocibus magnifices laudem. R\. Amen.

Per misericordiam.

R\. Mementote Patres nostros, quemadmodum saluati sunt in mari Rubro, dum persequerentur illos  inimici eorum, et nos exclamemus in celos; et miserebitur nostri Dominus, secundum testamentum patrum nostrorum. P. Ut sciant omnes Gentes, quia est, qui redimat, et liberet Isrel. u\. Dextera tua, Domine, glorificata est in uirtute: dextera manus tue confregit inimicos. Et pre multitudine maiestatis tue contriuistis aduersarios. P. Ut sciant.

Oratio. Memorare Domine, quemadmodum liberasti patres nostros, dum persequerentur illos inimici; exaltasti dexteram tuam in aduersarios eorum: tu enim es Deus noster, qui et honorificaris ex debito, et exaltaris ex merito: Da ergo nobis, ut nos, qui per huius seculi pelagum ambulamus, nullis undarum mundialium tunsionibus frangamur. R\. Amen.

Per misericordiam tuam.


 In Laudibus.

Ad Canticum. Antiphona. Gelauerunt tamquam murus fluctus maris: stetit unda fluens in medio mari.

Canticum. Cantemus Domino: gloriose.

Ad Benedictus. Antiphona. Tibi soli Deo. Sono. Ego dormiui, et quieui. Require fol. 370.


 Apocalypsis Ioannis Apostoli 

R\. Deo gratias.

Ego Ioannes fui in spiritu, et ostendit mihi Dominus flumen aque uite, splendidum tamquam crystallum, procedentem de sede Dei et Agni. In medio platee eius, et ex utraque parte fluminis lignum uite, afferens fructus duodecim, per menses singulos reddens fructum suum, et folia ligni ad sanitatem Gentium. Et omne maledictum non erit amplius: sed sedes Dei et Agni in illa erunt, et serui eius seruient illi. Et uidebunt faciem eius: et nomen eius in frontibus eorum. Et nox ultra non erit: et non egebunt lumine lucerne, neque lumine Solis, quoniam Dominus Deus illuminabit illos, et regnabunt in seculum seculi. R\. Amen.

 Hymnus. Hic est dies uerus Dei. Capitula. Christe, Dei Filius, qui uenerabilis. Require fol. 371. Lauda. Alleluia, Psallite Domino in cithara. fol. 391. Benedictio. Christus Dei Filius. fol. 383.


Exeunte uespera.

Lauda. Laudauerunt te Domine. Oratio. Laudant te Domine. Quere 317. Sono. Omnes gentes plaudite. fol. 391. Antiphona. uidi Agnum quasi occisum in medio seniorum: habebat enim in ueste. P. Et in capite scriptum: Rex regum, et Dominus dominorum. u\. Magnus Dominus et laudabilis nimis: et magnitudinis eius non est finis. P. Et in capite. u\. Gloria, et honor Patri. P. Et in capite.

Dominus sit semper. R\. Et cum.

Lauda. Laudem dicunt Deo nostro omnes. P. Qui  timetis eum pusilli, et magni. Alleluia, alleluia. R\. Ecce nunc benedicite Dominum, omnes serui Domini. P. Qui timetis eum. 393 u\. Gloria, et honor Patri. P. Qui timetis eum.

Dominus sit. R\. Et cum.

Alia Lauda. Alleluia, Cum letitia ingrediemur in sancta Domini: et cum exsultatione. P. Regrediemur decantantes: Alleluia, alleluia, alleluia. u\. Omnis terra adoret te Deus, et psallat tibi: et psalmum dicat nomini tuo. P. Regrediemur. u\. Gloria, et honor. P. Regrediemur.

Dominus sit. R\. Et cum.

Alia Lauda. Fons hortorum: puteus aquarum uiuentium, P. Que fluunt impetu a Libano. Alleluia,  alleluia. u\. Rigans montes de superioribus: de fructu operum tuorum satiabitur terra. P. Que fluunt. u\. Gloria. P. Que.

Hymnus. Psallat altitudo. Supplicatio, Capitula, et Benedictio, ut in fol. 386. Lauda. Alleluia, Psallite Domino in cithara.

Oratio. Domine admirabilis. fol. 391.



IN ASCENSIONE DOMINI.



Ad uesperum.


395 Lauda. Laudauerunt te Domine. Oratio. Laudant te Domine. fol. 371.

Sono. Domini est terra, et plenitudo eius: orbis terrarum, P. Et uniuersi qui habitant in eo. Alleluia.  u\. Tollite portas principes uestras, et eleuamini porte eternales: et introibit rex glorie. P. Et uniuersi.

Dominus sit. R\. Et cum.

Antiphona. Pater Glorie suscitauit Iesum Christum  a mortuis, et conlocauit eum ad dexteram suam supra celos, super omnem Principatum et Potestatem, et uirtutem, et Dominationem, P. Et super omne nomen, quod nominatur. u\. Ascendit Deus in iubilatione: Dominus in uoce tube. P. Et super. u\. Gloria. P. Et.

Oratio. Omnipotens Deus Pater glorie, qui Dominum nostrum Iesum Christum suscitasti a mortuis, conlocans illum ad dexteram tuam super omnem Principatum, et Potestatem; suscita in nos studia omnimode sanctitatis: ut illi soli religate sint primitie spiritus nostri, qui a mortuis resurgens, mortis principem propria uirtute deuicit. R\. Amen.

Per misericordiam tuam

Antiphona 2. Ascensor celi, auxiliator noster, P.  Magnificentiam eius discurrunt nubes: habitatio eius sursum. u\. Currus Dei decem millium multiplex, millia letantium: Dominus in illis in Sina in sancto. P. Magnificentiam. u\. Gloria, et honor. P. Magnificentiam.

Dominus sit. R\. Et cum.

Lauda. Audiui uocem turbarum multarum dicentium: Alleluia: honor, et gloria Deo nostro: P. Quia iusta, et uera sunt iudicia eius. Et iterum dixerunt: Alleluia. P. Et adorauerunt sedentem super thronum, dicentes: Amen, et Alleluia. u\. Excelsus super omnes gentes Dominus, supra celos gloria eius. P. Quia iusta. u\. Gloria. P. Et adorauerunt.


Hymnus.


   Aeterne Rex Altissime,
 Redemptor et Fidelium:
Quo mors soluta deperit,
Datur Triumphus gratie;

   Quem lex subacta Tartari,
Marcens Auerno dispulit;
Carens mucrone pessimo,
Throno remisit Patrio:

   Scandens Tribunal dextere
Patris: potestas omnium
Conlata Iesu est celitus,
Que non erat humanitus.

   Ut trina rerum machina:
Celestium, Terrestrium,
Et infernorum condita
 Flectant genu iam subdita.

   Nec sit salus ullo modo
Tuo foris uocabulo;
A quo creata cuncta sunt,
Et recreata sancta sunt,

   Hec tanta Christi gratia
Nexum tulit peccaminum;
Sumpsitque corpus proprium,
Totumque possidet Polum.

   Tremunt uidentes Angeli,
uersa uice mortalium,
Culpat caro, et purgat caro,
Regnat Deus Dei caro.

   Que preminet uirtutibus
Summis procul celestibus:
 Deus caro, atque spiritus,
Plenus Deus, uerusque Homo.

   Dicunt ex astris Angeli,
Demum reuerti huiusmodi,
Quem nos redire credimus,
Regnare prorsus nouimus.

   Tu Christe nostrum gaudium,
Manens Olympo preditum
Mundi regis qui fabricam,
Mundana uincens gaudia.

   Hinc te precantes quesumus,
Ignosce culpis omnibus;
Et corda sursum subleua
Ad te superna gratia.

   Ut cum rubente ceperis
 Clarere nube Iudicis,
Penas repellas debitas,
Reddas coronas perditas.

   Da nobis illuc sedula
Deuotione tendere,
Quo te sedere cum Patre,
In arce regni, credimus.

   Gloria tibi Domine,
Qui scandis supra sidera,
Cum Patre, Sancto Spiritu,
In sempiterna secula.
   Amen.

396 Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos gloria Ascensionis sue  propitius iustificare dignetur. R\. Presta Aeterne omnipotens Deus.

Kyrie eleison. R\. Christe eleison. Kyrie eleison.

Capitula. Ascensionis tue, Domine, festa suscipientibus adesto propitius, et faue placatus; quique carnis nostre fragilitatem tecum glorificandam in celestibus deuexisti, culparum ueterum tolle putredinem, et uite nobis pristine reddito dignitatem: ut illic te credendo ascendere mereamur, q o te ueraciter conscendisse nunc credimus.

Pater noster. Liberati a malo. fol. 2.

Benedictio. Christus Dominus, qui assumptum hominem Paternam ascendendo perduxit ad sedem, perducat uos ad eterne glorie libertatem; R\. Amen. Quique si exaltatus esset a terra, promisit omnia  trahere ad seipsum, nullum ex uobis patiatur a suo esse corpore separatum; R\. Amen. Sed sibi uos sine fine coronandos statuat, qui solus in uestro corpore ascendendo celorum penetrauit secreta. R\. Amen.

Per.

Lauda. Ascendam ad Patrem meum, et ad Patrem uestrum, Alleluia. P. Ad Deum meum, et ad Deum uestrum. Alleluia. alleluia. u\. Excelsus super omnes gentes Dominus, et super celos gloria eius. P. Ad Deum. u\. Gloria, et honor. P. Ad Deum.

Oratio. Rex regum Immense, cui Deus celi regnum forte, et potens, et honoratum dedit; dum omnia potestati tue subiecit: cui millia millium Angelorum ministrant, da requiem populo tuo ab omnibus oneribus,  quibus onerati consistimus; ut qui ascendisti gloriosus in celum, mitis existas, cum manifestata fuerit gloria tua. R\. Amen.

Per misericordiam, etc.

In nomine Domini nostri Iesu Christi perficiamus cum pace. R\. Deo gratias.



IN ASCENSIONE DOMINI.



Ad Matutinum.

Antiphona. Ego dormiui: et resurrexi. Psalmus III. Oratio. Domine Iesu Christe, qui pro nobis soporem, etc. Require fol. 369.

Antiphona 1. Positi sunt throni, et antiquus dierum sedebat: uestitum eius sublime: et thronus eius flamma ignis. P. Millia millium seruiebant ei, et decies centena millia assistebant ei. u\. Omnes Gentes  plaudite manibus: iubilate Deo in uoce exsultationis. P. Millia millium. u\. Gloria, et honor Patri. P. Millia millium.

Oratio. Rex regum Immense, etc. Require in uesperis istius festi.

Antiphona 2. Ad similitudinem hominis uidi uirum sedentem in throno, magnam claritatem habentem; P. Et omnes militie celestis exercitus Angelorum clamantes, dicebant in unum: Ecce, cuius imperium, et regnum, et gloria sine fine permanent in eternum. u\. uisi sunt gressus tui Deus, ingressus Dei mei; regis qui est in sancto. P. Et omnes militie. u\ Gloria, et honor. P. Et omnes militie.

Oratio. Unigenite Dei Filius, qui deuicta morte de terrenis ad celestia transitum faciens, quasi Filius  hominis apparens, in throno magnam claritatem habens, quem omnis militia celestis exercitus Angelorum laudat: prebe nobis, ut nullis flagitiorum uinculis in corde huius seculi inligemur, qui te ad Patrem ascendisse gloriosa fidei deuotione concinimus; ut illic indesinenter cordis nostri dirigatur obtutus, quo tu ascendisti post uulnera gloriosus. R\. Amen.

Per misericordiam tuam, etc.

Antiphona 3. uiri Galilei, quid statis aspicientes in celum? P. Hic iehsu, qui receptus est a uobis, sic ueniet, quemadmodum uidistis eum euntem in celum. u\. A templo tuo, quod est in Hierusalem, tibi offerent reges munera. P. Hic iehsu. u\. Gloria,  et honor. P. Hic iehsu.

Oratio. Saluator noster, et Domine, qui ascendens in celos, intuentium clarificatus apparere dignatus es oculis: dum ita ut ascenderas uenturum ad iudicium polliceris; fac nos hodierne Ascensionis tue festum pura cordium deuotione suscipere: ut ita in te semper ad melius uita nostra ascendendo proficiat, qualiter ad iudicium uenientem inconfusibili contuitu te semper uisionis aspiciat. R\. Amen.

Per.

R\. Curuati sunt celi, dum calcaret capita nubium Creator astrorum, et dum ascenderet celos Dominator omnium: tremore concussus est numerus Angelorum clamantium 397 et dicentium: P. Quantus est iste, cui Throni, et Dominationes  occurrunt? u\. uidi in celo turbam Angelorum multorum, quam dinumerare nullus poterat: et clamabant uoce magna, dicentes: P. Quantus.

Oratio. Domine Iesu Christe, Creator astrorum, qui inclinasti capita nubium, dum te humiliasti in conuersatione mortalium: ut in eo corpore, quo pro nobis probra sustinuisti impiorum, in ipso ascenderes super omnes celos celorum, et laudes sumeres Angelorum; exaudi nos propitius, et hoc nobis concede placatus, ut, absoluti criminibus, illuc te nunc preuium sequamur corde, quo tu ascendisti glorificatus in homine: ut te etiam tunc contemplari possimus conditorem et Dominum eternum in maiestate, quem nunc uerum Deum prestolamur et iudicem. R\. Amen.

Per misericordiam.


 In Laudibus.

Ad Canticum. Antiphona. Dominus ascendit in celos, et tonat: ipse iudicat extrema terre. Potens est, et dat uirtutem regibus nostris, et exaltauit cornu populi sui.

Canticum. Confirmatum est cor meum in Domino. fol. 55. Reiteretur Antiphona. Dominus ascendit in celos, et tonat, etc.

Oratio. Christe Dei Filius, qui ascendens in celum triumphator tonas; da nobis, ut te semper in ueritate uidentes, uisionis tue gratia fruamur: et qui, deuicta morte, paternam ascendendo repetis sedem; tu da uirtutem regibus nostris; et exalta tue Glorie maiestatem. u\. Amen.

 Per misericordiam.

Ad Benedictus. Antiphona. Benedicimus te Domine, qui sedes super Cherubim, Rex Isrel.

Canticum. Benedictus es Domine Deus patrum nostrorum Require fol. 6.

Sono. Alleluia. Regna terre cantate Deo, Alleluia, alleluia, psallite Domino: psallite Deo nostro Alleluia, qui ascendit super celos celorum, ad Orientem. Ecce dabit uocem suam uocem uirtutis sue. Alleluia.

Lauda. Laudate Dominum de celis: Alleluia. u\. Laudate eum in excelsis: Alleluia, alleluia. Laudate eum omnes Angeli eius Alleluia, alleluia. Psalmus CXLuIII.


Lectio libri Danielis Prophete .

 u\. Deo gratias.

In illis diebus: Ego Daniel aspiciebam donec throni positi sunt, et antiquus dierum sedit: uestimenta eius quasi nix candida, et capilli capitis eius quasi lana munda: thronus eius flamma ignis: rote eius ignis accensus. Fluuius igneus, rapidusque egrediebatur a facie eius: millia millium ministrabant ei, et decies centena millia assistebant ei: iudicium sedit, et libri aperti sunt. Iterum aspiciebam in uisione noctis; et ecce cum nubibus celi quasi filius hominis ueniebat, et usque ad antiquum dierum peruenit: et in conspectu eius obtulerunt eum. Et dedit ei potestatem, et honorem, et regnum: et omnis populus, tribus, ac lingue ipsi seruiunt: potestas eius, potestas  eterna, que non auferetur: et regnum eius, quod non corrumpetur. R\. Amen.

Hymnus. Aeterne Rex Altissime, Redemptor et fidelium. Supplicatio. Oremus redemptorem mundi, etc. Quere fol. 396.

Capitula. Domine Rex glorie, qui patefactis et adimpletis Prophetarum oraculis, tamquam eleuatis eternalibus portis Paternam repetis sedem: quia dum tua Deitas eo quo nunquam discessit, regreditur, humano generi celorum aditus aperitur: dona, ut illic extendatur nostra intentio, quo precessit uera nostra redemptio: nec inhereamus captiua delectatione terrenis, cum iam nostri corporis caput tecum regnet in celis.

Pater noster. Liberati a malo, etc. fol. 2.

 Lauda. Ascendam ad Patrem meum. Benedictio. Christus Dominus, qui assumptum hominem. Require fol. 396.


Exeunte uespera in Ascensione Domini.

Lauda. Die mandauit Dominus misericordiam suam: P. Et nocte declarauit. u\. Apud me oratio Deo uite mee, dicam Deo meo: Susceptor meus es. P. Et nocte declarauit.

Oratio. Deus, qui tuam in die mandas misericordiam, et nocte declaras: quesumus, ut in die nos protegas ad salutem et in nocte defendas ad requiem. R\. Amen.

Per misericordiam tuam, etc.

Sono. Domini est terra. fol. 395.

Antiphona. Ascendit Deus in iubilatione, P. Dominus  in uoce tube. u\. Omnes Gentes plaudite manibus: iubilate Deo in uoce 398 exsultationis. P. Dominus in uoce.

Dominus sit semper. R\. Et cum.

Lauda. Ascendit Dominus in celos, et tonuit Alleluia. P. Ipse iudicat extrema terre. Alleluia, alleluia, alleluia. u\. Excelsus super omnes Gentes Dominus, supra celos gloria eius. P. Ipse iudicat. u\. Gloria, et honor. P. Ipse iudicat.

Dominus sit. R\. Et cum.

Lauda. Psallite Deo Alleluia. P. Qui ascendit super celos celorum, ad Orientem. Alleluia, alleluia, alleluia, alleluia. u\. Exaltate Deo adiutori nostro: iubilate Deo Iacob. P. Qui ascendit. u\. Gloria, et  honor. P. Qui ascendit.

Hymnus. Aeterne Rex altissime. fol. 395.

Supplicatio. Oremus. Quere fol. 396.

Capitula. Christe, Dei uirtus, et Dei sapientia, qui propter nos, et nostram salutem descendens e celis, humani generis carne uestiri dignatus es, ut dignissima societate nos tua Deitate uestires, et quod mortale descendendo susceperas, immortalitati ascendendo donares; tribue nobis interuentu solemnitatis hodierne, qua te celos ascendente et sequi cupimus et gaudemus, ut benignissime dispensationis huius munera cognoscentes, reddamus pietati tue, quod solum possumus, uota laudum: expectantes secundi aduentus tui eternorum solatia gaudiorum, quo iubente dicimus:

 Pater noster. Liberati a malo. fol. 2.

Benedictio. iehsu Christus Dominus pacem, quam ad celos remeans, discipulis suis tradidit, integram in uobis, inlibatamque conseruet; u\. Amen. Angelos quoque sanctos, quos celos ascensurus suo elegit obsequio, uobis deputet in presidio: R\. Amen. Ut ipso auctore illuc erigamini fide, quo uos adsumendos speratis in requiem. R\. Amen.

Per misericordiam ipsius, etc.

Lauda. Ascendam ad Patrem meum.

Oratio. Rex regum, cui Deus celi. Require retro in primis uesperis.



IN DOMINICO POST ASCENSIONEM DOMINI.



Ad uesperum.

 Lauda. Laudauerunt te Domine, cum sua Oratione. Quere fol. 371.

Sono. Alleluia, Regna terre, cantate Deo, Alleluia, alleluia. u\. Psallite Domino: psallite Deo nostro, Alleluia, qui ascendit super celos celorum, ad Orientem. Ecce dabit uocem suam uocem uirtutis sue. Alleluia.

Dominus sit. R\. Et cum.

Antiphona. Qui ascendit super celos celorum, P. Ad Orientem: Dominus nomen est ei. u\. Regna terre, cantate Deo, psallite Domino: psallite Deo. P. Ad Orientem. u\. Gloria, et honor. P. Ad Orientem.

Dominus sit. R\. Et cum.

Lauda. Saluator faciens signa, et mirabilia in celo et in terra; P. Ipse liberauit nos, qui ascendit in  celos Alleluia. u\. Magnus Dominus noster, et magna uirtus eius: et sapientie eius non est numerus. P. Ipse. u\. Gloria, et honor. P. Ipse.


Hymnus.


   Sacrata Christi tempora
Propheticis oraculis,
uirtute firmans pectora,
Fidei expleuit ueritas:

   uenisse mundi Dominum
In templo sancti corporis,
Ut hominem, quem fecerat,
Saluaret ipse perditum.

   Dum patitur passibilis,
Assumptus homo moritur.
Resurgit impassibilis
 Deus creator omnium:

   Qui suscitatus corpore
Diebus dudum predictis,
Quater denario numero
Opes salutis edidit:

   Quibus quadratis omnibus,
Ascendens in altum duxit
Captiuitatem captiuam.
Dona dedit hominibus.

   Coram suis discipulis
Hi aduenturum moniti,
Ut repedantem cernerent,
Dum adfuissent tempora.

   Que sola Patri cognita,
 Incognita nec Filio,
Discentibus solicitis:
Licere nosse minime.

   Sistere tamen soliti
Iubentur summi Nuntii,
Donec uirtutem Spiritus
Ex alto missam caperent,

   Quam nos ouantes gloria
Salutis nostre prestitam,
Sanctorum consors laudibus
Hymnus resultat omnibus.

   399 Da nobis illuc sedula
Deuotione tendere,
Quo te sedere cum Patre
In arce regni credimus.

    Gloria tibi Domine,
Qui scandis supra sidera,
Cum Patre, Sancto Spiritu.
In sempiterna secula.
   Amen.

Supplicatio Oremus. Quere fol. 396.

Capitula. Domine Iesu Christe, qui ascendisti super celos celorum ad Orientem, Occasum deuincens; quos in te suscepisti redimendos, in te perfice ad excelsa tollendos: ut ubi Caput precessisti glorificatum, illuc totum corpus adtrahas honorandum: nec in Occiduum mundi relinquas, quos ad Orientem perpetuum uersus triumphator exaltas.

Pater noster. Liberati a malo. fol. 2.

Benedictio. Christus, Dei Filius, qui triumphali  iubilo ascendit ad Patrem, celesti uos cordium ascensione glorificet; R\. Amen. Et qui in forma uestri corporis est exaltatus a terra, Diuinitatis beneficiis uos pertrahat ad superna: R\. Amen. Ut illuc uestrorum omnium remunerandam pertrahat ad fidem, quo ipse glorificatus ascendit in homine. R\. Amen.

Per.

Lauda. Dominus in celo parauit sedem suam Alleluia: et regnum eius omnibus dominabitur Alleluia. P. Benedicite Dominum omnes Angeli eius. Alleluia, alleluia, alleluia. u\. Laudate eum omnes gentes: laudate eum omnes populi. P. Benedicite. u\. Gloria. P. Benedicite.

 Oratio. Domine, qui in altis habitas, et humilia respicis in celo, et in terra, tibi nos dignanter incurua: et qui beatitudinem Angelorum in omnibus polliceris, obedientia nos Angelica informare digneris. R\. Amen.

Per.

In nomine.



IN DOMINICO POST ASCENSIONEM DOMINI.



Ad Matutinum.

Antiphona. Ego dormiui. Psalmus III. Oratio. Domine Iesu Christe. Quere folio 369.

Antiphona 1. Parata sedes tua, Deus ex tunc: P. Et a seculo tu es. u\. Eleuauerunt flumina Domine: eleuauerunt flumina uoces suas. P. Et a seculo tu es. u\. Gloria, et honor Patri, etc. P. Et a seculo.

 Oratio. Domine, qui fortitudine indueris, et uirtute precingeris; paratos nos fac ante sedem maiestatis tue; ut ex tunc et a seculo tuum nomen magnificemus ac propitiare in terris digneris, qui es mirabilis in excelsis. R\. Amen.

Per misericordiam tuam Deus noster, etc.

Antiphona 2. Quis sicut Dominus Deus noster, P. Qui in altis habitat, et humilia respicit in celo et in terra? u\. Excelsus super omnes gentes Dominus, supra celos Gloria eius. P. Qui in altis. u\. Gloria, et honor. P. Qui.

Oratio. Domine qui in altis habitas. Quere retro in uesperis precedentibus.

Antiphona 3. Excelsus Dominus, et humilia respicit: P. Et alta de longe agnoscit. u\. Laudate pueri  Dominum: laudate nomen Domini. P. Et alta. u\. Gloria P. Et alta.

Oratio. Excelse Domine, qui humilia respicis, humilitatem nobis tribue, per quam placeris; nec in nobis superbia maneat, quam de longinquo cognoscis, et uicino disperdis: ut te miserante, et elatio deiiciens a mente discedat, et contritio glorificans in corde permaneat. R\. Amen.

Per misericordiam.

R\. In tubis ductilibus, et uoce tube cornee iubilate in conspectu regis Domino: commoueatur mare, et plenitudo eius; orbis terrarum, et omnes qui habitant in eo. Flumina. P. Plaudent manibus in idipsum. u\. Montes, et colles cantabunt coram Deo laudem: et omnia ligna regionis. P. Plaudent  manibus.

Oratio. Iubilat te, Domine, omnis terra, et uniuersi, qui habitant in ea: tibi flumina plaudent manibus; inuicem tibi doctorum ora non solum sermonis obsequuntur officio; sed etiam studia bonorum operum deseruiunt famulatu: Concede itaque Deus noster, ut utraque in nobis te auctore preualeant laude, iugis et indefessa meditatio, et sancte conuersationis sincera religio intemerata. R\. Amen.

Per misericordiam.


In Laudibus.

Ad Canticum. Antiphona. Dextera tua Domine glorificata est in uirtute: dextera manus tue, Domine, 400 confregit inimicos. Et pre multitudine  maiestatis tue contriuisti aduersarios.

Canticum. Cantemus Domino. fol. 369.

Ad Benedictus. Antiphona. Supra thronum regni tui, in firmamento celi benedictus es Domine.

Canticum. Benedictus es Domine. fol. 6. Sono. Alleluia, Regna terre. fol. 397.

Lauda. Laudate Dominum de celis Alleluia, alleluia: laudate eum in excelsis. Psalmus CXLuIII.


Apocalypsis Ioannis Apostoli .

R\. Deo gratias.

Ego Ioannes fui in spiritu: et uidi turbam magnam, quam dinumerare nemo poterat, ex omnibus gentibus, et tribubus, et populis, et linguis: stantes ante thronum, in conspectu Agni, amicti stolis albis, et palme in manibus eorum: et clamabant uoce  magna dicentes: Salus Deo nostro, qui sedes super thronum, et Agno. Et omnes Angeli stabant in circuitu throni, et seniorum, et quatuor animalium: et ceciderunt in conspectu throni in facies suas, et adorabant Deum, dicentes, Amen. Benedictio, et claritas, et sapientia, et gratiarum actio, et honor, et uirtus, et fortitudo Deo nostro, in secula seculorum. R\. Amen.

Hymnus. Sacrata Christi tempora. fol. 398. Supplicatio. Oremus. fol. 396.

Capitula. Domine, qui ascendisti in altum, captiuam ducens captiuitatem; nos a captiuitate Diaboli, uictorie tue erue triumphis: ut dona tua dum hominibus tribuis, ipsos homines donorum tuorum reddas ex toto participes.

 Pater noster. Liberati a malo. fol. 2.

Lauda. Dominus in celo. fol. 399.

Benedictio. Christus Dei Filius, qui triumphali. fol. 399.

In nomine Domini.


Exeunte uespera.

Lauda. Laudauerunt, cum sua oratione, folio 371. Sono. Alleluia, Regna terre. fol. 397.

Antiphona. Excelsus Dominus in celis P. Gloria eius. u\. Quis sicut Dominus Deus noster, qui in altis habitat, et humilia respicit in celo, et in terra? P. Gloria. u\. Gloria, et. P. Gloria.

Dominus. R\. Et.

Lauda. Ascendit Deus in iubilatione Alleluia: Dominus in uoce tube. Alleluia. P. Psallite Deo  nostro Alleluia: psallite. Alleluia. u\. Omnes Gentes plaudite manibus: iubilate Deo in uoce exsultationis. P. Psallite. u\. Gloria, et P. Psallite.

Dominus. R\. Et cum.

Lauda 2. Ego uidi uirum splendidum sedentem in throno claritatis sue, Alleluia. P. Et in circuitu seniorum, exclamabant uoces per organum dicentium: Alleluia, alleluia. u\. Quia ego cognoui, quod magnus est Dominus: et Deus noster pre omnibus diis. P. Et in. u\. Gloria et. P. Et in.

Hymnus. Sacrata Christi tempora. Quere folio 398. Supplicatio. Oremus, ut supra.

Capitula. Domine Iesu Christe, qui sublimius exaltasti thronum tuum in Hierusalem ciuitatem tuam, que est utique Ecclesia, dum eam gloriose  conquiris, et ab ea triumphaliter ad Patrem ascendis: dum in assumpto homine Assumptionis tue gloriam manifestas: sint ergo in nobis, et uota tibi placita, et opera ipsa accepta; ut ex hoc tecum possideamus regnum in Gloria sempiterna.

Pater noster. Liberati a malo. fol. 2.

Benedictio. Christus Dominus sit auxiliator uestri, qui assumptus in Celis, sedet nunc ad dexteram patris: R\. Amen. Corpus quoque uestrum nullis torporibus patiatur passionibus mancipari, qui illum glorificatum in Celis assumpsit, R\. Amen. Ut qui ascendentis uidistis gloriam, iudicantis non puniamini sententiaa. R\. Amen.

Per.

 Lauda. Dominus in celo parauit. Oratio. Domine, qui in altis habitas. fol. 399.

In nomine Domini nostri Iesu Christi: Incipit Officium ieiuniorum; obseruatur 4. feria, et 5. feria, et 6. feria, et sabbato ante sanctum Pentecosten, ad exorandum: Dominum nostrum Iesum Christum pro peccatis nostris, ac pacem impetrandam uel pro sacris lectionibus audiendis; et, ut ueniat Spiritus Paraclitus, et munda nostra reperiat habitacula, Ecclesiam Domini frequentemus.



SEQUITUR QUARTA FERIA.

Ad Matutinum. Antiphona. Tu autem Domine susceptor meus es, gloria mea, et exaltans caput meum. Psalmus III.

Oratio. Quamuis Domine. fol. 68.

 Antiphona 1. Delicta qui solus intelligis, a peccatis nostris munda nos Domine. Psalmus XuIII.

401 Oratio. Ab occultis nostris. fol. 68.

Antiphona 2. Domine saluum fac regem: et exaudi nos in die, qua inuocauerimus te. Psalmus XIX.

Oratio. Tribulationes cordis nostri. fol. 68.

Antiphona 3. Fiat Domine misericordia tua super nos: sicut sperauimus in te. Psalmus XXXII.

Oratio. Fiat misericordia tua Domine super nos, ut qui singillatim corda hominum fingis: speciatim ea sanctifices: et quia oculi tui super eos sunt, qui te metuunt; timoris tui da nobis plenitudinem: ut et agnitionis tue nobis conferas largitatem. R\. Amen.

Per.

 R\. Deus misereatur nobis, et parcat peccatis nostris: P. Et auertat iram suam a nobis. u\. Illuminet uultum suum super nos, et misereatur nobis. P. Et auertat.


In Laudibus.

Antiphona. Auerte faciem tuam a peccatis nostris: et omnes iniquitates nostras dele. Psalmus L.

Oratio. Auerte faciem tuam. fol. 68.

Ad Canticum. Antiphona. Ne extermines.

Canticum. Domine Domine Rex Deorum. folio 103.

Oratio. Uniuerse carnis spiritus fortissime ac misericors Deus, propitiare, quesumus, uniuersitati Ecclesie tue; et dimitte peccata omnium: aufer, quesumus, a nobis iniquitates, et scelera nostra; tueque nos benedictionis et pacis infusione locupleeta. R\.  Amen.

Per misericordiam.

Matutinarium. Sit splendor Domini Dei nostri super nos, P. Et opera manuum nostrarum dirige super nos: u\. Respice in seruos tuos, in opera tua: et dirige filios eorum. P. Et opera. u\. Gloria, et. P. Et opera.

Lauda. In Sanctis eius laudate Dominum alleluia, alleluia: in firmamento uirtutis eius. Psalmus CL.


Lectio libri Prouerbiorum Salomonis .

R\. Deo gratias.

Fili, habe fiduciam in Domino ex toto corde tuo, et ne inniteris prudentie tue. In omnibus uiis tuis cogita illum, et ipse diriget gressus tuos. Ne sis sapiens  apud temetipsum: time Dominum, et recede a malo: sanitas quippe erit in umbilico tuo, et inrigatio ossium tuorum. Honora Dominum de tua substantia, et de primitiis omnium frugum tuarum: et implebuntur aree tue saturitate, et uino torcularia tua redundabunt. Disciplinam Domini, fili mi, ne abiicias: nec deficias, cum ab eo corripieris: quem enim diligit Dominus, corripit: et quasi pater in filio complacet sibi. R\. Amen.

Hymnus. Benignitatis. Supplicatio. Oremus. fol. 69.

Capitula. Descendat, Domino, ad nos Spiritus Sanctus, per quem et mundata pectora nostra ipse possideas, et institutam a te orationem suscipias: ut ita non per nos, sed per illum nostra accipias postulata, sicut per illum nostra deleas facinora; cum eo, qui  tecum, et cum Patre regnat equalis, interpellante pro nobis, per eum ad te proclamamus e terris.

Pater noster, qui es in celis. A malo nos libera. fol. 10.

Lauda. Dominus in celo parauit sedem suam Alleluia: et regnum eius omnibus dominabitur Alleluia. P. Benedicite Dominum omnes Angeli eius, Alleluia, alleluia, alleluia. u\. Laudate Dominum omnes Gentes: et conlaudate eum omnes populi. P. Benedicite Dominum. u\. Gloria, et honor. P. Benedicite Dominum.

Benedictio. Expectantes se Spiritus efficiat immaculatos a sordibus: R\. Amen. Repleat munere, quos se inspicit sustinere. R\. Amen. Ut cum uenerit impleamur sanctitate eius, cuius aduentum amabiliter  expectamus; R\. Amen. Ipso prestante, et auxiliante, qui cum Patre, et filio, unus Deus uiuit, et regnat in secula seculorum. R\. Amen.

Dominus sit semper. R\. Et cum.

In nomine Domini nostri Iesu Christi, etc.

Ad Tertiam, et Sextam, et Nonam dicantur ut sequuntur.



Ad Tertiam.

Prophetia. Fili, custodi sermones meos. Quere fol. 96.


Lectio libri Exodi .

R\. Deo gratias.

In illis diebus: uenit omnis multitudo filiorum Isrel in desereto Sin, quod est inter Elim, et Sinai: quinto decimo die mensis secundi, postquam egressi  sunt de terra Aegypti. Et murmurauit omnis congregatio filiorum Isrel contra Moysen, et contra Aaron. Dixerunt ergo filii Isrel: Utinam 402 mortui essemus per manum Domini in terra Aegypti, quando sedebamus ad ollas carnium, et comedebamus panes in saturitate: quid eduxistis nos in desertum istud, ut occideretis omnem multitudinem fame? Dixit autem Dominus ad Moysen: Ecce, ego uobis pluam panes de celo: egrediatur populus, et colligat, que sufficiant per singulos dies: ut tentem eum utrum si ambulet in uiis meis, an non. Die autem sexto parent quod inferant: et sit duplum quod colligere solebant per singulos dies. Dixeruntque Moyses et Aaron ad omnes filios Isrel: uespere scietis quod Dominus  eduxit uos de terra Aegypti: et mane uidebitis gloriam eius: audiui autem murmur uestrum contra Dominum: nos uero quid sumus, quia mussitastis contra nos? Et ait Moyses: Dabit uobis Dominus uespere carnes edere, et mane panes in saturitate: eo quod audierit murmurationes quibus mumurati estis contra eum, nos enim quid sumus? nec contra nos est murmur uestrum, sed contra Deum. Dixitque Moyses ad Aaron: Dic uniuerse congregationi filiorum Isrel: Accedite coram Domino: audiuit enim murmur uestrum. Cumque loqueretur Aaron ad omnem cetum filiorum Isrel, respexerunt ad solitudinem: et ecce gloria Domini apparuit in nube. Locutus est Dominus ad Moysen, dicens: Audiui murmurationes filiorum Isrel, loquere ad eos: uespere  comedetis carnes, et mane saturabimini panibus: scietis quod sim Dominus Deus uester. Factum est ergo uespere, et ascendit coturnix, operuitque castra: mane quoque ros iacuit per circuitum castrorum. Cumque operuisset superficiem terre, apparuit in solitudinem minutum et quasi pilo tonsum in similitudinem pruine super terram. Quod cum uidissent filii Isrel, dixerunt ad inuicem: Manhu? quod significat: Quid est hoc? ignorabant enim quid esset. Quibus ait Moyses: Iste est panis, quem dedit uobis Dominus ad uescendum. Hic est sermo, quem precepit Dominus: Appellauitque domus Isrel nomen eius Man: quod erat quasi semen Coriandri album, gustusque eius quasi simile cum melle. Dixit autem Moyses: Iste est sermo,  quem precepit Dominus: Imple gomor ex eo, et custodiatur in futuras retro generationes: ut nouerint panem, quo alui uos in solitudine, quando educti estis de terra Aegypti. Dixitque Moyses ad Aaron: Sume uas unum, et mitte ibi Man, quantum potest capere gomor: et repone coram Domino ad seruandum in generationes uestras, sicut precepit Dominus Moysi. Posuitque illud Aaron in tabernaculo reseruandum. Filii autem Isrel comederunt Man quadraginta annis, donec uenirent in terram habitabilem. R\. Amen.


Lectio libri Aggei Prophete .

R\. Deo gratias.

Hec dicit Dominus: Ponite corda uestra super uias uestras: ascendite in montem, portate lignum,  edificate domum: et acceptabilis mihi erit, et glorificabor, dicit Dominus. Et suscitauit Dominus spiritum Zorobabel filii Salathiel, ducis Iuda, et spiritum Iesu filii Iosedech sacerdotis magni, et spiritum reliquorum de omni populo: et ingressi sunt, et faciebant opus in domum Domini exercituum Dei sui. Factum est uerbum in manu Aggei prophete, dicens: Spiritus meus erit in medio uestri, nolite timere. Quia hec dicit Dominus exercituum: Adhuc modicum est, et ego commouebo celum, et terram, mare, et aridam. Et mouebo omnes gentes: ET uENIET DESIDERATUS cunctis gentibus: et implebo domum istam gloria, dicit Dominus exercituum. Magna erit gloria domus istius nouissime plusquam  prime, dicit Dominus exercituum: et in loco isto dabo pacem, dicit Dominus exercituum. R\. Amen.


Lectio libri Actuum Apostolorum .

R\. Deo gratias.

In illis diebus: uir quidam erat in Cesarea, nomine Cornelius, Centurio Cohortis, que dicitur Italica, religiosus, et timens Deum cum omni domo sua faciens eleemosynas multas plebi, et deprecans Deum semper: is uidit in uisu manifeste quasi hora diei nona, Angelum Dei intreutem ad se, et dicentem sibi, Corneli. Ille intuens, timore correptus, dixit: Quis es, Domine? Dixit autem illi: Orationes tue, et eleemosyne tue ascenderunt in memoriam in conspectu Dei. Et nunc mitte uiros in Ioppem, et accersi Simonem quemdam, qui cognominatur Petrus.  Hic hospitatur apud Simonem quemdam coriarium, cuius est domus iuxta mare: hic dicet tibi quid te oporteat facere. Et cum discessisset Angelus, qui loquebatur illi, uocauit duos domesticos suos, et militem metuentem Dominum, ex his qui illi parebant. Quibus cum narrasset omnia, misit illos in Ioppem. Postero autem die iter illis facientibus, et appropinquantibus ciuitati, 403 ascendit Petrus in superiora, ut oraret circa horam diei sextam. Et cum essuriret, uoluit gustare. Parantibus autem eis, cecidit super eum mentis excessus: et uidit celum apertum, et descendens uas quoddam, uelut linteum magnum, quatuor initiis submitti de celo in terram, in quo erant omnia quadrupedia, et serpentia terre, et uolatilia celi. Et facta est uox ad eum: Surge Petre,  occide, et manduca. Ait autem Petrus: Absit Domine, quia numquam manducaui omne commune, et immundum. Et uox iterum ad eum: Que Deus purificauit, tu ne commune dixeris. Hoc autem factum est per ter: et statim receptum est uas in celum. Et dum intra se hesitaret Petrus quidnam esset uisio, quam uidisset: ecce uiri, qui missi erant a Cornelio, inquirentes domum Simonis, adstiterunt ad ianuam. Et cum uocarent, interrogabant, si Simon, qui cognominatur Petrus, illic haberet hospitium. Petro autem cogitante de uisione, dixit Spiritus ei: Ecce uiri tres querunt te. Surge itaque, et descende, et uade cum eis nichil dubitans: quia ego misi illos. Descendens autem Petrus ad uiros, dixit: Ecce ego sum, quem queritis: que causa est, propter  quam uenistis? Qui dixerunt: Cornelius Centurio, uir iustus, et timens Deum, et testimonium habens bonum ab uniuersa gente Iudeorum, responsum accepit ab Angelo sancto, accersire te in domum suam, et audire uerba abs te. Introducens igitur eos, recepit hospitio. Sequenti autem die surgens, profectus est cum eis: et quidam ex fratribus ab Ioppen comitati sunt cum eo. Altera autem die introiuit Cesaream. Cornelius uero expectauit illos, conuocatis cognatis suis, et necessariis amicis. Et factum est cum introisset Petrus, obuius uenit ei Cornelius, et procidens ad pedes eius adorauit. Petrus uero eleuauit eum, dicens: Surge, et ego ipse homo sum. Et loquens cum illo intrauit, et inuenit multos, qui conuenerant:  et dixit ad illos: uos scitis quomodo abominatum sit uiro Iudeo coniungi, aut accedere ad alienigenam: sed mihi ostendit Dominus, neminem communem aut immundum dicere hominem. Propter quod sine dubitatione ueni accersitus. Interrogo ergo, quam ob causam accersistis me? Et Cornelius ait: A nudiusquarta die usque in hanc horam, orans eram in domo mea, et ecce uir stetit ante me in ueste candida, et ait: Corneli, exaudita est oratio tua, et eleemosyne tue commemorate sunt in conspectu Domini. Mitte ergo in Ioppen, et accersi Simonem, qui cognominatur Petrus: hic hospitatur in domo Simonis coriarii iuxta mare. Et confestim igitur misi ad te: et tu benefecisti ueniendo. Nunc ergo in conspectu tuo omnes adsumus, audire  omnia quecumque tibi precepta sunt a Domino. R\. Amen.

Antiphona 1. Saluos nos faciat dextera tua, et exaaudi nos. Psalmus LIX.

Oratio. Saluum fac populum tuum Domine dextera tua: et qui dedisti timentibus te Crucis significationem, da plenissimam fidei dignitatem: ut quos peccantes repuleras, conuertentes suscipias: et tu da in tribulatione auxilium necessarium, qui pro peccatoribus factus es pretium: et ipse tribulantem inimicum ad nichilum redigas; ipse redemptos in ciuitatem circumstantie introducas. R\. Amen.

Per

Antiphona 2. Confitemini Domino in cithara:  in psalterio decem chordarum psallite ei. Psalmus XXXII.

Oratio. Domine, qui iustorum gaudium, tuum facis esse preceptum; quorum laudatio tibi et obsequitur diligendo, et diligit conlaudando; qui tibi per Legis citharam nouum canticum cantant; et per psalterium piis uocibus sacro fragore persultant: eorum nos Domine uestigiis inherere concede; et laudem tui cum eisdem tribue conclamare: Et quia rectus est sermo tuus, tuaque fidelia opera; presta, ut te corde fideli credamus; et misericordiam tuam impensius consequi mereamur. R\. Amen.

Per misericordiam.

Antiphona 3. Anima nostra patiens est Domino:  quoniam adiutor, et protector noster est. Psalmus XXXII.

Diuisio. Ecce oculi Domini super timentes eum.

R\. Deprecamur Dominum, dicentes: Peccauimus tibi Deus; P. Patientiam habe in nobis, et propitiare in malis, que quotidie, adcrescunt super nos. u\. Defecimus in ira tua: et in furore tuo conturbati sumus. P. Patientiam.

Preces. Clamamus ad te Deus: exaudi nos; P. Et a flagello ire tue libera. u\. Protector noster sancte, et piissime Pater, flagitium reprime, et presidium tuum concede. P. Et a flagello. u\. Miserere clemens, et indulge placatus, 404 quos tuo redemisti sanguine sacro. P. Et a flagello. u\. Subueni,  et audi aure placida cito; et gemitum adtende creature totius tue. P. Et a flagello.

Oratio. Tibi Domino, patiens est anima nostra; a quo et uirtutem tolerantie, et premium concupiscit accipere: tua ergo super nos misericordia, sicut speramus, fiat: tuaque nos gratia consueta preueniat.

Pater noster. A malo nos libera, etc. Quere fol. 10.

Benedictio. Quere in Tertiam, que dicitur per totum annum.



Ad Sextam.


Lectio libri Esaie Prophete .

R\. Deo gratias.

Hec dicit Dominus: Mulieres opulente surgite, et audite uocem meam: filie confidenter percipite auribus  eloquium meum. Post dies et annos, et uos conturbabimini confidenter: consummata est enim uindemia, collectio ultra non ueniet. Obstupescite, opulente, conturbabimini confidenter: exuite uos, et confundimini, accingite lumbos uestros. Super ubera plangite, super regione desiderabili, super uinea fertili. Super humum populi mei spine et uepres ascendent: quanto magis super omnes domos gaudii ciuitatis exsultantis? Domus enim dimissa est, multitudo urbis derelicta est, tenebre et palpatio super speluncam in eternum. Gaudium onagrorum pascua gregum, donec effundatur super nos spiritus de excelso: et erit desertum in cermel, et cermel in saltum reputabitur. Et habitabit in solitudine iudicium, et iustitia in cermel sedebit. Et erit iustitie pax, et  custos iustitie silentium, et securitas usque in sempiternum. R\. Amen.

Antiphona 1. Oculi nostri ad Dominum Deum nostrum, donec misereatur nobis. Psal. CXXII.

Oratio. Ad te, Domine, oculos nostros. fol. 73.

Antiphona 2. Benefac, Domine, bonis. Psal. CXXIu.

Oratio. Benefac Domine. fol. 73.

Antiphona 3. Speret Isrel in Domino, ex hoc nunc et usque in seculum. Psal. CXXX.

R\. Miserere; quia Deus es. P. Misericors miserere; quia peccauimus tibi. u\. Ad te leuamus oculos nostros, qui habitas in celis. P. Misericors.

Preces. Dicamus omnes preces nostras: Domine placatus attende; P. Et in misericordia furorem remoue. u\. Benignus ea, que rogaris, concede; et  postulationem nostram. P. Et in misericordia. u\. Deus noster, aperi oculos tuos, et uide mala, que nos comprimunt. P. Et in misericordia. u\. Indulgentiam peccatorum nostrorum concede, et lachrymas penitentium. P. Et in.

Capitula. Exalta cornu nostrum. fol. 73.


Ad Nonam.

Prophetia. Fili, habe, fiduciam in Domino. fol. 95.


Lectio libri Numeri .

R\. Deo gratias.

In illis diebus: Locutus est Dominus ad Moysen, dicens: Loquere ad filios Isrel, et accipe ab eis uirgas singulas per cognationes suas, a cunctis principibus  tribuum, uirgas duodecim, et uniuscuiusque nomen superscribes uirge sue: nomen autem Aaron erit in tribu Leui, et una uirga cunctas eorum familias continebit: ponesque eas in tabernaculo federis coram testimonio, ubi loquor ad te: quem ex his elegero, germinabit uirga eius: et cohibebo a me querimonias filiorum Isrel, quibus contra uos murmurant. Locutusque est Moyses ad filios Isrel: et dederunt ei omnes principes uirgas per singulas tribus: fuerunt uirge duodecim absque uirga Aaron. Quas cum posuisset Moyses coram Domino in tabernaculo testimonii: sequenti die egressus inuenit germinasse uirgam Aaron in domo Leui: et turgentibus gemmis eruperant flores, qui foliis dilatatis in amigdalas deformate sunt. Protulit ergo Moyses  omnes uirgas de conspectu Domini ad cunctos filios Isrel: uideruntque, et receperunt singuli uirgas suas. Dixit Dominus ad Moysen: Reuertatur uirga Aaron in tabernaculum testimonii, ut seruetur in signum rebellium filiorum, et quiescant querele eorum aduersum me, ne moriantur. Fecitque Moyses sicut preceperat Dominus. Dixerunt autem filii Isrel ad Moysen: Ecce consumpti sumus, omnes periuimus: quicumque accederit ad tabernaculum Domini, morietur: num usque internecionem cuncti delendi sumus? Dixitque Dominus ad Aaron: Tu, et filii tui, et domus patris tui tecum portabitis iniquitatem sanctuarii: et tu et filii tui simul sustinebitis peccata sacerdotii uestri: sed et fratres tuos de tribu Leui, et sceptrum patris tui sume tecum,  prestoque sint, et ministrent tibi: 405 tu autem et filii tui ministrabitis in tabernaculo testimonii. R\. Amen.

Prophetia. Audite principes Iacob. fol. 245.


Lectio libri Actuum Apostolorum .

R\. Deo gratias.

In illis diebus: Aperiens Petrus os suum, dixit: In ueritate comperi, quoniam non est personarum acceptor Deus: sed in omni gente, que timet eum, et operatur iustitiam, acceptus illi. uerbum enim suum misit filiis Isrel, annuntians pacem per Iesum Christum . uos autem scitis quod factum est uerbum per uniuersam Iudeam: incipiens enim a Galilea, post baptismum, quod predicauit Ioannes Iesum Nazareth:  quomodo unxit eum Dominus Spiritu Sancto, et uirtute, hic pertransiuit benefaciendo et sanando omnes oppressos a diabolo, quoniam Deus erat cum illo. Et nos testes sumus omnium horum, que fecit in regione Iudeorum, et Hierusalem, quem et occiderunt suspendentes in ligno. Hunc Deus suscitauit tertia die, et dedit ei manifestum fieri, non omni populo, sed testibus preordinatis a Deo: nobis, qui manducauimus, et bibimus cum illo, postquam resurrexit a mortuis, per dies quadraginta. Et precepit nobis predicare populo, et testificari, quia ipse est, qui constitutus est a Deo iudex uiuorum et mortuorum. Huic omnes Prophete testimonium perhibent, remissionem peccatorum accipere per nomen  eius omnes, qui credunt in eum. Adhuc loquente Petro uerba hec cecidit Spiritus Sanctus super omnes qui audiebant uerbum. Et obstupuerunt qui erant et circumcisione fideles, qui uenerant cum Petro: quia et in Nationes gratia Spiritus Sancti effusa est. Audiebant illos loquentes linguis, et magnificantes Dominum. Tunc respondit Petrus: Numquid aquam quis prohibere potest, ut non baptizarentur hi, qui Spiritum Sanctum acceperunt sicut et nos? Et iussit eos in nomine Iesu Christi baptizari. Tunc rogauerunt eum, ut maneret apud eos aliquot diebus. Audierunt autem Apostoli, et fratres qui erant in Iudea: quoniam et Gentes receperunt uerbum Dei, et honorificabant Deum.

R\. Amen.

 Antiphona 1. Sperantes autem in Domino misericordia circumdabit. Psalmus XXXI.

Oratio. Deus quem cordium occulta non latent, tibi secreta conscientie non celantur; remitte, quesumus, iniquitates nostras, et dele omnia peccata nostra: ut animas nostras, et admissa remittendo, conquiras; et tegendo delicta, possideas: et quia tu es exsultatio nostra, redime nos miserando; et a flagellis peccatorum redimendo libera. R\. Amen.

Per.

Antiphona 2. Magnificate Dominum mecum: et exaltemus nomen eius in unum. Psalm. XXXIII.

Oratio. In omni tempore te Dominum benedicat anima nostra: et laudem tuam oris confessio personet:  magnificet te omnis conuentus Ecclesie; et in unitate fidei collecta te Redemptorem nostrum inquirendo non desistat; sed potentiam tuam multiplici famulatu sustollat: ut talibus frequentando obsequiis, et a presentibus angustiis liberetur, et future beatitudinis glorie coniungatur. R\. Amen.

Per.

Antiphona 3. Redimet Dominus animas seruorum suorum: et non derelinquet omnes qui sperant in eum. Psalm. XXXIII.

Preces. Accliues te oramus Christe, parce nobis, P. Et miserere. u\ Placare supplicantibus, Saluator Unigenite; nostrisque fauens precibus, propitius inlabere. P. Et miserere. u\. Delicta nostra pandimus: scelera cognoscimus: extensis Celo manibus ueniam  exposcimus. P. Et. u\. Remissionem omnium tribue facinorum: concede indulgentiam, quam omnes a te postulant. P. Et. u\. Infirmos omnes uisita: captiuos redde patrie: oppressos cunctos alleua benigna tua dextera. P. Et miserere.

Oratio. Inquirentes te, Domine, dignanter exaudi; atque ut in te laudetur anima nostra propitius indultor imperti: et quia iuxta es his qui tribulato sunt corde, aurem tuam ad contritionem nostri spiritus pande: et ad pacem tuam, que exuperat omnem sensum, corpora nostra et corda conuerte.

Pater noster. A malo nos libera. fol. 10.

Benedictio. Quere in Nonam que dicitur per totum annum



Ad uesperum.


Lauda. uespere, mane, et meridie te laudamus, Domine.

Antiphona. Salua plebem tuam Domine, et benedic hereditatem tuam Domine. Psalmus XXuII.

Lauda. Dirigantur uie nostre Domine, P. Ad custodiendas iustificationes tuas. u\. Beati 406 immaculati in uia: qui ambulant in lege Domini. P. Ad custodiendas. u\. Gloria, et honor. P. Ad custodiendas.

Hymnus. Benignitatis. Supplicatio Oremus. fol. 69.

Capitula. Christe Dei uirtus, et Dei sapientia, quem omnis creatura preconans laudem annuntiat; et omnis Ecclesia uenisse te iam predicat, atque ad iudicium uenturum Euangelium prenuntiat: Domine  miserere, et parce populi tui delicta; et tribue nobis in hac, quam aggredimur, parcimonia, abstinentiam; in bonis actibus tui timoris perseuerantiam; atque in nos cor nouum, et spiritum rectum innoua: et sicut olim discipulis e celis inspirasti Spiritum ueritatis; nobis quoque presta post hos abstinentie dies similiter consequi; ut mereamur remunerationem tui timoris, quia, te instituente, dicimus.

Pater noster. A malo nos libera. fol. 10.

Benedictio. Dominus iehsu Christus, qui post resurrectionis sue diem quaterdenis diebus cum discipulis commoratus est suis, inchoationis uestre ieiunium clemens suscipiat, et cuncta facinora laxando dimittat; R\. Amen. Et qui ad discipulos intrare non distulit ianuis clausis, ipse uos ingredi faciat in regnum  sue beatitudinis; R\. Amen. Et qui uidentibus cunctis ad Celos remeans, sedem repetit Deitatis, inlustrari uos iubeat per Spiritum ueritatis. R\. Amen.

Per.

Lauda. Dominus in Celo. fol. 401.

Oratio. Exaudi nos Deus salutaris noster; qui es omnium terre spes: et in uirtute tua prepara montes, quos inlustres potentia, uirtutumque copia sublimes insignium: tuum est enim, nos celsiora ditare per merita; per que uite beate scandimus ardua: ut Ecclesia tua in omnibus terre finibus dilatata, dum fidei petit sublimitatem, spei promereatur quietem; et ad caritatis perueniat apicem. R\. Amen.

Per.

 In nomine Domini.



FERIA QUINTA.



Ad Matutinum.

Antiphona. Tu autem susceptor meus es, gloria mea, et exaltans caput meum. Psalmus III.

Oratio. Quamuis Domine. fol. 68.

Antiphona 1. Exaudi nos Deus salutaris noster, spes omnium finium terre. Psalmus LXIu.

Oratio. Exaudi nos Deus salutaris noster. Quere retro in superioribus uesperis.

Antiphona 2. Omnis terra adoret te, et psallat tibi. Psalmus LXu.

Oratio. Omnis terra adoret te Domine, et tibi psallat uite participio incorrupte: ut sicut sunt  omnia tuo formata opificio, ita cuncta, tuo pariter subdantur imperio. R\. Amen.

Per.

Antiphona 3. Benedicat nos Dominus Deus noster, benedicat nos Deus: et metuant eum omnes fines terre. Psalmus LXuI.

Oratio. Confiteantur tibi omnes populi, Deus, tua qui redempti sunt premia: et quorum erant ob infidelitatem implenda supplicia; gaudeant tua gratuita saluari se gratia. R\. Amen.

Per.

R\. Domine ne intendas in delicta populi tui, sed in eos intende P. Qui seruiunt tibi in ueritate. u\. Neque uolueris perdere, qui pecudum mores habuerunt: sed respicias super eos. P. Qui.


 In Laudibus.

Antiphona. Auerte faciem tuam a peccatis meis: et omnes iniquitates meas dele. Psalmus L.

Oratio. Auerte faciem. fol. 68.

Ad Canticum. Antiphona. Deus patris nostri Isaac: Domine qui dixisti mihi: Reuertere in terram tuam et in locum patris tui, et benefaciam tibi.

Canticum. Deus patris nostri Abraham. folio. 101.

Oratio. Domus tue dignitas ac sublimitas, tua nobis gratia reuelante, patescat; quatenus eam uere, ut celi portam eleuatam sursum, humili intuitu contemplantes, cum omni reuerentia ueneremur; ac uotorum nostrorum in ea tibi ex donis tuis munera offeramus R\. Amen.

Per.

 Matutinarium. Exortum est in tenebris lumen rectis corde: P. Misericors, et miserator, et iustus Dominus. u\. Clamauerunt ad Dominum cum tribularentur: et de necessitatibus liberauit eos Dominus. P. Misericors. u\. Gloria, et honor. P. Misericors.

407 Lauda. In sanctis eius laudate Dominum Alleluia, alleluia. u\. In firmamento uirtutis eius laudate Dominum. Psalm. CL.


Lectio libri Prouerbiorum Salomonis .

R\. Deo gratias.

Beatus homo, qui inuenit sapientiam, et qui affluit prudentia: melior est adquisitio eius negotiatione argenti, et auri primi fructus eius: pretiosior est cunctis opibus: et omnia, que desiderantur, huic non ualent comparari. Longitudo dierum in dextera  eius, et a sinistris illius diuitie, et gloria. uie eius uie pulchre, et semite illius pacifice. Lignum uite est his, qui apprehenderint eam: et qui tenuerit eam, beatus. Dominus sapientia fundauit terram, stabiliuit celos prudentia. Sapientia illius eruperunt abyssi, et nubes rore concrescunt. Fili mi, ne effluant hec ab oculis tuis: custodi legem meam, atque consilium meum: et erit uita anime tue, et gratia faucibus tuis: tunc ambulabis fiducialiter in uia tua, et pes tuus non impinget: si dormieris, non timebis: quiesces, et suauis erit somnus tuus. Ne paueas repentino terrore, et inruentes tibi potentias impiorum. Dominus enim erit in latere tuo, et custodiet pedem tuum ne capiaris a malo. R\. Amen.

 Hymnus. Benignitatis. fol. 69. Capitula. Descendat Domine. Lauda. Dominus in Celo. fol. 399.



Ad Tertiam.


Lectio libri Ecclesiastici .

R\. Deo gratias.

Fili a iuuentute excipe doctrinam, et usque ad canos inuenies sapientiam. Quasi is qui arat, et seminat, accede ad illam, et sustinebitis fructus eius: in opere enim ipsius exiguum laborabis, et cito edere de generatione illius. R\. Amen.


Lectio libri Numeri .

R\. Deo gratias.

In illis diebus: Core filius Gessar, filii Caath, filii Leui, et Dathan atque Abiron filii Eliab, Hon quoque filius Pheleth de filiis Ruben, surrexerunt contra  Moysen, alii quoque filiorum Isrel ducenti quinquaginta proceres synagoge, et qui tempore concilii per nomina uocabantur. Cumque stetissent aduersus Moysen et Aaron, dixerunt: Sufficiat uobis, quia omnis multitudo sanctorum est, et in ipsis est Dominus: Cur eleuamini super populum Domini? Quod cum audisset Moyses, cecidit pronus in faciem suam: locutusque est ad Core, et ad omnem multitudinem: Mane, inquit, notum faciet Dominus qui ad se pertinent, et sanctos applicabit sibi: et quos elegerit, appropinquabunt ei. Hoc igitur facite: Tollet unusquisque thuribula sua, tu Core, et omne concilium tuum: et hausto cras igne, ponite desuper thymiama coram Domino: et quemcumque elegerit, ipse erit sanctus: multum erigimini filii Leui. Dixitque rursum  ad Core: Audite filii Leui: Num parum uobis est, quod separauit uos Dominus Deus Isrel ab omni populo, et iunxit sibi, ut seruiretis ei in cultu tabernaculi, et staretis coram frequentia populi, et ministraretis ei? idcirco ad se fecit accedere te et omnes filios tuos filios Leui, ut uobis etiam sacerdotium uendicetis, et omnis globus tuus stet coram Domino? quid est enim Aaron, ut murmuretis contra eum? Misit ergo Moyses ut uocaret Dathan et Abiron filios Eliab. Qui responderunt: Non ibimus: numquid parum est tibi quod eduxisti nos de terra que lacte et melle manabat, ut occideres in deserto, nisi et dominatus fueris nostri? Reuera induxisti nos in terram, que fluit riuis lactis et mellis, et dedisti nobis possessiones agrorum et uinearum: an oculos  nostros uis auferre? non ibimus. Iratusque Moyses ualde, ait ad Dominum: Ne respicias ad sacrificia eorum: tu scis quod ne asellum quidem umquam acceperim ab eis, nec afflixerim quempiam eorum. Dixitque ad Core: Tu, et omnis congregatio tua state seorsum coram Domino, et Aaron die crastino separatim. Tollite singuli thuribula uestra, et ponite super ea incensum, offerentes Domino ducenta quinquaginta thuribula: Aaron quoque teneat thuribulum suum. Quod cum fecissent, stantibus Moyse et Aaron, et coaceruassent aduersus eos omnem multitudinem ad ostium tabernaculi, apparuit cunctis gloria Domini. Locutusque Dominus ad Moysen et Aaron, ait: Separabimini de medio congregationis huius, ut  eos repente disperdam. Qui ceciderunt proni in terra in faciem suam, atque dixerunt: Fortissime Deus spirituum uniuerse carnis, num uno peccante, contra omnes tua ira deseuiet? Et ait Dominus ad Moysen: Precipe uniuerso populo ut separetur a tabernaculo Core, et Dathan et Abiron. Surrexitque Moyses, et abiit ad Dathan et Abiron: et sequentibus 408 eum senioribus Isrel, dixit ad turbam: Recedite a tabernaculo impiorum, et nolite tangere que ad eos pertinent, ne inuoluamini in peccatis eorum. Cumque recessissent a tentoriis eorum per circuitum, Dathan et Abiron egressi stabant in introitu papilionum suorum, cum uxoribus et liberis, omnique frequentia. Et ait Moyses: In hoc scietis, quod Dominus misit me ut facerem uniuersa que cernitis,  et non ex proprio ea corde meo protulerimus: Si consueta hominum morte interierint, et uisitauerit eos plaga, qua et ceteri uisitari solent, non misit me Dominus: sin autem nouam rem fecerit Dominus, ut aperiens terra os suum deglutiat eos et omnia que ad eos pertinent, descenderintque uiuentes in infernum, scietis quod blasphemauerunt Dominum. Confestim igitur ut cessauit loqui Moyses disrupta est terra sub pedibus eorum: et aperiens os suum, deuorauit illos cum tabernaculis suis, et uniuersa substantia, descenderuntque uiui in infernum operti humo, et perierunt de medio multitudinis. At uero omnis Isrel, qui stabat per gyrum, fugit a clamore pereuntium, dicens: Ne forte et nos terra deglutiat. Sed et ignis egressus a Domino, interfecit  ducentos quinquaginta uiros, qui offerebant incensum. Locutus est Dominus ad Moysen, dicens: Precipe Eleazaro filio Aaron sacerdoti ut tollat thuribula que iacent in incendio, et ignem huc illucque dispergat: quoniam sanctificata sunt in mortibus peccatorum: producatque ea in laminas, et affigat altari, eo quod oblatum sit in eis incensum Domino, et sanctificata sunt, ut cernant ea pro signo et monumento filii Isrel. Tulit ergo Eleazar sacerdos thuribula erea, in quibus obtulerant hi quos incendium deuorauit, et produxit ea in laminas, affigens altari: ut haberent postea filii Isrel, quibus commeminerint, ne quis accedat alienigena, et qui non est de semine Aaron, ne patiatur sicut et passus est  Core, et omnis congregatio eius, loquente Domino ad Moysem. Murmurauit autem omnis multitudo filiorum Isrel sequenti die contra Moysen et Aaron, dicens: uos interfecistis populum Domini. Cumque oriretur seditio, et tumultus incresceret, Moyses et Aaron fugierunt ad tabernaculum federis. Quod, postquam ingressi sunt, operuit nubes, et apparuit gloria Domini. Dixitque Dominus ad Moysen: Recedite de medio huius multitudinis, etiam nunc delebo eos. Cumque iacerent in terra, dixit Moyses ad Aaron: Tolle thuribulum, et hausto igne de altari, offeres incensum desuper, pergens cito ad populum ut roges pro eis: iam enim egressa est ira a Domino, et plaga deseuit. Quod cum fecisset Aaron, et cucurrisset ad medium multitudinis, quam iam uastabat  incendium, obtulit thymiama: et stans inter mortuos ac uiuentes pro populo deprecatus est, et cessauit ira Domini ab Isrel R\. Amen.


Lectio libri Ezechielis Prophete .

R\. Deo gratias.

Hec dicit Dominus: Ponam gloriam meam in gentibus: et uidebunt omnes gentes iudicium meum, quod fecerim; et manum meam, quam extenderim super eos. Et sciet domus Isrel, quia ego sum Dominus Deus eorum, a die illa, et deinceps. Et scient gentes quoniam in iniquitate sua capta sit domus Isrel, eo quod dereliquerint me, et absconderim faciem meam ab eis: et tradiderim eos in manus hostium, et ceciderint in gladio uniuersi. Iuxta immunditiam eorum et scelus feci eis, et absconderim  faciem meam ab illis. Propterea hec dicit Dominus Deus: Nunc reducam captiuitatem Iacob, et miserebor omnis Isrel: et adsunam zelum pro nomine sancto meo. Et portabunt confusionem suam, et omnem preuaricationem, qua preuaricati sunt in me, cum habitauerint in terram suam confidenter neminem formidantes: et reduxero eos de populis, et congregauero eos de terris inimicorum suorum, et sanctificatus fuero in eis, in oculis gentium plurimarum. Et scient quia ego Dominus Deus eorum, eo quod transtulerim eos in nationes, et congregauerim eos in terram suam, et non dereliquerim quemquam ex eis ibi. Et non abscondam ultra faciem meam ab eis, eo quod effunderim Spiritum meum  super omnem domum Isrel, ait Dominus Deus. R\. Amen.


Lectio libri Actuum Apostolorum .

R\. Deo gratias.

In illis diebus: Surrexerunt quidam de heresibus Phariseorum, qui crediderunt, dicentes: Quia oportet circumcidi eos, precipere quoque seruare legem Moysi. Conueneruntque Apostoli, et seniores uidere uerbum hoc. Cum autem magna conquisitio fieret, surgens Petrus dixit ad eos: uiri fratres, 409 uos scitis quoniam ab antiquis diebus in nobis elegit Deus per os meum audire Gentes uerbum Euangelii, et credere. Et qui nouit corda Deus, testimonium perhibuit, dans illis Spiritum sanctum, sicut et nobis, et  nichil discreuit inter nos et illos, fide purificans corda eorum. Nunc ergo quid tentatis Dominum, imponere iugum super ceruicem discipulorum, quod neque patres nostri, neque nos portare potuimus? Sed per gratiam Domini Iesu credimus saluari, quemadmodum et illi. Tacuit autem omnis multitudo: et audiebant Barnabam, et Paulum narrantes quanta fecisset Deus signa, et prodigia in Gentibus per eos. Et postquam tacuerunt, respondit Iacobus, dicens: uiri fratres, audite me. Simon narrauit quemadmodum Deus uisitauit sumere ex Gentibus populum nomini suo. Et huic concordant uerba Prophetarum, sicut scriptum est: Post hec reuertar, et reedificabo tabernaculum Dauid, quod cecidit: et diruta eius reedificabo, et erigam illud: ut requirant ceteri  homines Deum, et omnes gentes super quas inuocatum est nomen meum. R\. Amen.

Antiphona 1. Qui confidunt in Domino, sicut mons Sion: non commouebitur in eternum. Psalmus CXXIu.

Oratio. Concede nobis, Domine, sic in te firmiter confidere; ne possit nos turbo inimici commouere: in montem Sion fidem nostram statue; et in circuitu populi iugiter adesse dignare; ne redemptorum numerositas concupiscat ad iniquitatem manus extendere: ac sic mundi delectamenta respuant; ut obligationes noxias tua in uirtute disrumpant; tuamque bonitatem sacra donatione suscipiant. R\. Amen.

Per.

Antiphona 2. Dominus uirtutem populo suo dabit:  et benedicet plebem suam in pace. Psalmus XXuIII.

Oratio. Deus, cuius filii, id est, Angeli, gloriam offerunt; cui omnes Sancti honorem laudemque depromunt: te adoramus subiecti; te humiles deprecamur: Suscipe Domine fidelia uota mentis; et compesce superbiam carnis: accepta preces seruorum tuorum; eisque consortium tribue Angelorum: ut cuius uox intonuit in uirtute, et refulsit in magnificentia; de cordis interioribus ignorantie tenebras remoueas: et scientie lumen, per quod te contemplare mereamur, propitius accendas. R\. Amen.

Per.

Antiphona. 3. Simul in unum diues et pauper. Psalmus XLuIII.

 R\. Miserere, et parce nobis Domine, qui pietatem plus diligis, quam iudicium requiris: et ideo dissimulas a peccatis; P. Ut habeas quibus miserearis. u\. Confusio et obprobrium facti sumus omnibus, qui colebant te. Ne, quesumus, tradas nos in perpetuum, neque auferas a nobis misericordiam tuam. P. Ut habeas

Preces. Dicamus omnes preces nostras: Domine placatus adtende; P. Et in misericordia furorem remoue. u\. Benignus ea, que rogaris concede, et postulationem nostram; P. Et in. u\. Deus noster, aperi oculos tuos, et uide mala, que nos comprimunt: P. Et in. u\. Indulgentiam peccatorum nostrorum concede, et lachrymas penitentium; P. Et in.

 Oratio. Audiant simul te, Domine, omnes gentes; et diues ac pauper aurem tibi cordis accommodent: ibique omnium ad fidem preparetur auditio, quo saluandis promittitur gratie plenitudo.

Pater noster. A malo nos libera. fol. 10.

Benedictio. Quere in Tertia, que dicitur per totum annum.



Ad Sextam.


Lectio libri Ezechielis Prophete 

R\. Deo gratias.

Hec dicit Dominus: Saluabo gregem meum, et non erit ultra in rapinam, et iudicabo inter pecus, et pecus. Et faciam cum eis pactum pacis, et cessare faciam bestias pessimas de terra: et qui habitant in  deserto, securi dormient in saltibus. Et ponam eos in circuitu collis mei benedictionem: et deducam imbrem in tempore suo: pluuie benedictionis erunt. Et dabit lignum agri fructum suum, et terra dabit germen suum, et erunt in terra sua absque pauore: et scient quia ego Dominus, cum contriuero catenas iugi eorum, et eruero eos de manu imperantium sibi. Et non erunt ultra in rapinam gentibus, neque bestie terre deuorabunt eos: sed habitabunt confidenter absque ullo terrore. Et suscitabo eis germen nominatum: et non erunt ultra imminuti fame in terra, neque portabunt ultra obprobrium gentium. Et scient quia ego Dominus Deus eorum ero cum eis, et ipsi populus meus domus Isrel: ait Dominus Deus. uos autem greges mei, pascue mee 410 homines estis:  et ego Dominus Deus uester. R\. Amen.

Antiphona 1. Laqueus contritus est, et nos liberati sumus. Adiutorium nostrum in nomine Domini. Psalmus CXXIII.

Oratio. Esto in nobis. fol. 78.

Antiphona 2. Conuertere Domine captiuitatem nostram, sicut torrens in austro. Psalmus CXXu.

Oratio. Conuertere Domine captiuitatem. fol. 78.

Antiphona 3. Beati omnes, qui timent Dominum, qui ambulant in uiis eius. Psalm. CXXuII.

R\. Miserere nobis Domine: P. Miserere nobis. u\. Ad te leuamus oculos nostros, qui habitas in celis; P. Miserere.

Preces. Dicamus omnes: Parce Domine, et miserere; P. Quia pius es. u\. Ad te leuamus oculos  nostros, qui habitas in celis; P. Quia pius es. u\. Saluum fac Domine, populum tuum, et benedic hereditatem tuam; P. Quia. u\. Auertatur furor tuus a ciuitate ista, et a populo tuo; P. Quia. u\. Auerte faciem tuam a peccatis nostris: et omnes iniquitates nostras dele; P. Quia.

Oratio. Deus, qui timentes. fol. 79.

Benedictio dicatur de Sexta, que dicitur per totum annum.



Ad Nonam.

Prophetia. Fili, habe fiduciam. fol. 95.


Lectio libri Deuteronomii .

R\. Deo gratias.

In illis diebus: Locutus est Dominus ad Moysen, dicens: Loquere ad omnem cetum filiorum Isrel,  et dices ad eos: Audi Isrel: quid Dominus Deus petit a te, nisi ut timeas Dominum, et ambules in uiis eius, et diligas eum, ac seruias Domino Deo tuo in toto corde tuo, et in tota anima tua: custodiasque mandata Domini, et cerimonias eius, quas ego hodie precipio, ut bene sit tibi? En Domini Dei tui celum est, et celum celi, terraque, et omnia que in eis sunt: et tamen patribus tuis conglutinatus est Dominus, et amauit eos, et elegit semen eorum post eos, id est, uos de cunctis gentibus, sicut hodie comprobatur. Circumcidite igitur preputia cordis uestri, ut ceruicem uestram ne induretis amplius: quia Dominus Deus uester, ipse est Deus deorum, et Dominus dominantium, Deus magnus et potens,  et terribilis, qui personam non accipit, nec munera. Facit iudicium pupillo et uidue, amat peregrinum, et dat ei uictum atque uestitum: et uos uero amate peregrinos, quia et ipsi fuistis aduene in terra Aegypti. Dominum Deum tuum timebis, et ipsi soli seruies: ipsi adherebis, iurabisque in nomine illius. Ipse est laus tua, et Deus tuus, qui fecit tibi magnalia et terribilia, que uiderunt oculi tui. In septuaginta animabus descenderunt patres uestri in terra Aegypti: et ecce nunc multiplicauit te Dominus Deus tuus sicut astra celi.  Ama itaque Dominum Deum tuum, et obserua precepta eius et cerimonias, iudicia atque mandata, omni tempore. R\. Amen.


Lectio libri Ezechielis Prophete .

 R\. Deo gratias.

Factum est uerbum Domini ad me, dicens: Fili hominis, fratres tui, uiri propinqui tui, et omnis domus Isrel, uniuersi, quibus dixerunt habitatores Hierusalem: Longe recedite a Domino, nobis data est terra in possessionem. Propterea hec dicit Dominus Deus, quia longe feci eos in gentibus, et quia dispersi eos in terris: ero eis in sanctificationem modicam in terris, ad quas uenerunt. Propterea loquere: Hec dicit Dominus Deus: Congregabo uos de populis, et adunabo uos de terris, in quibus dispersi estis, daboque uobis humum Isrel. Et ingredietur illuc, et auferam omnes offensiones, cunctasque abominationes de illo. Et dabo eis cor nouum et spiritum rectum tribuam in uisceribus eorum:  et auferam cor lapideum de carne eorum, et dabo eis cor carneum: ut in preceptis meis ambulent, et iudicia mea custodiant, faciantque ea: et erunt mihi in populum, et ego ero eis in Deum. R\. Amen.


Lectio libri Actuum Apostolorum .

R\. Deo gratias.

In illis diebus: Cum audissent Apostoli, qui erant in Hierosolymis, quia recepit Samaria uerbum Dei, miserunt ad illos Petrum et Ioannem. Qui cum uenissent, orauerunt pro ipsis ut acciperent Spiritum sanctum: Nondum enim in quemquam illorum uenerat, sed baptizati tantum erant in nomine Domini Iesu. Tunc imponebant manus super illos, et accipiebant Spiritum sanctum. Cum uidisset autem  Simon, quia per impositionem manus Apostolorum daretur Spiritus sanctus, obtulit eis pecuniam, dicens: Date et mihi hanc potestatem, ut cuicumque imposuero manus, accipiat Spiritum sanctum. Petrus autem dixit ad eum: 411 Pecunia tua tecum sit in perditionem: quoniam donum Dei existimasti pecunia possideri. Non est tibi pars, neque sors in sermone isto: cor enim tuum non est rectum coram Domino. Penitentiam, inquit, age ab hac nequitia tua: et roga Dominum, si forte remittatur tibi hec cogitatio cordis tui. In felle enim amaritudinis, et obligatione iniquitatis uideo te esse. Respondens autem Simon dixit: Precamini uos pro me ad Dominum, ut nichil ueniat super me horum, que  dixistis. Et illi quidem testificati et locuti uerbum Dei, rediebant ad Hierusalem, et multis regionibus Samaritanorum euangelizabant Dominum Iesum Christum. R\. Amen.

Antiphona 1. Suscipiant montes pacem populo tuo, et colles iustitiam tuam. Psalmus LXXI.

Oratio. Suscipiant montes pacem populo tuo: qui primordiali radio inlustrati sunt fidei: ut de sublimitate Sanctorum descendat iustitia collium; et pusilli cum magnis culmen perfectorum subeant meritorum. R\. Amen.

Per misericordiam.

Antiphona 2. Nobis adherere Deo bonum est: ponere in Domino spem nostram. Psalmus LXXII.

Oratio. Nobis adherere tibi Deo bonum est: sed  tu desiderium boni sic in nobis adcumula; ut spes, que nos tibi adsociat, nulla fidei titubatione uacillet, sed caritatis stabilitate perduret. R\. Amen.

Per misericordiam.

Antiphona 3. Quam bonus Deus Isrel eis, qui recto sunt corde! Psalmus LXXII.

Preces. Ad te pie exclamamus Deus: superant nos pessima flagella; Miserere. P. Finis noster adest: succurre Christe. u\. Bone pastor moriens, protege oues tuas: a malo defende; Miserere. P. Finis. u\. Iram tuam a nobis repelle: plebem tuam a malo defende; Miserere. P. Finis. u\. Luctum nostrum in gaudium uerte: plebem tuam a malo defende; Miserere. P. Finis. u\. Miserere plebi tue Christe: consolare nos pro quo sumus tristes; Miserere.  P. Finis.

Oratio. Domine Deus Isrel, te rogamus, te petimus; ut bonitatem tuam, quam rectis corde profusius tribuis, peccatoribus nobis ob conuersationem non deneges: ut ipsa qua regis humiles, per ipsam sibi subditos efficias contumaces: et ea ipsa bonitas, per quam indesinenter iustos coronas, sit iugiter interuentrix pro nobis, ut peccatoribus parcas: ut de bonitate, in qua Sancti exsultant letantes; de eadem se tibi restitui gaudeant oberrantes: quosque secularis inlecebra per diuersarum contagia rerum a te facit recedere; eosdem syncera confessio tibi faciat adherere; atque in laudem tui impensione supplici, mentis unanimitate clamitantes, uota persoluere.

 Pater noster. A malo nos libera, fol. 10.

Benedictio dicatur, ut in Nona, que dicitur per totum annum.



Ad uesperum.

Lauda. Dominus illuminatio mea, et salus mea, quem timebo?

Dominus sit. R\. Et cum.

Antiphona. Disrumpe uincula peccatorum: ut sacrificemus tibi hostiam laudis. Psalmus CXu.

Lauda. Tu mandasti P. Mandata tua custodiri nimis Deus meus. u\. Utinam dirigantur uie mee, ad custodiendas iustificationes tuas. P. Mandata. u\. Gloria, et honor. P. Mandata.

Hymnus. Benignitatis fons. fol. 69. Supplicatio.  Oremus. Capitula. Christe Dei uirtus. Benedictio. Dominus iehsu. Lauda. Dominus in celo parauit. fol. 400. Oratio. Christe Iesu. Quere infra in Matutinis sequentibus.



FERIA SEXTA.



Ad Matutinum.

Antiphona, et Psalmus 3, ut in quinta Feria fol. 406. Oratio. Quamuis Domine. fol. 68.

Antiphona 1. Fiat Domine misericordia tua super nos: sicut sperauimus in te. Psalmus XXXII. Oratio. Fiat misericordia tua Domine. folio 401.

Antiphona 2. Omnes gentes plaudite manibus: iubilate Deo in uoce exsultationis. Psalmus XLuI.

Oratio. Christe Iesu, terribilis Deus noster et rex noster, cuius in natiuitate cum pastoribus Angeli  gloriam detulerunt, cui, deuicto mortis auctore, omnes gentes manibus cordibusque plauserunt; quem trophea uictricia reportantem ad ethera, Apostolorum est fides prosecuta: fac nos redemptionis nostre, et Ascensionis tue mysteria fidei iubilatione 412 cantare; et cum principibus populi, Deo Abraham fideli famulatu placere. R\. Amen.

Per.

Antiphona 3. Ponite corda uestra in uirtute Domini: ut enarretis in progenie altera. Psalmus XLuII.

Oratio. Magnifice Domine dilata exsultationes uniuerse terre: ut diffusa in omnibus fides, mundum repleat; et iuxta magnitudinis tue nomen, tuam nostris uocibus magnifices laudem. Amen.

 R\. Per misericordiam.

R\. Benefaciat nobis Deus, et liberet nos ab omnibus malis; P. Et donet pacem in diebus nostris: u\. Inluminet uultum suum super nos et misereatur nobis. P. Et donet.


In Laudibus.

Antiphona. Auerte faciem. Psalmus L. Oratio. Auerte faciem tuam. fol. 68.

Ad Canticum. Antiphona. Deus Omnipotens benedicat nobis, et crescere nos faciat in turmas populorum.

Canticum. Ecce odor. Oratio. Tuam Deus Omnipotens. fol. 161.

Matutinarium. In tuo Deus, lumine P. uidebimus lumen. u\. Ostende misericordiam tuam scientibus  te: et iustitiam tuam his, qui recto sunt corde. P. uidebimus lumen.

Lauda. In sanctis eius laudate Dominum: Alleluia, alleluia. P. In firmamento uirtutis eius laudate Dominum. Psalmus CL.


Lectio libri Prouerbiorum .

R\. Deo gratias.

Fili, Principium sapientie, posside sapientiam, et in omni possessione tua acquire sapientiam: arripe illam, et exaltabit te: glorificaberis ab illa, cum fueris amplexatus: dabit capiti tuo augmenta gratiarum, et corona Domini inclyta proteget te. Audi fili mi, et suscipe uerba mea, ut multiplicentur anni uite tue. uiam sapientie monstrabo tibi, ducam te  per semitas equitatis: quas cum ingressus fueris, non arctabuntur gressus tui, et currens non habebis offendiculum. Tene disciplinam, ne dimittas eam: custodi illam, quia ipsa uita tua. Ne delecteris in semitis impiorum, nec tibi placeat malorum uia. Fuge ab ea, ne transeas per illam: declina, et desere eam: non enim dormiunt nisi male fecerint: nec capietur somnus ab eis nisi supplantauerint. Comedunt panem impietatis, et uinum iniquitatis bibunt. Iustorum autem semita, lux splendens, procedit et crescit usque in perfectum diem. R\. Amen.

Hymnus. Benignitatis fons. fol. 69. Capitula. Descendat Domine ad nos. Lauda. Dominus in celo parauit sedem suam. Et Benedictio fol. 400.



Ad Tertiam.


Prophetia. Fili, Custodi sermones. fol. 96.


Lectio libri Numeri .

R\. Deo gratias.

In illis diebus: Locutus est Dominus ad Moysen dicens: Ascende ad montem istum Abarim, et contemplare inde terram, quam daturus sum filiis Isrel: cumque uideris eam, ibis ad populum tu, sicut iuit et frater tuus Aaron: quia offendisti me in deserto Sin in contradictione multitudinis, nec sanctificare uoluistis coram eis super aquis. He sunt aque contradictionis in Cades in deserto Sin. Cui respondit Moyses: Prouideat Dominus spirituum omnis carnis, hominem, qui sit super multitudinem hanc: et possit exire et intrare ante eos, et educere  illos uel introducere: ne sit populus Domini absque pastore. Dixitque Dominus ad eum: Tolle Iosue filium Nun, uirum in quo est spiritus, et pone manum tuam super eum. Qui stabit coram Eleazaro sacerdote et omni multitudine: et dabis ei precepta cunctis uidentibus, et partem glorie tue, ut audiat eum omnis synagoga filiorum Isrel. Pro hoc, si quid agendum erit, Eleazar sacerdos consulet Dominum. Ad uerbum eius ingredietur et egredietur ipse, et omnes filii Isrel cum eo, et cetera multitudo. Fecit Moyses ut preceperat Dominus. Cum attulisset Iosue, statuit eum coram Eleazaro sacerdote, et omni frequentia populi. Et impositis capiti eius manibus, cuncta replicauit que mandauerat Dominus. R\. Amen.


 Lectio libri Ezechielis Prophete .

R\. Deo gratias.

Hec dicit Dominus: Iniquitas domus Isrel et Iuda, magna est nimis ualde, et repleta terra est sanguinibus, et ciuitas repleta est auersione: dixerunt enim: Dereliquit Dominus terram, et Dominus non uidet. Igitur et meus non parcet oculus, neque miserebor: uiam eorum super caput eorum reddam. Et ecce uir, qui indutus erat lineis, qui habebat atramentarium in dorso suo, respondit uerbo, dicens: Feci sicut precepisti 413 mihi . Et uidi, et ecce in firmamento, quod erat super caput Cherubim, quasi lapis sapphirus, et quasi species similitudinis solii apparuit super eum. Et dixit ad  uirum, qui indutus erat lineis, et ait: Sume ignem de medio rotarum, que sunt inter Cherubim: et ingressus uidi, et ecce quatuor rote iuxta Cherubim: rota una iuxta Cherubim in unum, et rota alia iuxta Cherubim in unum: species autem rotarum quasi uisio lapidis chrysolithi. Stantibus illis, stabant: et cum eleuatis eleuabantur: spiritus enim uite erat in eis. Et egressa est gloria Domini a limine templi: et stetit super Cherubim. Et eleuauit me spiritus, et introduxit me ad portas Domini ad Orientem, qui respicit a solis ortu: Et ascendit gloria Domini de medio ciuitatis, stetitque super montem, qui est ad Orientem urbis, et gloria Dei Isrel erat super eum. R\. Amen.


Lectio libri Actuum Apostolorum .

 R\. Deo gratias.

In illis diebus: Erant in Ecclesia, que erat Antiochie, prophete, et doctores, in quibus Barnabas, et Simon, qui uocatur Niger, et Lucius Cyrenensis, et Manahen, qui erat Herodis tetrarche collactaneus, et Saulus. Ministrantibus autem illis Domino, et ieiunantibus, dixit Spiritus: Separate mihi Barnabam, et Paulum in opus, ad quod assumpsi eos. Tunc ieiunantes, et orantes, imposuerunt illis manus, dimiseruntque illos. Et ipsi quidem missi a Spiritu sancto abierunt Seleuciam; et inde nauigabant Cyprum. Et cum uenissent Salaminam, predicabant uerbum Domini in synagogis Iudeorum. Habebant autem et Ioannem in ministerio. Et cum perambulassent uniuersam  insulam usque Paphum, inuenerunt uirum quemdam magum pseudo-prophetam, Iudeum, cui nomen erat Bariesu, qui erat cum consule Sergio Paulo uiro prudente. Hic, accersitis Barnaba et Paulo, desiderabat audire uerbum Dei. Resistebat autem ille Elymas magus  querens auertere Proconsulem a fide. Saulus autem, qui et Paulus, repletus Spiritu sancto, intuens eum, dixit: O plene omni dolo, et fallacia, fili diaboli, inimice omnis iustitie, et non desinis subuertere uias Domini rectas. Et nunc ecce manus Domini super te, et eris cecus: non uidebis solem usque ad tempus. Et confestim cecidit super eum caligo, et tenebre, et circuiens querebat qui ei manum daret. Tunc Proconsul cum uidisset factum, credidit admirans super  doctrinam Domini. R\. Amen.

Antiphona 1. Adiuua nos Deus salutaris noster: et propter honorem nominis tui Domine libera nos: et propitius esto peccatis nostris, propter nomen tuum. Psalmus LXXuIII.

Oratio. Propitius esto peccatis nostris Domine; et propter honorem nominis tui perfecta nos recrea libertate: ne, dum nostro peccatorum elogio adterimur, in obprobrium gentium redigamur: Ergo ut nos ueritate non punias pene; causam nobis scelerum ablue: atque in conspectu tuo gemitus compeditorum intreat: de occulto tuo in manifesto nostro gratia indulta procedat. R\. Amen.

Per misericordiam.

 Antiphona 2. Memento congregationis tue Domine, quam creasti ab initio. Psalm. LXXIII.

Oratio. Memento Domine congregationis. folio 75.

Antiphona 3. Confitebimur tibi Deus: confitebimur tibi, et inuocabimus nomen tuum Domine. Psalmus LXXIu.

R\. Filii Sion conuertimini ab omnibus iniquitatibus uestris, et iam non erit in uobis sterilitas et angustia. Facite uobis cor nouum, et spiritum rectum: P. Quia nolo mortem morientis, dicit Dominus, donec reuertatur, et uiuat. u\. Conuertimini, et agite penitentiam ab omnibus iniquitatibus uestris, et non erit uobis in ruinam iniquitas. P. Quia nolo.

Preces. Christe Redemptor pius animarum, exaudi gemitus flentium; P. Et miserere. u\. Ne derelinquas  plebem supplicantem; exaudi precem et respice: que postulamus adtribue; P. et miserere. u\. Parce, rogamus: parce tandem fessis; memor es nostri: letifica; diffusam uitam iam reuoca; P. Et miserere. u\. Saluator noster, intuere terram: celestem largire pluuiam: et uictum nobis parturiat gratia tua; P. Et miserere. u\. Indulge nostrum facinus horrendum, quo te offenso defecimus: dimitte nobis hoc debitum; P. Et miserere.

Capitula. Confitebimur tibi Deus, confitebimur tibi peccata atque facinora nostra; que tibi potius sunt cognita, quam probantur admissa: Inuocamus itaque nomen tuum, ut in te patefactis tribuas ueniam; qui non statim in abditis uis exercere uindictam: ut qui confessione placaris humilium, remissionem omnium  tribuas delictorum.

Pater noster. 414 A malo nos libera. fol. 10.

Benedictio dicatur, ut in Tertia, que dicitur per totum annum.



Ad Sextam.


Lectio libri Esaie Prophete .

R\. Deo gratias.

Hec dicit Dominus: Obstupescite, et admiramini, fluctuate, et uacillate: et inebriamini, et non a uino: mouemini, et non ebrietate. Quoniam miscuit uobis Dominus soporem, et claudet oculos uestros: prophete et principes uestri, qui uident uisiones, peribunt. Et erit uobis uisio omnibus sicut uerba libri signati, quem cum dederit scienti litteras, dicitque ei:  Lege istud: respondebit: Non possum, signatus est enim. Et dabitur liber nescienti litteras: diceturque ei: Lege, et respondabit: Nescio litteras. Et dixit Dominus: Eo quod appropinquat populus iste ore suo, et labiis suis honorificat me, cor autem eius longe est a me, et timuerunt me mandato hominis et doctrinis: Ideo ecce ego addam admirationem, faciam populo huic miraculo grandi et stupendo: peribit enim sapientia a sapientibus eius, et intellectus prudentie eius abscondetur. ue qui profundi estis corde, ut a Domino abscondatis consilium: quorum sunt in tenebris opera, et dicunt: Quis uidet nos? Nonne adhuc modicum, et in breui conuertetur Libanus in cermel, et cermel in saltum reputabitur? Et audient in die illa surdi uerba libri, et de tenebris et caligine  oculi cecorum uidebunt. Et addent mites in Domino letitiam, et pauperes homines in sancto Isrel exsultabunt. R\. Amen.

Antiphona 1. Benefac Domine bonis, et rectis corde. Psalmus CXXIu.

Oratio, Benefac Domine bonis. fol. 73.

Antiphona. 2. Benedictio Domini super uos: benedicimus uos in nomine Domini. Psalm. CXXuIII.

Oratio. Domine Iesu Christe, qui pro nostre salutis remedio, impiorum sustinuisti commercia; auxilii tui ope nos protege aduersus impugnantium mala: ac, ne dorsum nostrum delicti comprimat sarcina; impone humeris nostris, preceptis euangelicis onera suauia: per que peccati fabricam destruas; et compaginibus sacris nos uirtutum meritis construas.  R\. Amen.

Per misericordiam.

Antiphona. 3. Speret Isrel in Domino, ex hoc nunc et usque in seculum. Psalmus CXXX.

R\. Multa sunt peccata nostra Domine: patientiam habe in nobis; P. Et miserere seruis tuis. u\. Non secundum peccata nostra facias nobis: neque secundum iniquitates nostras retribuas nobis; P. Et miserere.

Preces. Dicamus omnes: Domine miserere nobis: P. Esto propitius. u\. Pie precantes supplices exaudi Christe: P. Esto. u\. Nostra relaxa crimina: dele peccata: P. Esto. u\. In omnes gentes, Domine, pacem concede: P. Esto. u\. Remissionem omnium concede: P. Esto: u\. O Deus potentissime, clemens  succurre: P. Esto.

Oratio. Exalta cornu nostrum. fol. 73. Benedictio dicatur, ut in Sexta, que dicitur per totum annum.



Ad Nonam.

Prophetia. Fili, Habe fiduciam. fol. 95.


Lectio libri Leuitici .

R\. Deo gratias.

In illis diebus: Locutus est Dominus ad Moysen, dicens: Loquere filiis Isrel, et dices ad eos: Cum ingressi fueritis terram, quam ego dabo uobis, et messueritis segetem, feretis manipulos spicarum, primitias messis uestre, ad sacerdotem: qui leuabit fasciculum coram Domino, ut acceptabilis sit pro uobis, altera die sabbati. Atque in eodem die quo manipulus consecratur, cedatur agnus immaculatus  anniculus in holocaustum Domino. Et libamenta offerantur cum eo, duodecim offe simile consperse oleo in incensum Domino, odoremque suauissimum: liba quoque uini, quarta pars hin. Panem, et polentam, et pultes non comedetis ex segete, usque ad diem qua offeretis ex ea Domino Deo uestro. Preceptum est enim sempiternum in generationibus, cunctisque habitationibus uestris. Numerabitis ab altera die sabbati, in qua obtulistis manipulos primitiarum, septem hebdomadas plenas, usque ad alterum diem expletionis hebdomade septime, id est, quinquaginta dies: et sic offeretis sacrificium nouum Domino ex omnibus habitaculis uestris, panes primitiarum duos de duabus decimis simile fermentate: quos coquetis, et offeretis  primitias in odorem suauitatis. R\. Amen.


Lectio libri Ezechielis Prophete .

R\. Deo gratias.

Factus est sermo Domini ad me, dicens: Fili hominis pone faciem tuam aduersus montem Seir, et prophetabis de eo, dicens illi: Hec dicit Dominus: Ecce ego ad te mons Seir, et extendam manum meam super te, et dabo te desolatum atque desertum. Urbes tuas demoliar, et tu desertus eris: 415 et scies quia ego Dominus. Eo quod fueris inimicus sempiternus, et concluseris filios Isrel in manus gladii in tempore afflictionis eorum, in tempore iniquitatis extreme. Propterea uiuo ego, dicit Dominus Deus: quoniam sanguini tradam te, et sanguis te persequetur: et cum sanguinem oderis, sanguis persequetur  te. Et dabo montem Seir desolatum et desertum: et auferam de eo euntem, et redeuntem. Et implebo montes eorum occisorum suorum: in collibus suis, et in uallibus tuis, atque torrentibus interfecti gladio cadent. In solitudines sempiternas tradam te, et ciuitates tue non habitabuntur: et scietis quia ego sum Dominus Deus. R\. Amen.


Lectio libri Actuum Apostolorum .

R\. Deo gratias.

In illis diebus: Placuit Apostolis, et senioribus cum omni Ecclesia, eligere uiros, et mittere Antiochiam cum Paulo, et Barnaba, et Silam, uiros primos in fratribus, scribentes per manus eorum. APOSTOLI et seniores fratres his, qui sunt Antiochie, et Sirie, et Cilicie, fratribus ex Gentibus, salutem.  Quoniam quidem audiuimus quia quidam ex nobis exeuntes, turbauerunt uos uerbis, euertentes animas uestras, quibus non mandauimus: placuit nobis collectis in unum, eligere uiros, et mittere ad uos, cum karissimis nostris Barnaba et Paulo, hominibus, qui tradiderunt animas suas Deo. Misimus ergo Iudam et Silam, qui et ipsi uobis uerba referent eadem. uisum enim est Spiritui sancto, et nobis, nichil ultra imponere uobis oneris quam hec necessaria: ut abstineatis uos ab immolatis simulachrorum, et sanguine, suffocato, et fornicatione; a quibus custodientes uos, bene agitis. ualete. Illi igitur dimissi, uenerunt Antiochiam: et congregata multitudine tradiderunt epistolam. Quam cum legissent, gauisi sunt super consolatione. Iudas autem et  Silas, et ipsi cum essent Prophete, uerbo plurimo consolati sunt fratres, et confirmauerunt. Facto autem ibi tempore, dimissi sunt cum pace a fratribus, ad eos qui miserant illos. uisum est autem Sile manere ibi: solus autem Iudas abiit. Paulus autem, et Barnabas demorabantur Antiochie, docentes, et euangelizantes cum aliis uerbum Dei. R\. Amen.

Antiphona 1. Quis Deus magnus sicut Deus noster? tu es Deus qui facis mirabilia solus. Psalmus LXXuI.

Oratio. Precamur Domine, ne tua nos repellas propitiatione; sed obtinende misericordie adhuc tempus appone: ut dextera, que fuit uindex in ultione facinorum; ipsa sit nobis contritis in remedium sempiternum. R\. Amen.

 Per misericordiam.

Antiphona 2. Quia tu Domine suauis, et mitis es: et multum misericors inuocantibus te. Psal. LXXXu.

Oratio. Miserere Domine, ad te tota die clamantibus; teque in tribulatione inuocantibus existe propitius: ut in quibus maiestatem tuam adorando laudamus, digne suscipias; et pro quibus te timemus, pius ignoscas: Timoris igitur tui obedientia corda nostra letifica; et consolationis dulcedine dubietatem nostre mentis conforta: Sed quia tu suauis ac mitis es, suauitatem ex tua indulgentia hauriamus; et in retribuendo pium te mitemque sentiamus. R\. Amen.

Per.

Antiphona 3. Preoccupemus faciem Dei in confessione:  et in psalmis iubilemus ei. Ps. XCIu.

Preces. Auerte, Domine, iram furoris tui; P. Et miserator parce populo tuo. u\. Omnium precibus pium auditum prebe: teque rogamus, Sancte, cito concede; P. Et miserator. u\. Tu Christe, flebiles gemitus intuere: uincula mortis solue, et uitam largire; P. Et miserator. u\. Iam uide lachrymas: intellige lugentes: tandem delicta nostra clemens indulge; P. Et miserator. u\. Nostris auditibus signum salutis ponc Angelum: non permittas ultra nocere; P. Et miserator.

Oratio. Preoccupemus faciem tuam, Domine, in confessione, et in psalmis tibi debita modulatione iubilantes, adoramus ac procidimus ante te, ploratu interno et gemitu deprecantes: ut quia tu fecisti  nos, et tu es Deus noster; nos populum tuum pius Dominus protegas, et oues pascue tue pastor solicitus adtendas: tribuasque his gratiam, pro quibus animam posuisti.

Pater noster. A malo nos libera. fol. 10.

Benedictio dicatur, ut in Nona, que dicitur per totum annum.



Ad uesperum.

Lauda. sol agnouit occasum suum. Posuisti tenebras, et facta est nox.

Dominus sit. R\. Et cum.

Antiphona. Reple Deus gaudio os nostrum: et lingua nostra exsultatione. Psalmus CXXu.

Lauda. In toto corde meo exquisiui te: P. 416  Ne repellas me a mandatis tuis. u\. In corde abscondi eloquia tua: ut non peccem tibi. P. Ne repellas. u\. Gloria, et honor. P. Ne repellas.

Hymnus. Benignitatis fons. folio 69. Capitula, et Benedictio, et Lauda fol. 406.

Oratio. Liberet nos, Domine, dextera tua; imperioque tuo flecte arrogantium corda: ut Gentes ueritatis aduentu declarescant, et ostensam salutem cordis humilitate suscipiant. R\. Amen.

Per misericordiam.



SABBATO.



Ad Matutinum.

Antiphona. Tu es Domine. Psalmus III. Oratio. Quamuis, Domine, plurima. fol. 68.

Antiphona 1. Non repellet Dominus plebem suam:  et hereditatem suam non derelinquet. Psalmus XCIII.

Oratio. Non repellas, Domine plebem, quam mercatus es; nec derelinquas hereditatem, pro qua in Cruce appensus es: sed quousque iustitia, nunc occulta, manifesto clareat in iudicio, pietate porrecta nos rege: et secundum multitudinem dolorum nostrorum tua nos letifica exortatione: ut qui dolorem nunc fingis in precepto, futuro requiem nobis concedas in seculo. R\. Amen.

Per misericordiam.

Antiphona 2. Bene nuntiate de die in diem salutare eius. Psalmus XCu.

Oratio. Cantet tibi nouum. fol. 80.

Antiphona 3. Liberet nos Domine dextera tua, et brachium sanctum tuum. Psalm. XCuII.

 Oratio. Liberet nos Domine. Quere hic supra.

R\. Habeant, Domine, finem peccata nostra: deleatur iniquitas, et induamur iustitia sancta tua; P. Ut letetur iterum Hierusalem. u\. Tu exsurgens misereberis Sion: quia uenit tempus miserendi. P. Ut letetur.


In Laudibus.

Antiphona. Auerte faciem tuam a peccatis meis: et omnes iniquitates meas dele. Psalmus L.

Oratio. Auerte faciem. fol. 68.

Ad Canticum. Antiphona. Ne extermines.

Canticum. Domine, Domine, Rex. fol. 103.

Matutinarium. Antiphona. Deus misereatur nobis, et benedicat nos: P. Illuminet Dominus uultum super nos. u\. Ut cognoscamus in terram uiam  tuam, in omnibus gentibus salutare tuum. P. Illuminet.

Lauda. Montes, et omnes colles: ligna fructifera, et omnes cedri. Psalmus CXLuIII.


Lectio libri Prouerbiorum Salomonis .

R\. Deo gratias.

Fili: Uniuersa propter semetipsum operatus est Dominus; impium quidem ad diem malum. Abominatio Domini omnis arrogans: etiam si manus ad manum fuerit, non erit innocens. Misericordia et ueritate redimitur iniquitas: et in timore Domini declinatur a malo. Cum placuerint Domino uie hominis, inimicos quoque eius conuertet ad pacem. Melius est paruum cum iustitia, quam multi fructus cum iniquitate. Cor hominis disposuit uiam suam:  sed Domini est dirigere gressus eius. Diuinatio in labiis regis, in iudicio non errabit os eius. Pondus et statera iudicia Domini sunt: et opera eius omnes lapides sancti. Abominabiles regi qui agunt impie: quoniam iustitia firmatur solium. uoluntas regum labia iusta: qui recta loquitur dirigetur. R\. Amen.

Hymnus. Benignitatis fons. fol. 69. Capitula. Descendat, Domine, ad nos. Lauda. Dominus in celo parauit. Benedictio. Expectantes se. fol. 401.



Ad Tertiam.

Prophetia. Fili, custodi sermones. fol. 96.


Lectio libri Deuteronomii Cap. XXuIII.

R\. Deo gratias.

In illis diebus: Locutus est Dominus ad Moysen,  dicens: Loquere ad omnem cetum filiorum Isrel, et dices ad eos: Ego Dominus Deus tuus. Si audieris uocem Domini Dei tui, ut facias atque custodias omnia mandata eius, que ego precipio tibi hodie, faciatque te Dominus Deus tuus excelsiorem cunctis gentibus, que uersantur in terra. uenientque super te uniuerse benedictiones iste, et apprehendent te: si tamen precepta eius audieris. Benedictus tu in ciuitate, et benedictus in agro. Benedictus fructus uentris tui, et fructus terre tue, fructusque iumentorum tuorum, greges armentorum tuorum, et caule ouium tuarum. Benedicte aree tue, et benedicte reliquie tue. benedictus eris egrediens et regrediens. Dabit Dominus inimicos tuos qui surgunt aduersum te, corruentes in conspectu tuo:  per unam uiam uenient ad te, per septem fugient a facie tua. Et mittet Dominus benedictionem super cellaria tua, et super omnia opera manuum tuarum: benedicetque tibi in terram quam acceperis. Suscitabit te 417 Dominus sibi in populum sanctum: si custodieris mandata Domini Dei tui, et ambulaueris in uiis eius. uidebuntque omnes terrarum populi, quod nomen Domini inuocatum sit super te, et timebunt te. Abundare te faciat Dominus omnibus bonis, fructibus terre tue, quam iurauit Dominus patribus tuis ut daret eam tibi. Aperiat Dominus thesaurum suum, celum, et pluuiam tribuat terre sue in tempore suo: benedicetque cunctis operibus manuum tuarum. Et fenerabis gentibus multis, et ipse a nullo fenus accipies. Constituet te Dominus  in caput et non in caudam: et eris supra, et non subter: si audieris mandata Domini Dei tui, que ego precipio, ut bene sit tibi, et possideas terram, quam Dominus Deus tuus daturus est tibi. R\. Amen.

Prophetia. Conuertimini et agite. fol. 133.


Lectio Actuum Apostolorum .

R\. Deo gratias.

In illis diebus: Proposuerat Paulus transnauigare Ephesum, nequa illi mora fieret in Asia. Festinabat enim, si possibile sibi esset, ut diem Pentecosten faceret Hierosolymis. A Mileto autem mittens Ephesum, uocauit maiores natu Ecclesie. Qui cum uenissent ad eum, et simul essent, dixit eis: uos scitis a prima die, qua ingressus sum in Asiam, qualiter uobiscum degerim per omne tempus, quo fuerim, seruiens  Deo cum humilitate, et lachrymis, et tentationibus, que mihi acciderunt ex insidiis Iudeorum: quomodo subtraxerim uobis utilium, quominus adnuntiarem uobis, et docerem uos publice, et per domos, testificans Iudeis atque Gentibus in Deum penitentiam, et fidem in Dominum nostrum Iesum Christum. Et nunc ecce alligatus ego spiritu, uado in Hierusalem; que in ea uentura sunt mihi ignorans: nisi quod Spiritus sanctus per omnes ciuitates protestetur mihi, dicens: quoniam uincula, et tribulationes me manent in Hierosolymis. Sed nichil horum uereor: nec facio animam meam pretiosiorem quam  me, dummodo consummem cursum meum, et ministerium, quod accepi a Domino Iesu, testificari Euangelium gratia Dei. Et nunc ecce ego scio, quia amplius non uidebitis faciem meam uos omnes, per quos transiui predicans regnum Dei. Quapropter contestor uos hodierna die, quia mundus sum a sanguine omnium. Non enim subterfugi, quominus adnuntiarem omne consilium Dei uobis. Adtendite uobis, et uniuerso gregi, in quo uos Spiritus Sanctus posuit episcopos, regere et Ecclesiam Dei, quam adquisiuit sanguine suo. R\. Amen.

Antiphona 1. Preparate uos hostiam uiuam, sanctam, Deo placentem, rationabile obsequium uestrum. Et nolite contristari Spiritum Sanctum. P. Audite hec, omnes gentes: auribus percipite, qui habitatis  orbem. Psal. XLuIII.

Oratio. Audiant simul te. fol. 409.

Antiphona 2. Spiritus Domini Spiritus uite est, et benedicta gloria Domini de loco suo. u\. uerbo Domini celi firmati sunt: et Spiritu oris eius omnis uirtus eorum. Psalmus XXXII.

Oratio. Domine, qui iustorum. fol. 403.

Antiphona 3. Mittam in uobis Spiritum ueritatis, qui a Patre procedit, ille arguet mundum de peccato, et de iudicio, et de iustitia. Ps. XLIX.

R\. Fortissime Deus, Spiritus uniuerse carnis, numquid omnes in ira tua disperdes? clemens es, et multe miserationis. P. Domine, dimitte peccata populi tui. u\. Dominator Domine, Deus misericors et clemens. P. Domine.

 Preces. Dicamus omnes: Misericors Domine.

P. Miserere. u\. Qui es unus potentia, eiusdemque tuo Genitore substantie, P. Miserere. u\. Qui princeps sacerdotum es, regum rector, populorum Dominus. P. Miserere. u\. Qui captiuis reddis patriam, infirmis opem, consolationem merentibus. P. Miserere. u\. Indulgentiam postulamus, concede: penitentibus salutem tribue. P. Miserere.

Supplicatio. Oremus Dei Patris Omnipotentis misericordiam, supplices imploremus; ut nos gratia Christi sui Domini nostri, et uirtus Spiritus tui Sancti propitius inlustrare dignetur.

Capitula. Domine Iesu Christe, quem uenisse credimus in carnis abiectione humilem, Mundum pereuntem  redimere: quemque iterum prestolamur in potentia Deitatis uenturum, seculum delinquens terribiliter iudicare; immensam pietatem tuam trementes famuli tui quesumus, ut, dum ueneris, non de peccato nos arguas, sed ineffabili bonitate succurras; et hic potius humilitatis nostre confessionem accipias, ut et illic facinora uniuersa indulgeas, et in dextere tue partem coronandos statuas.

Pater noster. A malo nos libera. fol. 10.

Benedictio dicatur, ut in Tertia, que dicitur per totum annum. Ad Sextam et Nonam dicatur, ut in sexta Feria preterita, fol. 411.



IN SANCTUM PENTECOSTEN.



419 Ad uesperum.


Lauda. Quoniam apud te est fons uite: et in lumine tuo uidebimus lumen. Ostende misericordiam tuam. P. Scientibus te. u\. Domine in celo misericordia tua: et ueritas tua. Multiplicasti misericordias tuas P. Scientibus te.

Dominus sit semper. R\. Et cum spiritu

Oratio. Deus, apud quem est fons uite; et in cuius lumine aspicimus lumen; enutri, quesumus, in nos tue scientie splendorem: quo ualeamus ad tui fontis accedere ubertatem: Locos quoque diuersarum doctrinarum, contentos fluentis tuis, nobis collige propinandos: ut sitientibus nobis uitalem impertias potum; et caligantibus animabus superne lumen restituas. R\. Amen.

Per misericordiam.

 Sono. Si diligitis me: mandata mea seruate. Et ego rogabo Patrem meum, et alium Paraclitum dabit uobis, ut maneat uobiscum P. Usque in eternum. Alleluia. u\. Dum uenerit Paraclitus, quem ego mittam uobis a Patre, Spiritus ueritatis, ille testimonium perhibebit de me: et uos testimonium perhibebitis, quia ab initio mecum estis. P. Usque. u\. Pater uenit hora, ut clarifices Filium tuum, et Filius tuus clarificet te: quia quos dedisti mihi, uolo ut ubi sum ego, et ipsi sint mecum: ut uideant claritatem meam, quam dedisti mihi: quia dilexisti me ante constitutionem mundi. P. Usque.

Dominus sit. R\. Et cum.

Antiphona. Paraclitus Spiritus, quem mittet Pater  in nomine meo, ille uos docebit omnia, quecumque dixero uobis. P. Pacem meam do uobis, pacem meam commendo uobis. u\. Laudate pueri Dominum: laudate nomen Domini. P. Pacem u\. Gloria, et honor. P. Pacem.

Oratio. Consolare, Iesu, per donum Sancti Spiritus destitutas bonis studiis fidelium mentes; ut affluentium donorum Spiritus ille Paraclitus, quem Patrem in tuo nomine missurum esse testatus es, nos eripiat; qui tecum, et cum Patre indiuisa potestatis substantia regnat: ut omnia nos, illo docente, et pacem tuam sequamur idonei, et affectum tuum nunquam relinquamus instructi. R\. Amen.

Per misericordiam.

Antiphona 2. Dum uenerit Paraclitus, ille testimonium  perhibebit de me: et uos testimonium perhibebitis, P. Quia ab initio mecum estis. u\. Deus deorum Dominus locutus est: et uocauit terram. A solis ortu usque ad occasum: ex Sion species decoris eius. P. Quia. u\. Gloria, et honor, P. Quia.

Dominus sit. R\. Et.

Lauda. Spiritus est Deus: et eos, qui adorant eum, in spiritu et ueritate. P. Adorare oportet. Alleluia, alleluia, alleluia. u\. Magnus Dominus noster, et magna uirtus eius: et sapientie eius non est numerus. P. Adorare. u\. Gloria, et honor. P. Adorare.


Hymnus.


   Sacrate ueni Spiritus,
Ore Patris Paraclite:
Pollicitus, qui iam dudum,
Iele uate, editus:

   Temporibus nouissimis
Implenda, inquit, uiscera:
Deo cunctorum placida
uaticinare insignia.

   Quem Deus noster hac die
Perfusum effudit Discipulis;
Ascendens, ut promiserat,
Morte derelicta, ad sedem;

   Quos uidens ceca, et inuida
Iudea plebs, sic fatetur:
 Plenosque musto clamitant,
Dum non credunt magnalia.

   Quos Petrus constans argui.
Non, ut putatis, uino sunt
Repleti, sed Spiritu,
De quo Propheta loquitur.

   Post hec recepto plurimi
uerbo, rimantes cordibus,
Auctaque plenitudine,
Christi iunguntur agmini.

   Mysterium absconditum,
Quondam quod erat Isreli.
Nunc reuelatum canitur,
Ostensum in Apostolis.

   Hic dies quinquagesimus,
 Qui iubileus traditur:
Solemne nobis gaudium,
Remissionis proprium.

   Hymnum dicamus et Patri
Hymnum dicamus Filio,
420 Simul cum Sancto Spiritu,
Intenta uoce, et pectore.
   Amen.

Supplicatio. Dei Patris omnipotentis. misericordiam supplices imploremus; ut nos gratia Christi sui, Domini nostri, et uirtute Spiritus Sancti propitius iustificare dignetur. R\. Presta Aeterne, Omnipotens Deus.

Kyrie eleison. R\. Christe eleison. Kyrie eleison.

 Capitula. Fiat super nos, Domine, misericordia tua, et fulgor Spiritus tui interiora nostra inradiet: ut ipse accendat frigidos, et inlustret obscuros, qui tecum semper permanet preclarus, et gloriosus.

Pater noster. Liberati a malo. fol. 10.

Benedictio. Spiritus Paraclitus, qui olim in Discipulos manifesto ignis est declaratus in munere, ignis sui calore a cunctis uos peccatis emaculet; R\. Amen. Et qui mestificatis eorum cordibus clemens Consolator occurrit, magna uos sui instruat gratia sacramenti; R\. Amen. Quique tunc Apostolos docuit ueritatem,  uos et nunc enutriat fide, et post eternam perducat ad requiem. R\. Amen.

Per misericordiam.

Lauda. Effundam de Spiritu meo super omnem carnem Alleluia: P. Et prophetabunt filii uestri. Alleluia, alleluia. u\. Emitte Spiritum tuum, et creabuntur: et renouabis faciem terre. P. Et prophetabunt. u\. Gloria, et honor. P. Et.

Oratio. O Spiritus Sancte, qui a Patre Filioque procedis, doce nos facere ueritatem: ut, qui de Patre Filioque accepisti processionem, inuisibili nos his, a quibus tam ineffabiliter procedis, adsocies caritate. R\. Amen.

Per misericordiam.

In nomine Domini.



Ad Matutinum.


Hymnus. Aeterne rerum Conditor. Quere f. 3.

Oratio. Aeternum te, Domine, rerumque omnium Conditorem, cunctorum uox canit fidelium; qui et certos temporum limites figis, et metas, quibus nox secernatur et dies, eterna lege constituis: abyssus etenim sapientie tue, ut mortalium adleuaret fastidium, aliud labori concessit, aliud quieti seruauit. Presta ergo, Omnipotens Deus, ut mens egra sopore turbata, dum gallo canente admonetur, alacriter currens ad spem redeat lucis, et primitias diuini laboris in tuis semper impendat officiis. R\. Amen. Per misericordiam.

Super psalmum, Antiphona. Ego dormiui, et resurrexi:  quoniam Dominus suscitauit me. Psalmus III.

Antiphona. Redde mihi letitiam salutaris tui: et spiritu principali confirma me Domine. Psalmus L.

Antiphona. Misit de celo, et liberauit me: dedit in obprobrium conculcantes me. Psalmus. LuI.

Oratio. Spiritus Sancte, qui ex Patre Filioque procedis, locupleta nos dono tuo benedictionis: quatenus spiritu principali confirmati, celesti emissione mereamur quotidie liberari. Sit ergo super nos benedictio tua, eaque nos semper confirma per ineffabilem potentiam Trinitatis; ut inhabitet in nobis Spiritus Sanctus, innouet Spiritus rectus, confirmet Spiritus principalis, atque unius testimonii sit uirtutis: ut confirmatos nos per Patrem, et innouatos per  Filium, custoditos nos esse gaudeamus per Spiritum Sanctum. R\. Amen.

Per misericordiam.

Antiphona 1. Dominus locutus est discipulis suis: Accipite Spiritum Sanctum. P. In nomine meo demonia eiicite: et super infirmos imponite manus uestras, et bene habebunt. u\. Deus deorum Dominus locutus est: et uocauit terram. A solis ortu usque ad occasum: ex Sion species decoris eius. P. In. u\. Gloria. P. In.

Oratio. Deus, qui in uirtute Spiritus Sancti, et demonia eiici, et infirmos posse sanari in tuo nomine docuisti: da nobis ita repleri huius Sancti Spiritus dono, ut ab omnimodo demoniorum mereamur eripi tentamento: quatenus per eum a nostris infirmitatibus  releuati, bene per illum possimus habere, cum pro nostris operibus bonum perenne perceperimus in munere. R\. Amen.

Per misericordiam.

Antiphona 2. Omnium rerum Creator et Dominus docuit sapientiam. P. Sanctus Spiritus, unicus, simplex, multimodus, subtilis, incoinquinatus, suauis, et charus. u\. Magnus Dominus noster; et magna uirtus eius: et sapientie eius non est numerus P. Sanctus Spiritus. 421 u\. Gloria, et honor. P. Sanctus Spiritus.

Oratio. Omnium rerum Creator et Dominus docuit sapientiam, in qua est Sanctus Spiritus, unicus, simplex, multimodus, subtilis: ut unus Pater, unus Filius, unus Spiritus Sanctus, non pluralitate Deitatis  ostensi, sed unitate uirtutis innexi: et unione persone careant, et unitate nature permaneant: nec sit illic aliquid diuersum, ubi in singulis resonat unum: Hac igitur te, Sancta Trinitas, fidei cognitione credentes, poscimus et rogamus, ut manifestatione Spiritus tui ita cor nostrum inradies, ut et carnis opera declinemus, et perfectionem sanctitatis omnimode consectemus. R\. Amen.

Per.

Antiphona 3. Locutus est Dominus Discipulis suis: Accipite Spiritum Sanctum: quorum remiseritis peccata, remittuntur eis: et quorum renueritis, detenta erunt. P. Pacem meam do uobis, pacem meam commendo uobis. u\. Qui emittit eloquium suum terre: uelociter currit sermo eius. P. Pacem. u\. Gloria.  P. Pacem.

Oratio. Christe, Dei Filius, qui per Spiritum Sanctum dimitti intra Ecclesiam peccata tibi confitentibus promisisti, cum ligandi et soluendi potestatem tuis, Magister bone, contulisti Discipulis; da nobis, huius dono copiosius affluere, quo igne eius, et condensa in nobis exurantur facinora, et pacis tue donentur commoda manifesta. R\. Amen.

Per misericordiam.

R\. Ecce ueniet Spiritus ueritatis, qui docebit uos omnem ueritatem: Non enim loquetur a semetipso: sed quecumque audiet, loquetur, P. Et que uentura sunt annuntiabit uobis. u\. Spiritus ueritatis, quem mittet Pater de celo, ille uos docebit omnem uiam  iustitie. P. Et que uentura. u\. Gloria, et P. Et que.

Oratio. O Spiritus Sancte. fol. 420.


In Laudibus.

Ad Canticum. Antiphona. Propter timorem tuum Domine, in utero accepimus, et parturiuimus Spiritum salutis, quem fecisti super terram.

Canticum. De nocte uigilat spiritus meus. folio 64.

Oratio. Pone, Domine, Spiritum tuum in nos; ut parturiamus spiritum salutis, quem fecisti super terram: ut, ipso nobiscum in eternum manente, nullis penis cruciemur in futuro examine. R\. Amen.

Per.

Ad Benedictus. Antiphona. Tibi soli Deo honor, et gloria, uirtus, et potestas in secula seculorum.

 Canticum. Benedictus es Domine Deus patrum. fol. 6.

Sono. Effundam, dicit Dominus, de Spiritu meo P. Super omnem carnem: Alleluia. u\. Prophetabunt filii uestri, et filie. Et omnis qui inuocauerit Dominum, saluabitur. P. Super omnem.

Dominus sit. R\. Et cum.

Lauda. Alleluia. Laudate Dominum de celis Alleluia: laudate eum in excelsis. Alleluia, alleluia. u\. Laudate eum omnes Angeli eius: laudate eum omnes uirtutes eius. Alleluia, alleluia, alleluia. Psalmus CXLuIII.


Lectio libri Ielis Prophete .

R\. Deo gratias.

Hec dicit Dominus: Noli timere terra, exsulta et  letare: quoniam magnificauit Dominus ut faceret. Nolite timere animalia regionis: quia germinauerunt speciosa deserti, quia lignum attulit fructum suum, et ficus et uinea dederunt uirtutem suam. Et filie Sion exsultate, et letamini in Domino Deo uestro: quia dedit uobis doctorem iustitie, et descendere faciet ad uos imbrem matutinum et serotinum, in principio. Et implebuntur aree uestre frumento, et redundabunt torcularia uino et oleo. Et comedetis uescentes, et saturabimini: et laudabitis nomen Dei nostri, qui fecit uobiscum mirabilia: et non confundetur populus meus in eternum. Et scietis quia ego in medio Isrelis solus. Noli timere; sed exsulta et letare, cum magnificauit Dominus, ut faceret: et  ego Dominus Deus uester, et non est alius: et non confundetur populus meus in eternum. Et erit post hec: Effundam Spiritum meum super terram: et prophetabunt filii uestri, et filie uestre: senes uestri somnia somniabunt, et iuuenes uestri uisiones uidebunt. Sed et super seruos meos et ancillas meas in diebus illis effundam Spiritum meum. Et dabo prodigia in celo sursum, et signa in terra deorsum, sanguinem, et ignem, et uaporem fumi. Sol uertetur in tenebras, et luna in sanguinem: antequam ueniat dies Domini magnus et terribilis. Et omnis qui inuocauerit nomen Domini saluus erit. R\. Amen.


422 Hymnus.


   Beata nobis gaudia
Anni reduxit orbita,
 Cum Spiritus Paraclytus
Effulsit in Discipulos.

   Ignis, uibrante lumine,
Lingue figuram detulit;
uerbis ut essent proflui,
Et caritate feruidi.

   Linguis loquuntur omnium:
Turbe pauent Gentilium:
Musto madere deputant,
Quos Spiritus repleuerat.

   Patrata sunt hec mystice,
Pasche peracto tempore;
Sacro dierum numero,
Quo lege fit remissio.

    Te nunc Deus piissime,
uultu precamur cernui,
Inlapsa nobis celitus
Largire dona Spiritus.

   Dudum sacrata pectora
Tua replesti gratia;
Dimitte nunc peccamina,
Et da quieta tempora

   Anni peractis mensibus,
Tanta recurrunt gaudia;
uotisque dudum credulis
Optatus aduenit dies;

   In quo Spiritus Domini
Terram repleuit gaudiis:
Celestis aduentus sui
 Mundo decurrunt lumina.

   Quod est probatum testibus;
Apostolorum uocibus;
Cum sint diuersis oribus
uanis locuti gentibus.

   Tanto redempti munere,
Patris, et Nati Spiritui
Iuges agamus gratias,
Deo perenni in secula.

   Gloria tibi Trinitas
Aequalis una Deitas,
Et ante cuncta secula,
Et nunc, et in perpetuum.
   Amen.

Supplicatio. Oremus Dei Patris. Quere folio 417.

 Capitula. Domine Iesu Christe, infunde Spiritum Sanctum promissum Patris in nos, qui uiuificet, et doceat nos plenitudinem ueritatis in mysterio beate et indiuidue Trinitatis: ut in eius dono sit perfectio nostre salutis, in quo omnis consistit summa uirtutis.

Pater noster. Liberati a malo. fol. 2.

Lauda. Effundam de Spiritu meo. Benedictio. Spiritus Paraclytus. fol. 420.

In nomine Domini.

Exeunte uespera in diem Sanctum Pentecostem.

Lauda. Quoniam apud te est fons uite. Sono. Si diligitis me, mandata mea. fol. 419.

Antiphona. Spiritus ueritatis, quem mittet Pater de celo, P. Ille uos docebit omnem uiam iustitie, u\.  uerbo Domini celi firmati sunt: spiritu oris eius omnis uirtus eorum. P. Ille. u\. Gloria. P. Ille.

Dominus sit. R\. Et cum.

Lauda 1. Dum complerentur dies Pentecostes, erant omnes Apostoli simul in unum: P. Et factus est de celo sonus, tamquam Spiritus ualidi aduenientis. Alleluia. u\. Sit gloria Domini in seculum seculi: letabitur Dominus in operibus suis. P. Et factus. u\. Gloria. P. Et factus.

Dominus sit. R\. Et cum.

Lauda 2. Alleluia. Repleti sunt omnes Spiritu Sancto, et ceperunt loqui uariis linguis, sicut Spiritus dabat pronuntiare eis. Alleluia. u\. Beata gens, cuius Dominus, Deus eius; populus, quem elegit  Dominus in hereditatem sibi. P. Et ceperunt. u\. Gloria. P. Et.

Dominus. R\. Et cum.

Lauda 3. Spiritum tuum dedisti eis, Domine, qui doceret eos: et Manna non priuasti ab ore eorum. P. Et aquam dedisti eis in siti. Alleluia. u\. Domine uirtutum conuerte nos: et ostende faciem tuam, et salui erimus. P. Et aquam. u\. Gloria. P. Et aquam.

Hymnus. Beata nobis gaudia. ut supra.

Capitula. Spiritus Sanctus, Domine, deducat nos in uiam rectam: ut in nobis malitia non superet; et in cunctis Diuinitate redundet.

Pater noster. Liberati a malo. fol. 2.

Benedictio. Spiritus Dei bonus deducat uos in uiam  rectam et a lapsu peccaminum itinera uestra disiungat; R\. Amen. Sitque dux itineris uestri, qui olim in Discipulos apparuit manifestus: R\. Amen. Ut eodem repleti, et mare huius seculi transeatis inlesi, et eterno mereamini de munere consolari. R\. Amen.

Per misericordiam.

Lauda. Effundam de Spiritu meo. Oratio. O Spiritus Sancte. fol. 402.



423 IN PRIMO DOMINICO POST SANCTUM PENTECOSTEN. IN DIE SANCTISSIMAE TRINITATIS.



Ad uesperum.

Lauda. Apud te est, Domine, P. Fons uite: et in lumine uidebimus lumen. u\. Filii hominum, in protectione  alarum tuarum sperabunt: Et inebriabuntur ab ubertate domus tue: et torrente uoluntatis tue potum dabis eis Domine. P. Fons uite.

Oratio. Domine, apud quem est fons uite, et in cuius lumine aspicimus lumen; enutri in nos tue scientie splendorem: ut sitientibus nobis uitalem impertias potum, et caligantibus animabus superno lumine restituas intellectum. R\. Amen.

Per misericordiam tuam.

Sono. Qui extendit celos sicut pellem: qui tegit aquis superiora eius. P. Qui facit Angelos suos, spiritus; et ministros suos, ignem urentem. Alleluia. u\. Qui fundauit terram super stabilitatem eius: non inclinabitur in seculum seculi. P. Qui facit.

Dominus sit. R\. Et cum.

 Antiphona. Alleluia, Filii Sion, exsultate et letamini in Deo uestro: P. Quia dedit uobis doctorem iustitie, et effudit de Spiritu suo super omnem carnem. u\. Exsultate Deo adiutori nostro: iubilate Deo Iacob. P. Quia dedit. u\. Gloria. P. Quia. Dominus sit. R\. Et cum.

Lauda. Alleluia. Mundauit nos Dominus ab omnibus malis: et dedit nobis cor nouum, et spiritum rectum: P. Et auferet cor lapideum de carne nostra; ut in uiis eius ambulemus. Alleluia. u\. Magnus Dominus noster, et magna uirtus eius: et sapientie eius non est numerus. P. Et auferet. R\. Gloria, et. P. Et auferet.

Hymnus. O lux Beata Trinitas. fol. 113.

 Supplicatio. Oremus immensam, et ineffabilem Trinitatem Patris, et Filii, et Spiritus sancti: ut uitam nostram in bonis operibus dirigat, et post huius seculi transitum, eternam requiem cum iustis concedat. R\. Presta Aeterne Omnipotens Deus.

Kyrie eleison. R\. Christe eleison, Kyrie eleison.

Capitula. Deus Spiritus Sancte, a quo creata sunt omnia, et restaurata sunt uniuersa: qui in principio, id est, in Filio tuo Domino nostro Iesu Christo, celum terramque fecisti: da nobis, ut Spiritus ille tuus, qui est bonus in omnibus, in cordibus nostris infundatur: qui ergo mirabiliter dona gratiarum partiris in singulis, singulariter te manifestum ostende in remittendis iniquitatibus nostris.

 Pater noster. Liberati a malo. fol. 2.

Benedictio. Spiritus Sanctus, qui repenti sonitu de celo igneis super Discipulos apparuit linguis, plenitudinem in uobis operetur sue sanctificationis; R\. Amen. Et quo docente, Discipuli sunt prelocuti magnalia, eodem uos inspirante, confiteamini peccata uestra, ad consequendam misericordiam suam: R\. Amen. Ut per quem illi eloqui omnium linguis edocti sunt, per eum sit uobis remissio omnium peccatorum. R\. Amen.

Per.

Lauda. uerbo Domini celi firmati sunt Alleluia: P. Spiritu oris eius omnis uirtus eorum. Alleluia. Timeat Dominum omnis terra. Alleluia. R\. Quia ipse dixit, et facta sunt: ipse mandauit, et creata sunt.  P. Spiritu. u\. Gloria. P. Spiritu.

Oratio. Deus Pater Omnipotens, qui in principio, id est, in Filio tuo Iesu Christo Domino nostro, celum, terramque fecisti; da nobis, ut Spiritus ille tuus, qui super aquas, id est, super cor nostrum tenebrosum ac fluidum fertur, fructus tibi in nobis beneplacitos operetur: ut in corpore nostro copiosa uirtutum exundatione sanctificans, indesinenti nos igne amoris tui accendat. R\. Amen.

Per.



Ad Matutinum.

Hymnus. Aeterne rerum. Oratio. Aeternum te auctorem. fol. 3.

Antiphona. Domine, quid multiplicati sunt qui tribulant me? Tu autem Domine susceptor meus es.  Psalmus III.

Antiphona. Laua me ab iniustitia mea: et a peccato meo munda me Domine. Psalmus L.

Antiphona. In te confidit anima mea: libera me Domine. Psalmus LuI.

Oratio. Domine Iesu Christe, qui credentes in te. fol. 3.

Antiphona 1. uerbo Domini celi firmati sunt: P. Et spiritu oris eius, omnis ornatus eorum. u\. Diligit misericordiam, et iudicium: misericordia Domini plena est terra. 424 P. Et spiritu. R\. Gloria, et P. Et spiritu.

Oratio. Tuo Domine uerbo celi sunt facti, et Spiritu ornati; quia apud beatam Trinitatem nichil discretum  in opere, nichil reperitur sequestratum in munere; quando ea, que Pater facit et Filius, ea etiam indiuise operatur et Spiritus Sanctus: Celestis ergo fabrica Patris uerbo conseritur, et ornatus Spiritu oris perficitur: tribue proinde nobis, ut opera tua cognoscamus in fide; dum te Dominum Trinitatis essentialem credimus, et equalem. R\. Amen.

Per.

Antiphona 2. Spiritus meus erit in medio uestri; P Quia ego commouebo celum, et terram: et implebo domum istam gloria, dicit Dominus. u\. Omnes gentes plaudite manibus: iubilate Deo in uoce exsultationis. P. Quia. u\. Gloria. P. Quia.

Oratio. Domine Deus, suscita in nobis Spiritum tuum  Sanctum, quo tua fecundetur Ecclesia: ut Spiritus dona idem spiritus in medio nostri positus doceat, replens domum tuam inenarrabili gloria: qualiter in loco isto et ubertas pacis redundet, et abundantia gratiarum exuberet. R\. Amen.

Per misericordiam.

Antiphona. 3. Spiritus Domini repleuit orbem terrarum. P. Et hoc, quod continet omnia, scientiam habet sensus. Creauit enim, ut essent omnia. u\. Excelsus super omnes gentes Dominus, et supra celos gloria eius. P. Et hoc. u\. Gloria, et honor. P. Et hoc.

Oratio. Pone, Domine, Spiritum tuum in medio nostri, qui mundis nos aquis penitentie lauans, preparet nos tibi semper in hostiam uiuam: quo  nec libido templum cordis nostri contaminet, nec flamma ignis eterni terram nostri corporis penaliter in quocumque contristet. u\. Amen.

Per misericordiam.

R\. Facta est super me manus Domini: et uidi, et ecce Spiritus fulgens ueniebat ab Oriente, et nubes magne erant in eo; P. Et ignis in medio eius. u\. Quocumque ibat Spiritus, pariter eleuabantur et rote, sequentes eum: Spiritus enim uite erat in rotis. P. Et ignis. u\. Gloria, et honor. P. Et ignis.

Oratio. Deus Pater Omnipotens. Require retro in uesperis precedentibus.


In Laudibus.

 Ad Canticum. Antiphona. De nocte uigilat Spiritus meus.

Canticum. De nocte uigilat. fol. 64.

Oratio. De nocte uigilantem. fol. 124.

Ad Benedictus. Antiphona. Tibi soli Deo honor, et gloria, et uirtus, et potestas in secula seculorum.

Canticum. Benedictus es Domine. fol. 6. Sono. Qui extendit celos sicut pellem. fol. 423.

Lauda. Laudate Dominum de celis Alleluia: laudate eum in excelsis Alleluia, alleluia. Psalmus CXLuIII.


Lectio libri Sapientie Salomonis .

R\. Deo gratias.

Diligite iustitiam, qui iudicatis terram. Sentite de  Domino in bonitate, et in simplicitate cordis querite illum: quoniam inuenitur ab his, qui non tentant illum: apparet autem eis, qui fidem habent in illum: peruerse enim cogitationes separant a Deo: probata autem uirtus corripit insipientes: quoniam in maleuolam animam non intrabit sapientia, nec habitabit in corpore subdito peccatis. Sanctus enim Spiritus discipline effugiet fictum, et auertit se a cogitationibus, que sunt sine intellectu, et corripietur superueniente iniquitate. Benignus est enim Spiritus sapientie, et non liberabit maledictum a labiis: quoniam renis illius testis est Deus, et cordis eius scrutator est uerus, et lingue eius adiutor. Quoniam Spiritus Domini repleuit orbem terrarum. R\. Amen.

 Hymnus. Splendor Paterne glorie. fol. 67. Supplicatio. Oremus immensam. Capitula. Deus Spiritus Sancte. Lauda. uerbo Domini celi. Benedictio. Spiritus Sanctus, qui repenti sonitu. Require fol. 423.

In nomine Domini nostri Iesu Christi.


Exeunte uespera.

Lauda. Apud te est Domine. et Oratio. Domine apud quem. Quere fol. 423. Sono. Qui extendit celos sicut pellem, ut supra.

Antiphona. uerbo Domini celi firmati sunt: spiritu oris eius omnis uirtus eorum. u\. Benedic anima mea Dominum in omni tempore: semper laus eius in ore meo.

Dominus sit. R\. Et cum.

Lauda 1. Alleluia. Spiritus tuus bonus Deus 425  deducat nos in uiam rectam. Alleluia. u\. Quoniam magnus Dominus, et laudabilis nimis: terribilis super omnes Deos. P. Deducat nos. u\. Gloria, et honor Patri. P. Deducat nos.

Dominus sit semper. R\. Et cum.

Lauda 2. Benedic anima mea Dominum. Alleluia Qui ponit nubem ascensum suum. Alleluia. P. Qui facit Angelos suos, Alleluia spiritus; et ministros suos, ignem urentem. Alleluia. u\. Qui fundauit terram super stabilitatem suam: et non inclinabitur in seculum seculi. P. Qui facit. u\. Gloria, et honor. P. Qui facit Angelos.

Hymnus. Altissimi uerbum Patris. Quere folio 94

Supplicatio. Oremus immensam, et ineffabilem  etc. Require fol. 423.

Capitula. Inclinemus Deo, fratres karissimi, corda cum lachrymis: et confitentes peccata nostra clementissimo Conditori, iugi obsecratione clamemus e terris:

Pater noster. Liberati a malo. fol. 2.

Benedictio. Benedicat uobis Omnipotens Dominus, qui nos dignatus est plasmare de nichilo. R\. Amen. Ipse sanet languores nostros, qui noster est solus Dominus, et Redemptor: R\. Amen. Atque ipsi semper sit cura de uobis, in quo omnis est plenitudo nostre salutis. R\. Amen.

Per misericordiam, etc.

Lauda. uerbo Domini celi.

 Oratio. Deus Pater Omnipotens, qui etc. Require fol. 423.



IN SECUNDO DOMINICO POST SANCTUM PENTECOSTEN.



Ad uesperum.

Lauda. In noctibus extollite manus uestras in sancta. P. Et benedicite Dominum. u\. Qui statis in domo Domini, in atriis domus Dei nostri. P. Et benedicite Dominum.

Dominus sit. R\. Et cum.

Sono. Deus in te speraui: Domine, non. Require fol. 112.

Antiphona. Dominus dat sapientiam; P. Et ex ore eius scientia, et prudentia procedet. u\. Magnus Dominus et laudabilis nimis: et magnitudinis eius non  est finis. P. Et ex ore. u\. Gloria, et honor. P. Et ex ore.

Dominus sit. R\. Et cum.

Antiphona. Diligite iustitiam, qui iudicatis terram. Sentite de Domino in bonitate, P. Et in simplicitate cordis querite illum. u\. Audite hec omnes gentes: auribus percipite, qui habitatis orbem. P. Et in. u\. Gloria, et honor. P. Et in.

Dominus sit. R\. Et cum.

Antiphona. Meum est consilium, et equitas, mea est prudentia, et mea est fortitudo. P. Per me principes, et reges imperant, et potentes decernunt iustitiam. u\. Audi populus meus, et testificabor tibi: Isrel, si me audieris. P. Per me. u\. Gloria. P. Per me.

Dominus sit. R\. Et cum.

 Lauda. Hereditate adquisiui testimonia tua in eternum: Alleluia. P. Quia exsultatio cordis mei es tu. Alleluia, alleluia, alleluia, alleluia. u\. Inclina cor meum ad faciendas iustificationes tuas in eternum, propter retributionem. P. Quia exsultatio. u\. Gloria, et honor. P. Quia.

Hymnus. O lux beata Trinitas. Quere fol. 113. Supplicatio. Oremus Redemptorem. fol. 66.

Capitula. Transacto diei curriculo, noctisque appropinquante spatio, tibi, Domine, luminis incensum offerimus uespertinum, suppliciter postulantes magnificentiam tuam: et quod in nobis offuscatur caligine peccatorum, tui luminis incensione clarifica; et pectus nostrum, quod inimicus offuscat, tu Domine,  solita pietate inlustra. Et si oculis corporeis in nocte dormimus, presta Omnipotens Deus; ut in te mentis aciem dirigamus, terminoque noctis impleto, reparata luce ad orationem surgentes, in laudem glorie tue momenta futuri diei expectemus.

Pater noster. Liberati a malo. fol. 2.

Benedictio. Benedicat uos Dominus iehsu Christus, Dei Filius, rex eternus, et misereatur uobis. R\. Amen. Mittat uobis Dominus Angelum suum Sanctum Michelem principem, qui custodiat corda, et corpora uestra. R\. Amen. Maneat pax Domini nostri Iesu Christi uobiscum, ut in lumine pacis ambuletis, et in numero Sanctorum computati sitis. R\. Amen.

Per misericordiam ipsius.

 Lauda. Bonum mihi est alleluia P. Lex oris tui. Alleluia, alleluia, alleluia. u\. Bonitatem fecisti cum seruo tuo Domine, secundum uerbum tuum. P. Lex. u\. Gloria, et honor. P. Lex.

Oratio. Domine ante te omne desiderium nostrum; et gemitus noster non est absconditus a te: 426 presta ergo, que desideramus; et parce, que gessimus: simulque et fructum nostris tribue desideriis; et ueniam cencede peccatis. R\. Amen.

Per misericordiam.



Ad Matutinum.

Hymnus. Aeterne rerum Conditor. fol. 3.

Oratio. Omnipotens, eterne, misericors Deus, qui temporum das tempora; qui singulis temporibus  das gratiam, qua administrentur: te ueniente, prolixitas tenebrarum exestuat; gallo nos consolaris canente: ut, dum preco diei sonat, diurni operis meditatio reuiuiscat. Respice ergo nos iugiter, et instiga, ne profunde noctis errore persuassi, diei obliuiscamur perennis; sed labentes in tenebris erige, et uidendo nos corrige: ut cum Petro resipiscamus errata, et paribus lachrymis crimina defleamus commissa. R\. Amen.

Per misericordiam tuam.

Antiphona. uocem meam precor, de monte sancto tuo exaudi me. Psalmus III.

Antiphona. Tibi soli peccaui, Domine; malum coram te fecit anima mea. Psalmus L.

Antiphona. Deus, sub umbra alarum tuarum protege  nos. Psalmus LuI.

Oratio. Discute a nobis, Unigenite ingeniti Patris, somnum corporis; et clemens placatus nostris parce piaculis: ut in te redemptorum copia piis frequentetur uigillis; tuisque digna habeatur obtutibus sacris: et quod nunc inserere nititur nobis ignobilis carnis fragilitas, Diuinitatis tue dono surgat in gloria. Tu ergo Domine cunctis in te confidentibus lumen largum impende; et ad supernam patriam, alarum tuarum obumbratione nos attrahe. R\. Amen.

Per misericordiam tuam Deus, etc.

Antiphona 1. In te, Domine, omne desiderium nostrum: P. Et gemitus noster non est absconditus a te. Cor enim nostrum conturbatum est in nobis: u\. Propterea non timebimus dum conturbabitur terra,  et transferentur montes in cor maris. P. Et gemitus. u\. Gloria, et honor, P. Et gemitus.

Oratio. Domine ante te omne desiderium. Require in uesperis precedentibus.

Antiphona 2. Humiliata est in puluere anima nostra: adhesit in terra uenter noster. P. Exsurge, quare obdormis Domine? exsurge, et ne repellas nos in finem. u\. Quare faciem tuam auertis, obliuisceris inopie nostre, et tribulationis nostre? P. Exsurge. u\. Gloria, et honor Patri. P. Exsurge, quare obdormis.

Oratio. Exsurge, Domine, adiuua nos contra omnem malitiam persequentium; et libera nos propter nomen tuum a contrarietate spirituum immundorum:  ut, qui nos in loco humiliasti afflictionis, exaltes iterum in remuneratione uirtutis. R\. Amen.

Per misericordiam.

Antiphona 3. Audi populus meus, et loquar: Isrel, et testificator tibi: quoniam Deus Deus tuus ego sum. In tribulatione inuocasti me, P. Et liberaui te, et exaudiui te in abscondito tempestatis. u\. Deus deorum Dominus locutus est: et uocauit terram, a solis ortu usque ad occasum: ex Sion species decoris eius. P. Et liberaui te. u\. Gloria, et honor Patri. P. Et liberaui.

Oratio. Domine, qui manifestus crederis in iudicio cum maiestate uenturus; misericordia tua a peccatis eripias; ne nos iustitia simul cum peccatoribus pertrahat. R\. Amen.

 Per.

R\. Nos inique egimus, et ad iracundiam te prouocauimus, Domine: propterea tu inexorabilis es. Scrutemur corda nostra, et queramus, et reuertamur P. Ad te Domine. u\. Numquid in eternum obliuisceris nostri? derelinques nos in longitudinem dierum? Conuerte nos, et conuertamur P. Ad te Domine. u\. Gloria, et honor Patri. Reiteretur R\. Nos inique.

Aliud Responsorium. Ne abstuleris Domine misericordiam tuam a nobis. P. Quia ecce facti sumus despecti, et inimici, humiles super terram propter peccata nostra. u\. Memento Domine quid factum sit nobis: aspice, et uide opprobrium nostrum. P. Quia ecce. u\. Gloria, et honor. R\. Ne abstuleris.

 Aliud Responsorium. Propitiare Domine populo tuo, quia peccauit tibi: P. Et omnes iniquitates eorum ne memineris, sed fac cum eis misericordiam, et exaudi illos, pro quibus inuocaueram te, Domine. u\. Conuertere Domine aliquantulum, et delectare super seruos tuos. P. Et omnes. u\. Gloria, et honor. R\. Propitiare.


In Laudibus.

Ad Canticum. Antiphona. Domine Deus noster, posside nos: 427 Domine, preter te, alium non nouimus, nomen tuum inuocauimus.

Canticum. De nocte uigilat. fol. 64.

Oratio. De nocte uigilantem. Quere fol. 124.

Ad Benedictus Antiphona. Est Deus in celo, cui nos seruimus, et potens est liberare nos de malis  nostris, et de manu mortis eripere nos.

Canticum. Benedictus es Domine. fol. 6. Oratio. Domine Deus Patrum. Sono. uerba mea. Quere fol. 93.


Lectio libri Ecclesiastici .

R\. Deo gratias.

Fili, Non te pigeat uisitare infirmum: ex his enim in dilectione firmaueris. In omnibus operibus tuis memorare nouissima tua, et in eternum non peccabis. . Non litiges cum homine potente, ne forte incidas in manus illius. Non contendas cum homine locuplete, ne forte incites tibi litem: multos perdidit aurum atque argentum, et usque cor regum extendit et conuertit. Non litiges cum homine linguato,  ne male de progenie tua loquatur. Ne despicias hominem auertentem se a peccato, neque improperes ei: memento quoniam omnes sumus in correptione: Ne spernas hominem in sua senectute: etenim hec nobis senescunt. Noli de mortuo gaudere: sciens quoniam omnes moriemur, et in gaudium uolumus uenire. Ne despicias narrationem presbyterorum sapientium; in uerbis enim illorum conuersare: ab ipsis enim disces doctrinam intellectus, et seruare mandata sine querela. R\. Amen.

Hymnus. Splendor. fol. 67. Supplicatio. Cremus Redemptorem, ut supra.

Capitula. Te deprecamur, Domine sancte Pater, eterne Deus, auctor luminis sempiterni, qui fecisti, ut oriretur lumen indeficiens, et temporalem lucem  occiduo fine clausisti; ut per successionem nox excluderet diem, et dies reuelata noctem sua claritate fugaret: te itaque opificem omnium deprecamur Dominum, ut terrena operatio simul suo auctore deficiat.

Pater noster. Liberati a malo. fol. 2.

Lauda. Cantate Domino. Oratio. Tibi Domine. fol. 94.

Exeunte uespera, omnia dicantur, ut in exeunte uespera de primo Dominico post Octauam Epiphanie, Quere fol. 94. Excepto

Capitula. Adsiduis orationibus culparum nostrarum ueniam deprecantes, infinitam Dei Patris Omnipotentis misericordiam uespertinam preposcamus: et ut nos fidei amore flammatos, caritatis unitate connexos, iehsu Christus Dominus noster per omnia  custodire dignetur.

Pater noster. Liberati a malo. fol. 2.

Benedictio. Deprecamur, Omnipotens Pater, ut hos seruos tuos propitia maiestate custodias; R\. Amen. Accingantur uirtutibus pacis, et frequententur muneribus pretiosis; R\. Amen. Permaneant in certamine pertinaces, et existant in prelio dimicando uictores. R\. Amen.

Per misericordiam.

Oratio. Domine ante, etc. fol. 425.



IN TERTIO DOMINICO POST SANCTUM PENTECOSTEN.



Ad uesperum.

Lauda. Apud te est Domine fons uite, etc. Oratio. Domine, apud quem est fons, etc. Require fol. 120.  Sono. Tenebre non. Require fol. 120.

Antiphona. Thronus tuus Deus inestimabilis, et gloria incomprehensibilis: cui adstant omnes exercitus Angelorum cum tremore: P. Cuius aspectus arefacit abyssum, et indignatio facit tabescere montes. u\. Domine Deus uirtutum quis similis tibi? potens es Domine, et ueritas tua in circuitu tuo. P. Cuius. u\. Gloria. P. Cuius.

Dominus sit. R\. Et cum.

Antiphona. Laudabo Dominum in cubili meo: P. Die ac nocte tenebo eum; et non dimittam illum. u\. Exaltabo te Domine Deus meus, et rex meus: et benedicam nomen tuum in eternum, et in seculum seculi. P. Die ac nocte. u\. Gloria. P. Die.

 Dominus sit. R\. Et cum.

Antiphona. Domine Deus Patris nostri Abraham, et Deus Isaac, qui dixisti, ut benefaceres nobis, P. Erue nos de manu iniquitatis nostre. u\. Conuerte nos Deus noster: et auerte iram tuam a nobis. P. Erue nos. u\. Gloria. P. Erue nos.

Dominus sit. R\. Et cum.

Lauda. Iustus es Domine: Alleluia. P. Et rectum iudicium tuum. Alleluia. u\. In eternum Domine permanet uerbum tuum in celo. 428 Alleluia, alleluia. P. Et rectum. u\. Gloria, etc. P. Et rectum.

Hymnus. Inuentor rutilis. fol. 91. Supplicatio. Oremus. fol. 66.

Capitula. Immolantes tibi, Domine Deus noster, in die sancte solemnitatis uespertinam hostiam laudis  oramus; ut inclines misericordie tue aurem ad uota populi supplicantis: Fiat in conspectu tuo oratio supplicum, suauitatis incensum; eleuatio manuum mearum, sacrificium uespertinum. Proficiat hec Domine, famulis tuis ad firmam protectionem: ut omni hora, omnique tempore nos per munus misericordie tue et in diurnis actibus protegas; et in nocturno sopore custodias.

Pater noster. Liberati a malo, etc. Require fol. 2.

Benedictio. Benedictionum suarum super uos piissimus Dominus imbrem benignus infundat. R\. Amen. Angelica uos custodia protegat; antiquum hostem a cordibus uestris expellat: R\. Amen. Ut cingulo castitatis adstrictos, nulla uos ludificationis sue arte callidus deterreat inimicus. R\. Amen.

 Per.

Lauda. Principium uerborum tuorum ueritas. Alleluia. P. In eternum permanent omnia iudicia iustitie tue. Alleluia, alleluia, alleluia. u\. Lucerna pedibus meis uerbum tuum Domine, et lumen semitis meis. P. In eternum. u\. Gloria. P. In.

Oratio. Deus suauis ac mitis, multumque inuocantibus te misericors, orationem nostram auribus percipe; ac de multitudine misericordie tue nostra errata remoue: et ne humi proni reptemus, ad te uidendum nos ereptos statue. R\. Amen.

Per misericordiam tuam.



Ad Matutinum.

Hymnus. Aeterne rerum Conditor. Quere folio 3.

 Oratio. Deus, qui prouida maiestate creature totius gubernationem impendis, et diurnis curis quietem nocturnam opponis: tu ueniens prolixitatem tenebrarum exestua, et gallo, nos consolare, canente: ut dum preco diei sonat, diurni operis meditatio reuiuiscat. Respice nos iugiter clementi intuitu, et instiga, ne profunde noctis errore persuassi, diei obliuiscamur perennis; sed labentes in tenebris erige, et uidendo nos corrige: ut cum Petro resipiscamus errata, et paribus lachrymis defleamus commissa. R\. Amen.

Per misericordiam.

Antiphona. Deus salus omnium tu es: ueniat super populum tuum et benedictio tua. Psalmus III.

 Antiphona. Deus ueritatem diligis: incerta et occulta sapientie manifestasti mihi. Psalmus. L.

Antiphona. Clamabo ad Deum altissimum: Deum conditorem omnium qui benefecit mihi. Psalmus LuI.

Oratio. Multi dicunt anime nostre, in te Domine non esse salutem: quos tua Deus fortitudine contere; tuaque uirtute hostium millia ad nichilum redige: atque nos ab iniustitie sordibus laua; et a peccatorum nostrorum facinore munda: ut paratum sit cor nostrum tue resurrectionis canere psalmum; et inlesum persoluere uotum ad officium matutinum. R\. Amen.

Per misericordiam.

Antiphona 1. Audi Domine deprecationem populi; P. Et cunctorum preces orantium in isto loco Deus  de celo exaudi. u\. Quia tu Domine suauis ac mitis es; et multum misericors inuocantibus te. P. Et cunctorum. u\. Gloria. P. Et cunctorum.

Oratio. Deus suauis ac mitis. Require in uesperis precedentibus.

Antiphona 2. Tu nobis es, Domine, refugium a pressura, que circumdedit nos. P. Multa sunt enim flagella peccatorum nostrorum. u\. Pro hac orabit ad te omnis sanctus, in tempore opportuno. P. Multa sunt. u\. Gloria, etc. P. Multa sunt.

Oratio. Da nobis Domine peccatorum remissionem, qui purgatis prestas beatitudinem: esto refugium a pressura damnationis, qui indultor es libertatis: et quia multa flagella peccatorum in nobis plaga inruente sentimus, in te confidendo circumdari nos  tua misericordia sentiamus. R\. Amen.

Per.

Antiphona 3. Miserere nobis Domine, miserere: P. Quia multum repleti sumus contemptu. u\. Ad te leuaui oculos meos, qui habitas in celis. P. Quia. u\. Gloria, et honor. P. Quia multum.

Oratio. Miserere nobis, Domine; expectationi nostre quesitum auxilium tribue: 429 ut qui supernorum repleti sumus contemptu, defensionis tue muniamur auxilio. R\. Amen.

Per misericordiam.

R\. Esto nobis Domine protector, et medicus: tu peccatorum nostrorum uulnerum solita pietate tribuis medicinam: tu errantibus es uia. P. Et te, Deus pie, querentibus das coronam, u\. Te pupilli patrem; te  egeni, atque peccatores mereantur habere pastorem. P. Et te Deus. u\. Gloria. R\. Esto nobis.


In Laudibus.

Ad Canticum. Antiphona. Domine Deus noster, pacem tuam da nobis: omnia enim dedisti nobis.

Canticum. De nocte uigilat. fol. 64. Oratio. De nocte uigilantem. fol. 124.

Ad Benedictus. Antiphona. Serui Dei Dominum benedicite, qui uos eruit ab inferis; et de manu mortis liberauit nos.

Canticum. Benedictus es Domine Deus. fol. 6.

Oratio. Domine Deus qui super. Sono. Emitte lucem tuam, cum Lauda, et Psalmo. Quere fol. 111. et 112.


 Lectio libri Ecclesiastici Salomonis .

R\. Deo gratias.

Fili, Ne derelinquas amicum antiquum: nouus autem non erit similis illi. uinum nouum, amicus nouus: ueterescet, et cum suauitate bibes illud. Non zeles gloriam et opes peccatoris: non enim scis que uentura sit illius subuersio. Non placeat tibi iniuria iniustorum, sciens quoniam usque ad inferos non placebit impius. Longe esto ab homine potestatem habente occidendi, et non suspicaberis timorem mortis: et si accesseris ad illum, noli aliquid committere, ne forte auferat uitam tuam. Communionem mortis scito: quoniam in medio laqueorum ambulas, et super dolentium arma ambulabis. Secundum uirtutem tuam caue te a proximo tuo, et cum sapientibus  et prudentibus tracta. uiri iusti sint tibi conuiue, et in timore Domini sit gloria tua. R\. Amen.

Hymnus. Splendor. fol. 67. Supplicatio. fol. 66.

Capitula. Deus Omnipotens, qui cuncta moderaris, et tuis oculis preterita, presentiaque, et futura tamquam recentia recognoscis: da ueniam malis nostris: tribue preteritis actibus remissionem; dona presentibus pacem, et de futuris plenam concede credulitatem: ut amputatis a nobis maculis delictorum, protegi mereamur in hac die Sanctorum excubiis Angelorum.

Pater noster, etc. Liberati a malo. fol. 2.

Lauda. Cantate Domino canticum nouum. Oratio. Tibi Domine. fol. 94.

In exeunte uespera, omnia dicantur, ut in exeunte  uespera de primo Dominico post Octauam Epiphanie Domini fol. 94. Exceptis Capitula et Benedictio, que sequuntur:

Domine Deus, uita mortalium, lux fidelium, uirtus operantium, requies defunctorum; da nobis, Domine, tranquillam, et ab omni inquietudine liberam noctem: ut post placidi soporis inducias, cum gratia muneris tui, ueniente luce, Spiritus Sancti industria dotati, tibi gratie munera referre mereamur inlesi.

Pater noster.

Benedictio. Benedic Domine hanc plebem tuam, Christi tui sanguine comparatam. R\. Amen. Ne quicquam habeant cecitatis, qui iam greges recensiti sunt Christi: R\. Amen. Conserua in eis, Domine tutam  uitam nuptialem, ut Patriarcharum, omniumque Sanctorum mereantur esse conuiue. R\. Amen.

Per misericordiam.

Nota, quod, quamuis in Missale habemus quatuordecim Dominicas, et hic non habemus nisi decem recitandas; si aliquod festum defuerit, et uoluerint recitare officium Dominicale, dicantur de Dominicis preteritis: scilicet, post Sanctum Pentecosten.



IN DOMINICA ANTE IEIUNIUM KALENDARUM NOuEMBRIUM.



Ad uesperum.

Lauda. In noctibus extollite manus uestras in sancta: P. Et benedicite Dominum. u\. Qui statis  in domo Domini, in atriis domus Dei nostri. P. Et benedicite.

Oratio. In noctibus manus nostras ad te extollimus Domine, ut nos in Ecclesia tua fixos statuas, ac dum mundialibus imprimimur sarcinis, nostra laudari te actione concedas. R\. Amen.

Per misericordiam.

Sono. Intrate portas. Require fol. 128.

Antiphona. Alleluia Domine Deus patris nostri Abraham, et Deus Isaac, qui dixisti, 430 ut benefaceres nobis; P. Erue nos de manu iniquitatis nostre. u\. Conuerte nos Deus salutaris noster: et auerte iram tuam a nobis. P. Erue nos. u\. Gloria, et honor. P. Erue nos.

Dominus sit. R\. Et cum.

 Lauda. Ne memor fueris Deus. P. Iniquitates notras antiquas, Alleluia. u\. Cito nos preueniat misericordia tua: quia pauperes facti sumus nimis. P. Iniquitates nostras. u\. Gloria, et honor. P. Iniquitates nostras.

Hymnus. Inuentor rutilis, etc. fol. 91. Supplicatio. Oremus Redemptorem. Require fol. 66. Capitula. Defensio nostra Domine. Benedictio. Benedicat uobis Omnipotens Dominus. Require fol. 121.

Lauda. Irascimini, et nolite peccare: Alleluia. Dicite in cordibus uestris, Alleluia: P. Et in cubilibus uestris compungimini. Alleluia, alleluia. u\. Sacrificate sacrificium iustitie, et sperate in Domino. P. Dicite. u\. Gloria, et honor. P. Et in cubilibus.

Oratio. Tibi Domino soli subiacet anima nostra,  quem omnis Creatorem suum agnoscit natura: a te uirtutem patientie, ne scandalo moueamur, accipimus; qui omne, quod sumus, debere nos nouimus: Fac ergo nos spe numquam iniquitatis fulciri; nec fallacibus diuitiis cor nostrum apponere: ut in te solo adsuescamus requiescere; et ad promerendum petita, coram te corda nostra compuncta effice. R\. Amen.

Per.



Ad Matutinum.

Hymnus. Aeterne rerum. fol. 3.

Oratio. Deus, quem totius. fol. 118.

Antiphona. Salus tua Domine super populum tuum. Psalmus III.

Antiphona. Dele iniquitates meas. Psalmus L.

Antiphona. Clamabo ad Deum Altissimum: qui  benefecit mihi. Psalmus LuI.

Oratio. Domine Deus, cui ad. fol. 119.

Antiphona. Filii hominum diues, et pauper. P. Inclinemus Deo corda nostra: et ne timeamus in die mala. u\. Audite hec omnes gentes: auribus percipite omnes qui habitatis orbem. P. Inclinemus. u\. Gloria. P. Inclinemus.

Oratio. Audiant simul te Domine sue salutis auctorem et diues ac pauper; mandatis tuis aurem accommedent, simul audiant simulque concurrant: ne schismatum et heresum errore seiunctis, aliis sint precepta uitalia odor uite in uitam, et aliis odor mortis in mortem: idcirco Domine et aduersos collige, et coniunctos non sinas dirimi ab unitate  Ecclesie; ibique omnium ad percipiendam fidem preparetur auditio, quo saluandis promittitur gratie plenitudo, R\. Amen.

Per misericordiam, etc.

Antiphona 2. Sperate in Deum omne concilium populorum, P. Effundite coram illo corda uestra: quia ipse auctor uester est. u\. Nolite sperare in iniquitate, et rapinas nolite concupiscere: diuitie si fluent, nolite cor apponere. P. Effundite. u\. Gloria, et honor. P. Effundite.

Oratio. Tibi Domino soli subiacet, etc. Require in uesperis precedentibus.

Antiphona 3. Conuerte nos Deus salutaris noster.

Oratio. Conuerte nos Deus. Quere fol. 116.

R\. In te confidunt omnes anime dicentes: Cito  Deus miserebitur nobis, quia Dominus locutus est, dicens: Gaudebo super unum penitentem, P. Quam super nonaginta nouem iustis, non indigentibus penitentia. u\. Gaudium erit in celo coram Angelis Dei super uno peccatore penitentiam agente. P. Quam. u\. Gloria. R\. In te confidunt.


In Laudibus.

Ad Canticum. Antiphona. Tu Domine propter nos.

Canticum. Domine qui habitas in eternum. fol. 128.

Ad Benedictus. Antiphona. Filii hominum. Ut supra. Oratio. Domine Deus patrum. fol. 93.

Sono. Deus misereatur nobis, P. Et benedicat nos: Alleluia. u\. Illuminet Dominus uultum suum super nos, P. Et benedicat nos.

 Lauda. Laudate Dominum de celis Alleluia: laudate eum in excelsis. Alleluia. Psalmus CXLuIII.


Lectio libri Ecclesiastici Salomonis .

R\. Deo gratias.

Metuentes Dominum sustinete misericordiam eius: et non deflectatis ab illo ne cadatis. Qui timetis Dominum, credite illi: Et non euacuabitur merces uestra. Qui timetis Dominum, sperate in illum: et in oblectatione ueniet uobis misericordia. Qui timetis Dominum, diligite illum, et illuminabit 431 corda uestra. Respicite filii nationes hominum: et scitote quis sperauit in Domino, et confusus est: permansit in mandatis eius, et derelictus est? et quis inuocauit eum, et despexit illum? Quoniam pius et misericors  Deus, et dimittit in tempore tribulationis peccata omnibus exquirentibus se in ueritate. ue duplici corde, et labiis sceleratis, et manibus malefacientibus; et peccatori terram ingredienti duabus uiis. ue dissolutis corde, qui non credent Deo: ideo non proteguntur ab eo. ue his, qui perdiderunt sustinentiam, et qui dereliquerunt uias rectas, et diuerterunt in uias prauas. Et quid facietis, cum aspicere ceperit Dominus? Qui timent Dominum, non erunt incredibiles uerbo eius: et qui diligunt illum conseruabunt uiam illius. Qui timent Dominum, inquirent que beneplacita sunt illi: et qui diligunt eum, replebuntur lege ipsius. Qui timent Dominum, parabunt corda sua, et in conspectu illius sanctificabunt animas suas. R\. Amen.

 Hymnus. Splendor paterne. fol. 67. Supplicatio. Oremus. fol. 66.

Capitula. Iam fulget oriens, iam properat dies; iam fugatis tenebris aurora rubescit, in luce iam claret luce purissima celum: et sol refulgens radios suos infert mundo: cuncta festinant; optant te Dominum habere propitium, quem suum auctorem semper agnoscunt, pariter et defensorem.

Pater noster.

lauda. Irascimini, et nolite. Require in superioribus uesperis.

Oratio. Tibi Domine in Ecclesia Sanctorum. fol. 117.



IN NOMINE DOMINI NOSTRI IESU CHRISTI:

Incipit officium ieiuniorum Kalendarum Nouembrium,  quod obseruatur tribus diebus ante festum Sancti Cypriani, prout sequitur.

Super psalmos.

Antiphona. Tu autem Domine susceptor meus es, gloria mea, et exaltans caput meum. Psalmus III.

Oratio. Quamuis Domine. Quere fol. 68.

Antiphona 1. Delicta quis intelligit. Palmus XuIII.

Oratio. Ab occultis nostris.

Antiphona 2. Exaudi nos in die. Psalmus XIX.

Oratio. Tribulationes cordis nostri. fol. 68.

Antiphona 3. Cantabimus, et psallimus uirtutes tuas. Psalmus XX.

Oratio. uirtus immensa Domine, tibi subdatur anima et caro nostra; tibique sincerissime deseruiat uita nostra: desiderium anime, quo ad te perueniat,  supple; et labiorum deprecationem, milleformis ille ne subripiat, suscipe: occultum hostem deuince uirtute tua; nosque preueni in benedictione; et per uiam uite perduc ad gaudia sempiterna. R\. Amen.

Per misericordiam.

Deus misereatur nobis, et parcat peccatis nostris, P. Et auertat iram suam a nobis. u\. Inluminet uultum suum super nos, et misereatur nobis. P. Et auertat. u\. Gloria, et honor. P. Et auertat.


In Laudibus.

Antiphona. Iniquitates ego agnosco: et peccatum meum contra me semper. Psalmus L.

Oratio. Agnoscentibus nobis iniquitates nostras, et propria tibi Domine pandentes piacula, eiulantes lachrymis, pectore uerberato supplices oramus: ut  auertas a nostris sceleribus faciem tuam; et deleas, que gessimus, cuncta peccata: Crea itaque Deus in corde nostro, quod ames; et propitiatione solita dimitte, quod odis: ac si te crebro ad irascendum nostra iniqua exasperant uitia; tua te nobis placabilem reddat indulgentia copiosa. R\. Amen.

Per misericordiam.

Ad Canticum. Antiphona. Ne extermines plebem, Et Canticum. Domine Domine Rex deorum fol. 103.

Matutinarium. Sit splendor Domini Dei nostri super nos, et opera manuum nostrarum dirige super nos: u\. Respice in seruos tuos, et in opera tua: et dirige filios eorum. P. Et opera manuum nostrarum. u\. Gloria, et honor. P. Et opera.

 Lauda. In sanctis eius laudate: Alleluia, alleluia. In firmamento uirtutis eius laudate Dominum. Psalmus CL.


Lectio libri Ecclesiastici Salomonis .

R\. Deo gratias.

Fili conserua tempus, et deuita a malo. Pro anima tua non confundaris dicere uerum. Est enim confusio adducens peccatum, et est confusio adducens gloriam et gratiam. 432 Ne accipias faciem aduersum faciem tuam, nec aduersus animam tuam mendacium. Non reuerearis proximum tuum in casum suum: nec retineas uerbum in tempore salutis. Ne abscondas sapientiam tuam in decore eius. In lingua eius cognoscitur sapientia: et sensus, et scientia, et doctrina in uerbis ueritatis, et firmamentum in  operibus iustitie. Non contradicas ueritati ullo modo, et de mendacio ineruditionis tue confundere. Non confundaris confiteri peccata tua, et ne subiicias te omni homini pro peccato. Noli resistere contra faciem potentis, et ne coneris contra ictum fluuii. Pro iustitia agonizare pro anima tua, et usque ad mortem certare pro iustitia, et Deus expugnabit pro te inimicos tuos. R\. Amen.

Hymnus. Benignitatis fons Deus.

Supplicatio. Oremus Redemptorem mundi. fol. 69.

Capitula. Quid poterit, o piissima Trinitas Deus noster, condigne tibi infirmitas humane fragilitatis retribuere; que tantis facinorum ponderibus pregrauatur quotidie? Scelera nostra confessione proprii oris patefacimus: aduersum nos iniquitates nostras  et pronuntiamus; et uulnerum nostrorum infirmitates ostendimus, et a te uero medico malagma nostris ulceribus adhiberi expostulamus. Unde quia tu es Agnus Dei qui tollis peccatum mundi; ob hoc prostrati, quesumus tue potentiam Deitatis; ut quotiens a nobis offenderis, totiens ignoscere digneris; quia te precipiente, etsi indigni, clamamus e terris:

Pater noster.

A malo nos libera. fol. 10.

Lauda. ueniant mihi miserationes tue, et uiuam Alleluia: P. Quia lex tua meditatio mea est. Alleluia, alleluia. u\. Fiat misericordia tua ut consoletur me, secundum eloquium tuum seruo tuo. P. Quia lex. u\. Gloria et honor. P. Quia lex.

 Benedictio. Christus Dei Filius, qui cum Patre, et Spiritu Sancto, Deitatis obtinet unitatem: ipse hoc indictum abstinentie ieiunium triduanum, pro statu Ecclesie, et totius populi saluatione clementer acceptet; R\. Amen. Quique solus pro nostra saluatione patibulum pertulit crucis, ipse cor uestrum emaculet: R\. Amen. Ut defecati ab uniuersa conluuione delicti, premio ab eo potiamini indepte promissionis. R\. Amen.

Per misericordiam.



Ad Tertiam.

Prophetia. Fili, Habe fiduciam. fol. 95.


Lectio libri Leuitici .

R\. Deo gratias.

 In illis diebus: Locutus est Dominus ad Moysen, dicens: decima die mensis huius septimi, dies expiationum erit celeberrimus, et uocabitur sanctus: affligetisque animas uestras in eo, et offeretis holocaustum Domino. Omne opus seruile non faciatis in tempore diei huius: quia dies propitiationis est, ut propitietur uobis Dominus Deus uester. Omnis anima, que afflicta non fuerit in die hoc, peribit de populis suis: et que operis quippiam fecerit, delebo eam de populo suo. Nihil ergo operis faciatis in eo: legitimum sempiternum erit uobis in cunctis generationibus, et habitationibus uestris. Et locutus est Dominus ad Moysen, dicens: Loquere filiis Isrel: A quinto decimo die mensis huius septimi, erunt ferie tabernaculorum septem diebus Domino. Dies  primus uocabitur celeberrimus atque sanctissimus: omne opus seruile non faciatis: sed septem diebus offeretis holocaustum Domino: dies quoque octauus erit uobis celeberrimus, et offeretis holocaustum Domino: est enim cetus atque collecte: omne opus seruile non faciatis in eo. He sunt ferie Domini, quas uocabitis celeberrimas ac sanctissimas, offeretisque in eis oblationes Domino, holocausta et libamenta iuxta ritum uniuscuiusque diei. A quinto decimo ergo die mensis septimi, quando congregaueritis omnes fructus terre uestre, celebrabitis ferias Domini septem diebus: sumetisque uobis die primo fructus arboris pulcherrime, spatulasque palmarum, et ramos ligni densarum frondium, et salices de torrente, et letabimini coram Domino Deo uestro:  celebrabitisque solemnitatem eius septem diebus per annum: legitimum sempiternum erit in generationibus uestris. Mense septimo festa celebrabitis in umbraculis septem diebus. R\. Amen.


Lectio libri Ezechielis Prophete .

R\. Deo gratias.

Factus est sermo Domini ad me, dicens: Fili hominis dic ad domum Isrel: Sic locuti estis, dicentes: Iniquitates nostre, et peccata nostra super nos sunt, et in ipsis tabescimus: quomodo ergo uiuere 433 poterimus? Dic ad eos: uiuo ego, dicit Dominus Deus: nolo mortem impii, sed ut reuertatur impius a uia sua, et uiuat. Conuertimini a uiis uestris pessimis: et quare moriemini domus Isrel? Tu autem fili hominis dic ad filios populi tui: Iustitia  iusti non liberabit eum in quacumque die peccauerit: et impietas impii non nocebit ei, in quacumque die conuersus fuerit ab impietate sua: et iustus non poterit uiuere in iustitia sua, in quacumque die peccauerit. Etiam si dixero iusto uita uiuet, et confisus in iustitia sua fecerit iniquitatem: omnes iustitie eius obliuioni tradentur, et in iniquitate sua, quam operatus est, in ipsa morietur. Si autem dixero impio: Morte morieris: et egerit penitentiam a peccato suo, feceritque iudicium et iustitiam, pignus restituerit ille impius, rapinamque reddiderit, in mandatis uite ambulauerit, nec fecerit quicquam iniustum: uita uiuet, et non morietur. Omnia peccata eius, in que peccauerit, non imputabuntur ei: iudicium, et iustitiam  fecit, uita uiuet. Et dixerunt filii populi tui: Non est equi ponderis uia Domini: et ipsorum uia iniusta est. Cum enim recesserit iustus a iustitia sua, feceritque iniquitates, morietur in eis. Et cum recesserit impius ab impietate sua, feceritque iudicium, et iustitiam, uita uiuet, et non morietur, ait Dominus omnipotens. R\. Amen.


Sequentia epistole Pauli Apostoli ad Romanos .

R\. Deo gratias.

Fratres, Est Deus uerax: omnis homo mendax, sicut scriptum est: Ut iustificeris in sermonibus tuis: et uincas dum iudicaris. Si autem iniquitas nostra iustitiam Dei commendat, quid dicemus? Numquid iniquus est Deus, qui infert iram?  Absit: alioquin quomodo iudicabit Deus hunc mundum? Si enim ueritas Dei in meo mendacio abundauit in gloriam ipsius: quid adhuc et ego tamquam peccator iudicor? et non  faciamus mala ut ueniant bona: quorum damnatio iusta est. Quid igitur? precellimus eis? Nequaquam. Causati enim sumus Iudeos, et Grecos omnes sub peccato esse, sicut scriptum est: Quia non est iustus quisquam: non est intelligens, non est requirens Deum. Omnes declinauerunt, simul inutiles facti sunt, non est qui faciat bonum, non est usque ad unum. Sepulchrum patens est guttur eorum, linguis suis dolose agebant: uenenum aspidum sub labiis eorum: Quorum os maledictione, et  amaritudine plenum est. ueloces pedes eorum ad effundendum sanguinem: Contritio, et infelicitas in uiis eorum: et uiam pacis non cognouerunt: Non est timor Dei ante oculos eorum. Scimus autem quoniam quecumque lex loquitur, iis, qui in lege sunt, loquitur: ut omne os obstruatur, et subditus fiat omnis mundus Deo: quia ex operibus legis non iustificabitur omnis caro coram illo. Per legem enim cognitio peccati. Nunc autem sine lege iustitia Dei manifestata est; testificata a lege, et Prophetis. Iustitia autem Dei per fidem Iesu Christi, in omnes et super omnes qui credunt: non enim est distinctio: Omnes enim peccauerunt, et egent gloria Dei. Iustificati gratis per gratiam ipsius, per redemptionem,  que est in Christo Iesu Domino nostro. R\. Amen.

Antiphona 1. Propter honorem nominis tui Domine libera nos: et propitius esto peccatis nostris, propter nomen tuum. Psalmus LXXuIII.

Oratio. Propitius esto peccatis. fol. 413.

Antiphona 2. Salua plebem tuam Domine, et benedic hereditatem tuam. Psalmus XXuII.

Oratio. Exaudi uocem deprecationis nostre Domine, quam ad te humili imploratione dirigimus; tuarumque nos, quesumus, miserationum circumda excubiis: ut non copulemur peccantium malis; sed sit cordibus nostris pax prefixa: atque in tuo amore floreat caro nostra; tibique complaceat uita nostra: Quapropter te rogamus, ut plebi tue fortissimus  protector existas: tuumque populum saluum facias; et hereditatem tuam regendo ac benedicendo sustollas. R\. Amen.

Per misericordiam.

Antiphona 3. Deus in adiutorium nostrum intende: Domine ad adiuuandum me festina. Psalmus LXIX.

R\. Deprecemur Dominum, et placabilis erit nobis; P. Et exaudiet nos, et miserebitur nobis. u\. uenite, exultemus in Domino: iubilemus Deo salutari nostro; P. Et exaudiet. u\. Gloria, et honor. P. Deprecemur Dominum.

Preces. Dicamus omnes: Mirerere, Domine, et exaudi nos; P. Quia pius es. u\. Ex toto corde, et ex tota mente orantes ad te exaudi Domine; P.  Quia. u\. Qui habitas in celis, 434 et humilia respicis, penitentibus dona indulgentiam. P. Quia. u\. Ciuitatem hanc, et omnes habitantes in ea, protege Christe dextera uirtutis; P. Quia. u\. Remissionem peccatorum, et emendationem morum concede Domine; P. Quia pius es.

Oratio. In adiutorium nostrum intende Domine, nosque ad adiuuandum festina: nichil enim in bonis operibus conatus nostri te desistente proficiunt; a quo gressus hominis dirigitur: tu es enim, per quem roboratur fragilitas.

Pater noster. A malo nos libera. fol. 10.

Benedictio dicatur illa, que dicitur in Tertia per totum annum.



Ad Sextam.


 Lectio libri Esaie Prophete .

R\. Deo gratias.

Domine miserere nostri: te enim expectauimus esto brachium nostrum in mane, et salus nostra in tempore tribulationis. A uoce Angeli fugierunt populi, et ab exultatione tua disperse sunt gentes. Et congregabuntur spolia uestra sicut colligitur bruchus, uelut cum fosse plene fuerint de eo. Magnificatus est Dominus, qui habitauit in excelso: impleuit Sion iudicio et iustitia. Et erit fides in temporibus suis: diuitie salutis sapientia et scientia timoris Domini: ipse thesaurus eius. Ecce uidentes clamabunt foris, et Angeli pacis amare flebunt. Dissipate sunt uie, cessauit transiens in  semitam, irritum factum est pactum, proiecit ciuitates, non reputauit homines. Luxit, et elanguit terra: confusus est Libanus, et obsorduit, et factus est Saron sicut desertum: et concussa est Bassan, et Carmelus. Nunc consurgam, dicit Dominus: nunc exaltabor, nunc sublimabor. R\. Amen.

Antiphona 1. Oculi nostri ad Dominum Deum nostrum, donec misereatur nobis. Psalmus CXXII.

Oratio. Ad te Domine oculos nostros. fol. 73.

Antiphona 2. Laqueus contritus est, et nos liberati sumus. Psalmus CXXIII.

Oratio. Esto in nobis Domine. fol. 78.

Antiphona 3. Benefac Domine bonis, et rectis corde. Psalmus CXXIu.

R\. Miserere; quia Deus es: P. Misericors, miserere;  quia peccauimus tibi. u\. Ad te leuamus oculos nostros, qui habitas in celis. P. Misericors. u\. Gloria, et honor. R\. Miserere.

Preces. Dicamus omnes: Propitiare populo tuo Christe; P. Et miserere. u\. Intende nostris tandem precibus: intende iam propitius; P. Et miserere. u\. Nos peccauimus, nos inique egimus, nos impie gessimus: P. Et miserere. u\. Auerte iram, et dona indulgentiam cum uultus tui gratia; P. Et miserere. u\. A peccatis, ac delictis nostris purifica nos Domine; P. Et miserere.

Oratio. Benefac Domine bonis. fol. 73.

Benedictio dicatur illa, que dicitur in Sexta per totum annum.



Ad Nonam.

 Prophetia. Fili, custodi sermones meos. fol. 96.


Lectio libri Deuteronomii .

R\. Deo gratias.

In illis diebus: Locutus est Dominus ad Moysen, dicens: Loquere filiis Isrel, et dices ad eos: Ego Dominus Deus uester. Non offeres mercedem prostibuli, nec pretium carnis, in domo Dei tui. Non fenerabis fratri tuo ad usuram pecuniam, nec fruges, nec quamlibet aliam rem: sed alieno. Fratri autem tuo absque usura, id quod indiget, commodabis: ut benedicat tibi Dominus Deus tuus in omni opere tuo in terram, ad quam ingredieris possidendam. Cum uoueris uotum Deo tuo, non tardabis reddere: quia requiret illud Dominus Deus tuus: et si moratus fueris, reputabitur tibi in peccatum. Si nolueris  polliceri, absque peccato eris. Quod autem egressum est de labiis tuis, obserua, et facies sicut promisisti Domino Deo tuo: ex propria uoluntate et ore tuo locutus es. Cum repetes a proximo tuo rem aliquam quam debet tibi, non ingredieris domum eius, ut pignus auferas: sed stabis foris, et ille tibi proferet, quod habuerit: si autem pauper est, non pernoctabit apud te pignus, sed statim reddes ei ante solis occasum: et dormiet in uestimento suo, ut benedicat tibi, et habeas iustitiam coram Domino Deo tuo. Non negabis mercedem indigentis, et pauperis fratribus tuis, siue aduenis, qui tecum morantur in terra, et intra portas tuas sunt: sed eadem die reddes ei pretium laboris sui ante solis occasum, quia pauper est, et ex eo sustentat animam  suam: ne clamet contra te ad Dominum, et reputetur tibi in peccatum. Non occidentur patres pro filiis, nec filii pro patribus, sed 435 unusquisque pro suo peccato moritur. Non peruertes iudicium aduene et pupilli, nec auferes pignoris loco uidue uestimentum. Memento quod seruieras in Aegypto, et eruit te Dominus Deus tuus inde. Idcirco precipio tibi ut non facias hanc rem. Quando messueris segetem in agro tuo, et oblitus manipulum reliqueris, non reuertaris ut colligas eum: sed aduene, pupillo, et uidue relinques, ut benedicat tibi Dominus Deus tuus in omni opere manuum tuarum. Si fruges collegeris oliuarum, quicquid remanserit in arboribus, non reuertaris ut colligas:  sed relinques aduene, pupillo, ac uidue. Si uindemiaueris uineam tuam, non colliges remanentes racemos, sed cedent in usus aduene, pupilli, ac uidue. Memento quod tu seruus eras in Aegypto, idcirco precipio tibi ut facias hanc rem. Non habebis in sacculo diuersa pondera; maius et minus: nec erit in domo tua modius maior et minor: pondus habebis iustum et uerum, et modius equalis, et uerus erit tibi: ut uiuas multo tempore super terram, quam Dominus Deus tuus dederit tibi. R\. Amen.

Prophetia. Audite qui longe estis. fol. 71.


Sequentia Epistole Pauli Apostoli ad Romanos .

R\. Deo gratias.

Fratres, Obsecro uos per misericordiam Dei, ut  exhibeatis corpora uestra hostiam uiuentem, sanctam, Deo placentem, rationabile obsequium uestrum. Et nolite conformari huic seculo, sed reformamini in nouitate sensus uestri: ut probetis que sit uoluntas Dei, quod est placitum, et perfectum. Dico enim per gratiam que data est mihi in omnibus qui sunt inter uos: Non plus sapere quam oportet sapere, sed sapere ad sobrietatem: et unicuique sicut Deus diuidit mensuram fidei. Sicut enim in uno corpore multa membra habemus, omnia autem membra non eumdem actum habent: ita multi unum corpus sumus in Christo, singuli autem alter alterius membra. Habentes autem donationes secundum gratiam, que data est uobis, differenter; siue autem prophetiam secundum gratiam fidei, siue  ministerium in ministrando, siue qui docet in doctrina, qui exhortatur in exhortatione, qui tribuit in simplicitate, qui preest in solicitudine, qui miseretur in hilaritate. Dilectio sine simulatione. Odientes malum, adherentes bono: Charitatem fraternitatis inuicem diligentes: Honore inuicem preuenientes: Solicitudine non pigri: Spiritu feruentes: Deo seruientes: Spe gaudentes: In tribulatione patientes: Orationi instantes: Negotiis sanctorum communicantes: Hospitalitatem sectantes. Benedicite persequentibus: benedicite, et nolite maledicere. Gaudete cum gaudentibus, flete cum flentibus: Idipsum sentientes inuicem: non alta sapientes, sed humilibus consentientes. Nolite esse prudentes apud uosmetipsos: Nulli malum pro malo  reddentes: prouidentes bona non tantum coram Deo, sed etiam coram hominibus. Si fieri potest, quod ex uobis est, cum omnibus hominibus pacem habentes: Non uosmetipsos defendentes, karissimi, sed date locum ire: scriptum est enim: Mihi uindicta; ego retribuam, dicit Dominus. Sed si esurierit inimicus tuus, ciba illum: si sitit, potum da illi: hoc faciens, carbones ignis congeres super caput eius. Noli uinci a malo, sed uince in bono malum. R\. Amen.

Antiphona 1. Confitemini Domino in cithara: in psalterio decem chordarum psallite ei. Psalmus XXXII.

Oratio. Domine, qui iustorum. fol. 403.

Antiphona 2. Anima nostra patiens est Domino: quoniam adiutor et protector noster est. Psalmus XXXII.

 Oratio. Tibi Domino patiens. fol. 404.

Antiphona 3. Fiat, Domine, misericordia tua super nos: sicut sperauimus in te. Psalmus XXXII.

Preces. Tu misericors Domine, eripe nos a flagello ire tue: propitiare; P. Et miserere. u\. Ecclesiam, quam preelegisti, defende: sacerdotum uota suscipe libenter: exaudi precem; P. Et miserere. u\. Omnipotens eterne rector Celorum summe Deus cerne gemitum ac fletum: prebe auditum; P. Et miserere. u\. Seniores, iuuenes, atque lactantes dira morte perimuntur in dolore: Redemptor parce; P. Et miserere. u\. Peccauimus, iniquitates commisimus: tu Redemptor ablue omne delictum: solue reatum, P. Et.

Oratio. Fiat misericordia tua. fol. 401.



Ad uesperum.

 Lauda. uespere, mane, et meridie te laudamus Domine.

Dominus sit. R\. Et cum.

Antiphona. Reple Deus gaudio os nostrum: et lingua nostra exsultatione. Psalmus CXXu.

Lauda. ueniat super nos misericordia tua Domine; P. Salutare tuum, et eloquium tuum. 436 u\. Et respondebo exprobrantibus mihi uerbum: quia speraui in sermonibus tuis. P. Salutare. u\. Gloria, et honor. P. Salutare.

Hymnus. Benignitatis. Supplicatio. Oremus. f. 69. Capitula. Quid poterit. Lauda. ueniant mihi. Benedictio. Christus Dei Filius. fol. 432.



IN SECUNDO DIE.



Ad Matutinum.

 Antiphona. Tu autem Domine. Psalmus III. Oratio. Quamuis Domine. fol. 68.

Antiphona 1. Magnificate Dominum mecum: et exaltemus nomen eius in unum. Psalmus XXXIII.

Oratio. In omni tempore. fol. 405.

Antiphona 2. Filii hominum, in protectione alarum tuarum sperant te Domine. Psalmus XXXu.

Oratio. In protectione alarum tuarum Domine filios hominum sperantes, nequaquam detegas; sed tamquam pullos, quo possimus supernis uolatibus preparari, fouendo enutrias: nec deripi nos laceratione insidiantium sinas; nec a nido Ecclesie tue auolare permittas; sed dum nos regimine regis paterno, ad ubertatem domus tue adiuti tuo ueniamus auxilio.  R\. Amen.

Per misericordiam.

Antiphona 3. Populi confitebuntur tibi in eternum, et in seculum seculi. Psalmus 44.

Oratio. Deus, cuius sedes manet in seculum seculi; fulgeat Ecclesia tua uarietate uirtutum; et sceptrum tuum perornetur disciplina officiorum: quosque eius ornamentis afficis, separari ab ea nullatenus patiaris. R\. Amen.

Per misericordiam.

R\. Placabilis esto Domine, et ostende te nobis. P. In tempore tribulationis, et angustie nostre. u\. Deus in nomine tuo saluos nos fac: et in uirtute tua libera nos. P. In tempore. u\. Gloria, et honor. R\. Placabilis.


 In Laudibus.

Antiphona. Miserere mei Deus, secundum magnam misericordiam tuam. Psalmus L.

Oratio. Miserere nobis Domine secundum magnam misericordiam tuam: ut unde nos erubescimus, tu indulgeas: et ea, que egisse nos penitet, tu clementer ignoscas. R\. Amen.

Per misericordiam.

Ad Canticum. Antiphona. Ne extermines.

Canticum. Domine Domine Rex. fol. 103.

Matutinarium. Deus Deus meus P. Ad te de luce uigilo. u\. Sitiuit in te anima mea, quam multipliciter et caro mea. In terra deserta, inuia, et inaquosa. P. Ad te de luce. u\. Gloria, et honor. P. Ad te.

Lauda. In sanctis laudate Dominum Alleluia, alleluia:  u\. In firmamento uirtutis eius. P. Laudate.

Prophetia. Deus, qui das. fol. 130. Hymnus. Benignitatis fons. Supplicatio. Oremus. fol. 69. Capitula. Quid poterit, o piissima. Lauda. ueniant mihi miserationes. Et Benedictio. Christus Dei Filius. fol. 432.



Ad Tertiam.

Prophetia. Fili, habe fiduciam. fol. 95.


Lectio libri Exodi 

R\. Deo gratias.

In illis diebus: Locutus est Dominus ad Moysen, dicens: Qui immolat diis, occidetur, preter Domino soli. Aduenam non contristabis, nec affliges eum: aduene etenim ipsi fuistis in terra Aegyptii. uidue et pupillo non nocebitis. Si leseritis eos, uociferabuntur ad me, et ego audiam clamorem eorum: et indignabitur  furor meus; percutiamque uos gladio, et erunt uxores uestre uidue, et filii uestri pupilli. Si pecuniam mutuam dederis populo meo pauperi qui habitat tecum, non arguas eum quasi exactor, nec usuris opprimes. Si pignus a proximo tuo acceperis uestimentum, ante solis occasum redde ei. Ipsum enim est solum, quo operitur, indumentum carnis eius, nec habet aliud in quo dormiat: si clamauerit ad me, exaudiam eum, quia misericors sum. Diis non detrahes, et principi populi tui non maledices. Decimas tuas et primitias non tardabis offerre.  Non suscipies uocem mendacii: nec iunges manum tuam ut pro impio dicas falsum testimonium. Non sequaris turbam ad faciendum malum: nec in  iudicio, plurimorum acquiesces sententie, ut a uero deuies. Pauperis quoque non misereberis in iudicio. Non declinabis in iudicio pauperis. Mendacium fugies. Innocentem, et iustum non occides: quia aduersor impium. Nec accipias munera, que excecant et prudentes, et subuertunt uerba iustorum. Peregrinis molestus non eris: scies enim aduenarum animas: quia et ipsi peregrini fuistis in terra Aegypti. Primitias terre tue deferas 437 in domum Domini Dei tui. R\ Amen.


Lectio libri Zacarie Prophete .

R\. Deo gratias.

Factum est uerbum Domini exercituum ad me, dicens: Loquere ad omnem populum terre, et ad sacerdotes, dicens: Cum ieiunaretis, et plangeretis in  quinto et septimo per hos septuaginta annos: numquid ieiunium ieiunastis mihi? et cum comedistis, et bibistis, numquid non uobis comedistis, et uobis metipsis bibistis? Numquid non hec sunt uerba que locutus est Dominus in manu prophetarum priorum, cum adhuc Hierusalem habitaretur, et esset opulenta, ipsa et urbes in circuitu eius, et ad Austrum, et in campestribus habitaretur? Et factum est uerbum Domini ad Zacariam, dicens: Iudicium uerum iudicate, et misericordias et miserationes facite, unusquisque cum fratre suo. Et uiduam, et pupillum, et aduenam, et pauperem nolite calumniari: et malum uir fratri suo non cogitet in corde suo. Et noluerunt adtendere, et uerterunt scapulam recedentes, et aures suas adgrauauerunt  ne audirent. Et cor suum posuerunt ut adamantem, ne audirent legem, et uerba que misit Dominus exercituum in Spiritu sancto, per manum prophetarum priorum: et facta est indignatio magna a Domino exercituum. Et factum est sicut locutus est Dominus, et non audierunt: sic clamabunt, et non exaudiam, dicit Dominus exercituum. Et dispersi eos per omnia regna, que nesciunt: et terra desolata est ab eis, eo quod non esset transiens et reuertens: et posuerunt terram desiderabilem in desertum. Factum est uerbum Domini exercituum ad me, dicens: Hec dicit Dominus exercituum: Zelatus sum Sion zelo magno, et indignatione magna zelatus sum eam. Hec dicit Dominus exercituum: Reuersus sum ad Sion, et habitabo in Hierusalem:  et uocabitur Hierusalem ciuitas ueritatis, et mons Domini exercituum mons sanctificatus. R\. Amen.


Sequentia Epistole Pauli Apostoli ad Romanos .

R\. Deo gratias.

Fratres, induimini Dominum nostrum Iesum Christum, et carnis curam ne feceritis in desideriis.  Infirmum autem in fide adsumite, non in disceptationibus cogitationum. Alius autem credit manducare omnia: qui autem infirmus est, olera manducet. Si qui non manducat, manducantem non spernat: et qui non manducat manducantem non iudicet: Deus enim illum assumpsit. Tu quis es, qui iudicas alienum seruum? suo Domino stat,  aut cadit: stabit autem: potens enim est Deus statuere illum. Nam alius iudicat diem inter diem: alius autem iudicat omnem diem: unusquisque in suo sensu abundet. Qui sapit diem, Domino sapit. Et qui manducat, Domino manducat: et gratias agit Deo. Et qui non manducat, Domino non manducat, et gratias agit Deo. Nemo enim nostrum sibi uiuit, et nemo sibi moritur. Siue enim uiuimus, Domino uiuimus: siue enim morimur, Domino morimur. Siue ergo uiuimus, siue morimur, Domini sumus. In hoc enim Christus mortuus est, et resurrexit: ut uiuorum et mortuorum dominetur. R\. Amen.

Antiphona 1. Redimet Dominus animas seruorum suorum: et non derelinquet omnes qui sperant in eum. Psalmus XXXIII.

 Oratio. Inquirentes te Domine. fol. 405.

Antiphona 2. Saluos nos faciat dextera tua, et exaudi nos. Psalmus LIX.

Oratio. Saluum fac populum. fol. 403.

Antiphona 3. Exaudi nos Deus salutaris noster, spes omnium finium terre. Psalmus LXIu.

R\. Benefaciat nobis Deus, et liberet nos ab omnibus malis; P. Et donet pacem in diebus nostris: u\. Inluminet uultum suum super nos, et misereatur nobis; P. Et donet. u\. Gloria, et honor. R\. Benefaciat.

Preces. Fac nobiscum Domine misericordiam: da ueniam: dona indulgentiam; P. Et miserere placatus. u\. Omnipotens Ingenite, Unigeniti Genitor sanctissime, precem nostram suscipe; P. Et. u\. Parce,  rogamus, omnibus: parce egrotantibus: adsiste lugentibus: indulge penitentibus; P. Et. u\. Animas quiescentium, sancte Domine, ab inferno erue; paradiso restitue; P. Et. u\. Christe, qui celos possides, mundum redimens, tu Deus clementissime, peccata nostra ablue; P. Et.

Oratio. Exaudi nos Deus salutaris noster, fol. 406.



Ad Sextam.


Lectio libri Zacarie Prophete .

R\. Deo gratias.

Hec dicit Dominus: Confortentur manus uestre, qui audistis in diebus his sermones istos per os prophetarum, in die qua fundata est domus Domini exercituum, ut templum edificaretur. Siquidem ante dies illos merces hominum non erat, nec merces  iumentorum 438 erat; neque intreundi, neque exeundi erat pax pre tribulatione: et dimisi omnes homines, unumquemque contra proximum suum. Nunc autem non iuxta priores ego faciam reliquiis populi huius, dicit Dominus exercituum, sed semen pacis erit: uinea dabit fructum suum, et terra dabit fructum suum, et celi dabunt rorem suum: et possidere faciam reliquias populi huius uniuersa hec. Et erit: sicut eratis maledictio in gentibus, domus Iude, et domus Isrel: sic saluabo uos, et eritis benedictio: nolite timere, confortentur manus uestre. Quia hec dicit Dominus exercituum: Sicut cogitaui ut affligerem uos, cum ad iracundiam patres uestri me prouocarent, dicit Dominus, et non sum misertus: sic conuersus cogitaui in diebus istis,  ut benefaciam Hierusalem, et domui Iuda: nolite timere. Loquimini ueritatem unusquisque cum proximo suo: ueritatem, et iudicium pacis iudicate in portis uestris. R\. Amen.

Antiphona 1. Conuerte Domine captiuitatem nostram, sicut torrens in austro. Qui seminant in lachrimis, in gaudio metent. Psalmus CXXu.

Oratio. Conuertere, Domine, captiuitatem. fol. 78.

Antiphona 2. Beati omnes, qui timent Dominum, qui ambulant in uiis eius. Psalmus CXXuII.

Oratio. Deus, qui timentes te. fol. 79.

Antiphona 3. Speret Isrel in Domino, ex hoc nunc et usque in seculum. Psalmus CXXX.

R\. Miserere nobis Domine, P. Miserere. u\. Ad  te leuamus oculos nostros, qui habitas in celis: P. Miserere. u\. Gloria, et honor. R\. Miserere nobis Domine.

Preces. Exaudi Domine preces nostras; P. Et miserere nobis. u\. Attende Domine de sanctuario tuo; P. Et miserere. u\. Dona confidentibus de commissis malis ueniam; P. Et miserere. u\. Indulge lapsis, et parce nostris peccatis; P. Et miserere.

Capitula. Exalta cornu nostrum Domine. fol. 73.



Ad Nonam.

Prophetia, Fili, custodi sermones. fol. 96.


Lectio libri Deuteronomii .

 R\. Deo gratias.

In illis diebus: Locutus est Moyses ad omnem Isrelem, dicens: Ecce elegit te Dominus Deus tuus, ut sis ei populus peculiaris de cunctis populis, qui sunt super terram. Non quia cunctas gentes numero uincebatis, uobis uinctus est Dominus, et elegit uos, cum omnibus sitis pauciores: sed quia dilexit uos Dominus, et custodiuit iuramentum, quod iurauit patribus uestris: eduxitque uos in manu forti, et redemit de manu seruitutis, de manu Pharaonis regis Aegypti. Et scias, quia Dominus Deus tuus, ipse est Deus fortis et fidelis, custodiens pactum et misericordiam diligentibus se, et his qui custodiunt precepta eius, in mille generationes: et reddens odientibus se statim, ut disperdat eos, et  ultra non differat, protinus eis reddens quod merentur. Custodi ergo precepta et cerimonias atque iudicia, que ego mando tibi hodie ut facias. Si postquam audieris hec iudicia, et custodieris et feceris, custodiet et Dominus Deus tuus tibi pactum, et misericordiam quam iurauit patribus tuis: et diliget te ac multiplicabit, benedicetque Deus fructui uentris tui, terre tue, frumento tuo, atque uindemie, oleo, et armentis, gregibus ouium tuarum super terram, pro qua iurauit patribus tuis ut daret tibi. Benedictus eris inter omnes populos. Non erit apud te sterilis utriusque sexus, tam in hominibus quam in gregibus tuis. Auferet a te Deus omnem languorem: et infirmitates Aegypti pessimas, quas nouisti, non inferet tibi, sed cuncti hostes tui deforabunt omnes  populos, quos Dominus Deus daturus est tibi. Non parcet eis oculus tuus, nec seruies diis eorum, ne sint in ruinam tibi. Si dixeris in corde tuo: Plures sunt gentes iste, quomodo potero delere eas? noli metuere, sed recordare que fecerit Dominus Deus tuus Pharaoni, et cunctis Aegyptiis, plagas maximas, quas uiderunt oculi tui, et signa atque potentiam, manumque robustam, et extentum brachium, ut educeret te Dominus Deus tuus: sic faciet cunctis populis, quos metuis. Insuper et crabrones mittet Dominus Deus tuus in eos, donec deleat omnes atque disperdat qui te fugierunt, et latere potuerunt. Non timebis eos, quia Dominus Deus tuus in medio tui est. R\. Amen.


 Lectio libri Zacarie Prophete .

R\. Deo gratias.

Hec dicit Dominus: Loquimini ueritatem unusquisque proximo suo: ueritatem, et iudicium pacis iudicate in portis uestris. Et unusquisque malum contra amicum suum ne cogitetis in cordibus uestris: et iuramentum mendax ne diligatis: omnia enim 439 hec sunt, que odi, dicit Dominus. Et factum est uerbum Domini exercituum ad me, dicens: Hec dicit Dominus exercituum: Ieiunium quarti, et ieiunium quinti, et ieiunium septimi, et ieiunium decimi erit domui Iuda in gaudium, et letitiam, et in eo solemnitates preclaras: ueritatem, et pacem tantum diligite. Hec dicit Dominus exercituum: Usquequo ueniant populi, ut habitent in ciuitatibus multis, et  uadant ad habitatores, unus ad alterum, dicentes: Eamus, et deprecemur faciem Domini, et queramus Deum exercituum, ut misereatur nobis. R\. Amen.


Sequentia Epistole Pauli Apostoli ad Romanos .

R\. Deo gratias.

Fratres, in hoc enim Christus mortuus est, et resurrexit: ut uiuorum et mortuorum dominetur. Tu autem quid iudicas fratrem tuum? aut quare spernis fratrem tuum? omnes enim stabimus ante tribunal Christi: scriptum est enim: uiuo ego, dicit Dominus, quoniam mihi flectetur omne genu: et omnis lingua confitebitur Deo. Itaque unusquisque uestrum pro se rationem reddet Deo. Non ergo amplius  inuicem iudicemus: sed hoc iudicate magis, ne ponatis offendiculum fratri, uel scandalum. Scio, et confido in Domino Iesu, quia nichil commune per ipsum, nisi ei qui existimat aliquid commune esse, illi commune est. Si enim propter cibum frater tuus scandalizatur, aut contristatur: iam non secundum caritatem ambulas. Noli cibo tuo illum perdere, pro quo Christus mortuus est. Non ergo blasphemetur bonum uestrum. Non est regnum Dei esca, et potus: sed iustitia, et pax in Spiritu sancto. R\. Amen.

Antiphona 1. Omnis terra adoret te, et psallat tibi. Psalmus LXu.

Oratio. Omnis terra adoret te. fol. 78.

Antiphona 2. Dicite Deo: Quam terribilia sunt  opera tua! in multitudine uirtutis tue. Psalmus LXu.

Oratio. Deus, cui omnis terra preconans iubilat laudem; cuiusque gloriam canora psalmi conclamat uoce; cuiusque terribilem in tuis operibus fatetur uirtutem: da nostris uocibus tibi placitum iubilum, et orationibus perfectum dicere psalmum; teque conditorem omnium predicare uirtutum: ut quia super gentes oculi tui aspiciunt, et cunctorum intima insensibiliter scrutantur; quesumus, sic nos clementer tuis uisibus prospice, sicque misericorditer corrige; ut in nobis nec facinoribus prouocatus, iram effundas; nec cum rogaris, misericordiam tuam contineas: Et presta, ut ipsa nobis sit disciplina,  quod te pro admissis metuimus; ipsumque uenie premium, quod Deitatem tuam credimus et fatemur. Tu itaque Domine pone animas nostras ad uitam; ut hic defleamus que gessimus; et quam peccando amisimus, gratiam adquiramus. R\. Amen. Per misericordiam.

Antiphona 3. Benedicat nos Deus noster, benedicat nos Deus: et metuant eum omnes fines terre. Psalmus LXuI.

Preces. Dicamus omnes: Miserere Domine, P. Miserere. u\. Iniquitates multe sunt: P. Miserere. u\. Charitas refrigescit: P. Miserere. u\. Tibi soli peccauimus; P. Miserere. u\. Christe Redemptor mundi, P. Miserere.

Oratio. Confiteantur tibi omnes. fol. 406.



Ad uesperum.


Lauda. Sol agnouit occasum suum. Posuit tenebras, et facta est nox.

Dominus sit. R\. Et cum.

Antiphona. Deus memor fuit nostri: et benedixit nobis. Psalmus CXIII.

Dominus sit. R\. Et cum.

Lauda. Tu mandasti mandata tua P. Custodire nimis, Deus meus. u\. Utinam dirigantur uie mee, ad custodiendas iustificationes tuas. P. Custodire. u\. Gloria, et honor. P. Custodire.

Hymnus. Benignitatis. fol. 69. Capitula. Quid poterit. Lauda. ueniant mihi miserationes tue. folio 432.



IN TERTIA DIE.



Ad Matutinum.


Antiphona. uoce mea ad Dominum clamaui: et exaudiuit me de monte sancto suo. Psalmus III.

Oratio. uocem nostram exaudi, Domine, secundum multam, et magnam misericordiam tuam: et quia tu spiras bonum, quod petimus, tribue propitius misericordiam, quam a te rogamus. R\. Amen.

Per misericordiam.

Antiphona 1. Surge Deus, iudica terram: quoniam tu dominaris in omnibus gentibus. Psalmus LXXXI.

Capitula. Exurge Deus, qui iudicas. fol. 80.

440 Antiphona 2. Deus, qui similis tibi? ne taceas, neque sileas Deus. Psalmus LXXXII.

 Oratio. Deus, quis similis tibi? fol. 80.

Antiphona 3. Cognoscant gentes quoniam nomen tibi Dominus: tu solus Altissimus super omnem terram. Psalmus LXXXII.

Oratio. Cognoscant gentes, Christe. fol. 72.

R\. Conuertimini ad me omnis congregatio filiorum Isrelis. Ecce ego confirmabo super uos faciem meam, dicit Dominus; P. Quia misericors sum ego: ut non in eternum irascar uobis. u\. Attendite ad me populus meus, et tribus mea me audite; P. Quia. u\. Gloria, et honor. Reiteretur R\. Conuertimini.


In Laudibus.

Antiphona. Ne proiicias nos Domine a facie tua. Psalmus L.

Oratio. Ne proiicias nos. fol. 81.

 Ad Canticum. Antiphona. Tu Domine in eternum permanes, et sedes tua in seculum seculi.

Canticum. Memento Domine. fol. 206.

Matutinarium. In tuo Deus lumine P. uidebimus lumen. u\. Ostende misericordiam scientibus te, et iustitiam tuam his, qui recto sunt corde. u\. Gloria, et honor. P. uidebimus.

Lauda. In sanctis eius laudate Dominum Alleluia, alleluia: u\. In firmamento uirtutis eius laudate Dominum. Psalmus CL.


Lectio libri Sapientie Salomonis .

R\. Deo gratias.

Miserere Deus omnibus, quoniam omnia potes, et dissimulas peccata hominum propter penitentiam. Diligis enim omnia que sunt, et nichil odisti eorum  que fecisti: nec enim odiens aliquid constituisti. Quomodo autem posset aliquid permanere, nisi tu uoluisses? aut quod a te uocatum non esset, conseruaretur? Parcens autem omnibus: quoniam tua sunt Domine, qui animas amas. Bonus enim est spiritus tuus in omnibus. Propter quod hos, qui exerrant, partibus corripis: et de quibus peccant, admones et alloqueris: ut deleta malitia, credant in te Domine. R\. Amen.

Hymnus. Benignitatis. fol. 69. Supplicatio. Oremus. Capitula. Quid poterit, o piissima Trinitas. Lauda. ueniant mihi. Et Benedictio. Christus Dei Filius. fol. 432.



Ad Tertiam.

Prophetia. Fili, habe fiduciam. fol. 95.


 Lectio libri Deuteronomii .

R\. Deo gratias.

In illis diebus: Locutus est Moyses ad omnem cetum filiorum Isrelis, et dicit ad eum. Septem hebdomadas numerabis tibi ab ea die qua falcem in segetem miseris: et celebrabis diem festum hebdomadarum Domino Deo tuo, oblationem spontaneam manus tue, quam offeres iuxta benedictionem Domini Dei tui: et epulaberis coram Domino Deo tuo, tu, et filius tuus, et filia tua, et seruus tuus, et ancilla, et Leuites qui est intra portas tuas, et aduena ac pupillus et uidua, qui morantur nobiscum: et recordaberis quoniam seruus fueris in Aegypto: custodies que precepta sunt. Solemnitatem quoque tabernaculorum  celebrabitis septem diebus, quando collegeris de area et de torculari fruges tuas: et epulaberis in festiuitate tua, tu, et filius tuus, et filia tua, et seruus, et ancilla, Leuites quoque et aduena, et pupillus ac uidua qui intra portas tuas sunt. Septem diebus Domino Deo festa celebrabis: benedicetque te Dominus Deus tuus in cunctis frugibus tuis, et in omni opera manuum tuarum, erisque in letitia. Tribus uicibus per annum apparebit omne masculinum, in conspectu Domini Dei tui in locum quem elegerit: in solemnitate azymorum, in solemnitate hebdomadarum, et in solemnitate tabernaculorum. Non apparebitis ante Deum uacui: sed offerat unusquisque secundum quod habuerit iuxta benedictionem Domini Dei sui, quod dederit ei. Iudices  et magistros constitues in omnibus portis tuis, quas Dominus Deus tuus dederit tibi, per singulas tribus tuas: ut iudicent populum iusto iudicio, nec in alteram partem declinent. Non accipies personam, nec munera: quia munera excecant oculos sapientium, et mutant corda iustorum. Iuste quod iustum est persequeris: ut uiuas et possideas terram, quam Dominus Deus tuus dederit tibi. R\. Amen.


Lectio libri Ieremie Prophete .

R\ Deo gratias.

Hec dicit Dominus: Audi populus stulte, qui non habes cor: qui habentes oculos, non uidetis; et aures, non auditis. Me ergo non timebitis, ait Dominus: et faciem meam non uerebitis? Qui posuit arenam terminum maris, preceptum sempiternum,  quod numquam preteribit: et commouebuntur, et non potuerunt; et intumescent fluctus eius, et non transibunt illud: 441 populo autem huic factum est cor incredulum et exasperans, receserunt et abierunt. Et non dixerunt in corde suo: Metuamus Dominum Deum nostrum, qui dat nobis pluuiam temporaneam et serotinam in tempore suo; plenitudinem annue messis custodientem nobis. Iniquitates nostre declinauerunt hec: et peccata nostra prohibuerunt bonum a nobis: Quia inuenti sunt in populo meo impii insidiantes, aucupes laqueos ponentes et pedicas ad capiendos uiros. Sicut decipula plena auibus, sic domus eorum plena dolo: ideo magnificati sunt et ditati. Incrassati sunt et impinguati: et preterierunt  sermones meos pessime. Causam uidue non iudicauerunt, et causam pupilli non direxerunt, et iudicium pauperum non iudicauerunt. Numquid super his non uisitabo, dicit Dominus? et super gentem huiuscemodi non ulciscetur anima mea? Stupor et mirabilia facta sunt in terra: prophete prophetabant mendacium, et sacerdotes plaudebant manibus suis: et populus meus dilexit talia: quid igitur fiet in nouissimo eius?  Confortamini filii Beniamin in medio Hierusalem. R\. Amen.


Sequentia Epistole Pauli Apostoli ad Ephesios .

R\. Deo gratias.

Fratres, Renouamini spiritu mentis uestre, et induite nouum hominem, qui secundum Deum creatus  est in iustitia, et sanctitate ueritatis. Propter quod deponentes omne mendacium, loquimini ueritatem unusquisque cum proximo suo: quoniam sumus inuicem membra. Irascimini, et nolite peccare: sol non occidat super iracundiam uestram. Nolite locum dare diabolo: qui furabatur, iam non furetur: magis autem laboret, operando manibus super his quod bonum est, ut habeat unde tribuat necessitatem patienti. Omnis sermo malus ex ore uestro non procedat: sed si quid bonum est ad edificationem fidei, ut detur gratia audientibus. Et nolite contristari Spiritum sanctum Dei: in quo signati estis in diem redemptionis. Omnis amaritudo, et ira, et indignatio, et clamor, et blasphemia tollatur a uobis cum omni malitia. Estote autem inuicem  benigni, misericordes; donantes autem inuicem, sicut et Deus in Christo donauit uobis. R\. Amen.

Antiphona 1. Nobis adherere Deo bonum est: ponere in Domino spem nostram. Psalm. LXXII.

Oratio. Nobis adherere Deo. fol. 411.

Antiphona 2. Memento congregationis tue Domine, quam creasti ab initio. Psalm. LXXIII.

Oratio. Memento Domine congregationis. fol. 75.

Antiphona 3. Confitebimur tibi Deus: confitebimur tibi, et inuocabimus nomen tuum Domine. Psalmus LXXIu.

R\. Ne memor fueris iniquitates nostras antiquas, P. Cito nos preueniat misericordia tua Domine. u\. Adiuua nos Deus salutaris noster: et propitius esto peccatis nostris. P. Cito nos. u\. Gloria, et honor.

 Reiteretur R\. Confitebimur.

Preces. Dicamus: Miserere nobis Deus, P. Miserere nobis. u\. Mundi rector, et Redemptor Iesu Christe, rerum auctor, P. Miserere. u\. Qui exaudis obsecrantes, et gementes intueris, P. Miserere. u\. Parce nostris iam delictis, fauens uultu pietatis; P. Miserere. u\. Huius urbis, atque plebis conseruator esto uigil: P. Miserere. u\. Peccauimus tibi Deus: indulgentiam postulamus: P. Miserere nobis.

Oratio. Confitebimur tibi Deus: confitebimur. fol. 413.

Ad Sextam, et ad Nonam, omnia dicantur, ut in Feria preterita de secundo Die ieiunii Sancti Cypriani. fol. 436.



IN NOMINE DOMINI IESU CHRISTI.

 Incipit officium ieiuniorum Kalendarum Nouembrium; quod obseruatur tribus diebus, ante festum Sancti Martini. Ad Matutinum, omnia dicantur de feria Quarta in Capite ieiunii. fol. 129.



Ad uesperum.

Lauda. uespere, et mane, et meridie te laudamus Domine.

Dominus sit. R\. Et cum.

Antiphona. Salua plebem tuam Domine, et benedic hereditatem tuam. Psalmus XXuII.

Lauda. ueniat super nos misericordia tua Domine: P. Salutare tuum, et eloquium tuum. u\. Et respondebo exprobrantibus mihi uerbum: quia speraui in sermonibus tuis. P. Salutare. u\. Gloria, et  honor. P. Salutare.

Hymnus. Benignitatis fol. 69.

Capitula. Erubescimus Domine te. Lauda. Irascimini, et nolite peccare. Alleluia. fol. 131.



IN SECUNDO DIE.



Ad Matutinum.

Antiphona. Tu autem Domine. Psalmus III.

442 Oratio. Quamuis, Domine, plurima. fol. 68.

Antiphona 1. Deus nostrum refugium, et uirtus; adiutor in tribulationibus, que inuenerunt nos nimis. u\. Propterea non timebimus dum conturhabitur terra, et transferentur montes in corde maris. Psalmus XLu.

Oratio. Deus noster esto nobis in aduersis refugium; et in certaminibus huiusmodi, uirtutis tue  prebe solatium: ut dum te aduentante merens turbata fuerit terra, tibi adiungantur in gaudio, qui ob metum iudicii admissa deflent in seculo: ut tu uirtutum Dominus sis nobiscum; quem et timemus iudicem; et cognoscimus Redemptorem. R\. Amen.

Per misericordiam.

Antiphona 2. Deus salutaris noster: et auerte iram tuam a nobis. Ne in eternum irascaris nobis. u\. Ostende nobis Domine misericordiam tuam: et salutare tuum da nobis. Psalmus LXXXIu.

Oratio. Ostende nobis, Domine misericordiam tuam, et salutare tuum da nobis: plena gratie ubertate demonstra; plebis tue iniquitatem remitte; et cuncta peccata tegmine indulgentiali cooperi: Conuerte nos itaque ad te, et conuersis precepta tua seruare concede:  et tamen exorabilis sit tua clementia; ut in nobis nec ira tua, in quantum merito peccati grauamur, deseuiat; nec indignatio bonitatem tuam commoueat: sed presta, ut dum uerbere pectora tundimus, et gementes occulta conscientiarum  propalamus, meritum nostrarum euadamus culparum: ut te Dominum misericordie, et ueritatis auctorem completione iustitie et pacis perpetue hereditatis fruamur. R\. Amen.

Per misericordiam.

Antiphona 3. Deus Deus noster respice nos: sperantes in te ne derelinquas. u\. Ad te clamauerunt, et salui facti sunt: in te sperauerunt, et non sunt confusi. Psalmus XXI.

Oratio. Christe, qui de patibulo ad Patrem, ut  quid te dereliquerit, adclamasti; qui cruce tua hominem peccato perditum redemisti; illumque peccati auctorem eternis arsurum ignibus tradidisti: postulamus sanctam clementiam tuam, ut nos, qui in te credimus, numquam derelinquas; nec confidentiam nostram a tua Deitate repellas: sed per diem clamorem nostrum suscipe, et in nocte placito tibi famulatu seruire concede: semperque corda nostra in amorem tui fragrantia spirituali succende; et gratiam quam peccando amisimus, conuertendo restitue. R\. Amen.

Per misericordiam.

R\. Benefaciat nobis Deus, et liberet nos ab omnibus malis, P. Et donet pacem in diebus nostris: u\. Inluminet uultum suum super nos, et misereatur  nobis. P. Et donet. u\. Gloria, et honor. R\. Benefaciat.


In Laudibus.

Antiphona. Auerte faciem. Psalmus L. Oratio. Auerte faciem tuam. fol. 68.

Ad Canticum. Antiphona, Et Canticum. Deus Patris nostri. fol. 100. et 101.

Matutinarium. Sit splendor Domini Dei nostri super nos, P. Et opera manuum nostrarum dirige super nos. u\. Respice in seruos tuos, et in opera tua: et dirige filios eorum. P. Et opera. u\. Gloria, et honor. P. Et opera.

Lauda. In sanctis eius. Prophetia. Miserere Deus omnibus. fol. 440. Hymnus. Benignitatis. fol. 69.  Capitula. Erubescimus, Domine, te Patrem. Et Lauda. Irascimini, et nolite. fol. 131. Oratio. Tibi Domine. fol. 94.



Ad Tertiam.

Prophetia. Fili, custodi sermones. fol. 96.


Lectio libri Exodi .

R\. Deo gratias.

In illis diebus: Loquebatur Dominus ad Moysen. facie ad faciem, sicut loqui solet homo cum amico suo. Cumque ille reuerteretur in castra, minister eius Iosue filius Num, puer, non recedebat de tabernaculo. Dixit autem Moyses ad Dominum: Precipis ut educam populum istum: et non indicas mihi quem missurus es mecum, presertim cum dixeris: Noui te ex nomine, et inuenisti gratiam coram me.  Si enim inueni gratiam in conspectu tuo, ostende mihi faciem tuam, ut sciam te, et inueniam gratiam ante oculos tuos: respice populum tuum et gentem hanc. Dixitque Dominus: Facies mea precedet te, et requiem dabo tibi. Et ait Moyses: Si non tu ipse precedes, ne educas nos de loco isto. In quo enim scire poterimus ego et populus tuus inuenisse nos gratiam in conspectu tuo, nisi ambulaueris nobiscum, et gloriemur ab omnibus populis qui habitant super terram? Dixit autem Dominus ad Moysen: en uerbum istud, quod locutus es, faciam: inuenisti enim gratiam 443 coram me, et te ipsum noui ex nomine. Qui ait: Ostende mihi gloriam tuam. Respondit: Ego ostendam omne bonum tibi, et uocabor in nomine Domini coram te: et miserebor cui  uoluero, et clemens ero in quem mihi placuerit. Rursumque ait: Non poteris uidere faciem meam: non enim uidebit me homo, et uiuet. Et iterum: Ecce, inquit, est locus apud me, et stabis supra petram. Cumque transibit gloria mea, ponam te in foramine petre, et protegam dexte a mea, donec transeam: tollamque manum meam, et uidebis posteriora mea: faciem autem meam uidere non poteris.  Et de nocte consurgens ascendit in montem Sinai, sicut ei preceperat Dominus, portans secum duas tabulas. Cumque descendisset Dominus per nubem, stetit Moyses cum eo inuocans nomen Domini. Quo transeunte coram eo, ait: Dominator Domine Deus, misericors et clemens, patiens et multe miserationis, ac uerus, qui custodis misericordiam  in millia: qui aufers iniquitatem, et scelera, atque peccata, nullusque apud te per se innocens est: qui reddis iniquitatem patrum in filios, in tertiam et quartam generationem. Festinusque Moyses, curuatus est pronus in terram, et adorans ait: Si inueni gratiam in conspectu tuo Domine, obsecro ut gradiaris nobiscum  ut auferas iniquitates nostras atque peccata, nosque possideas. Respondit Dominus: Ego inibo pactum uidentibus cunctis, signa faciam que numquam uisa sunt super terram, et in nullis gentibus: ut cernat populus, in cuius es medio, opus Domini terribile quod facturus sum. Obserua cuncta que hodie mando tibi. R\. Amen.


 Lectio libri Ieremie Prophete .

R\. Deo gratias.

Hec dicit Dominus: Circuite uias Hierusalem, et aspicite, et considerate, et querite in plateis eius, an inueniatis uirum facientem iudicium, et querentem fidem: et propitius ero ei. Quod si etiam, uiuit Dominus, dixerint: et hoc falso iurabunt. Domine oculi tui respiciunt fidem: percussisti eos, et non doluerunt: adtriuisti eos, et renuerunt accipere disciplinam: indurauerunt: facies suas super terram, et noluerunt reuerti. Ego autem dixi: Forsitan pauperes sunt et stulti, ignorantes uiam Domini, iudicium Dei sui. Ibo igitur ad optimates, et loquar eis: ipsi enim cognouerunt uiam Domini, et iudicium Dei sui: et ecce hi magis simul confregerunt iugum, ruperunt  uincula. Idcirco percussit eos leo de silua, lupus ad uesperum uastauit eos, pardus uigilans super ciuitates eorum: omnis, qui egressus fuerit ex eis, capietur: quia multiplicate sunt preuaricationes eorum, confortate sunt auersiones eorum. Super quo propitius tibi esse potero? filii tui dereliquerunt me, et iurant in his, qui non sunt dii: saturaui eos, et mechati sunt, et in domo meretricis luxuriabantur. Equi amatores et in feminas admissarii facti sunt: unusquisque ad uxorem proximi sui hinniebat. Numquid super his non uisitabo, dicit Dominus? et in gente tali non ulciscetur anima mea? Ascendite muros eius, et dissipate, consummationem autem nolite facere. R\. Amen.


 Sequentia Epistole Pauli Apostoli ad Colossenses .

R\. Deo gratias.

Fratres: Induite uos sicut electi Dei, sancti, et dilecti, uiscera misericordie, benignitatem, modestiam, patientiam: supportantes inuicem, et donantes uobismetipsis, siquis aduersus aliquem habet querelam: sicut et Dominus donauit uobis, ita et uos. Super hec omnia, caritatem habete, quod est uinculum perfectionis: et pax Christi exsultet in cordibus uestris, in qua et uocati estis in uno corpore: et grati estote. uerbum Christi habitet in uobis abundanter, in omni sapientia, docentes, et commonentes uosmetipsos, in psalmis, hymnis, et canticis spiritualibus, cantantes in cordibus uestris Domino. Et  omne quodcumque facitis in uerbo, aut in opere, omnia in nomine Iesu facite, gratias agentes Deo Patri per ipsum. R\. Amen.

Antiphona 1. Auertisti Domine faciem tuam a nobis, et facti sumus turbati. Ad te Domine clamamus: et te Deum nostrum deprecamur; ut exaudias nos, et misereberis nobis. u\. A uoce exprobrantis et obloquentis a facie inimici et persequentis. Psalmus XLIII.

Oratio. Domine Iesu Christe, quem seculorum et regem fatemur et Dominum; qui salutem in Iacob operaris; et in Isrel iocunda contemplatione cognosceris; dona salutem mentibus nostris, delendo peccati offensam de nostris conscientiis: ut mens nostra te lumen ueritatis inradiata aspiciat; et 444 in  splendore tuo, firmo fidei gressu permaneat. R\. Amen.

Per.

Antiphona 2. Ecce oculi Domini super timentes eum: et in eos, qui sperant in misericordia eius. Ut eripiat a morte animas eorum. u\. Anima nostra patiens est Domino: quoniam adiutor et protector noster est. Psalmus XXXII.

Oratio. Fiat misericordia tua Domine. folio 401.

Antiphona 3. Iuxta est Dominus iis, qui tribulato sunt corde: et humiles spiritu saluabit: nec derelinquet omnes qui sperant in eum. u\. Multe tribulationes iustorum: et de his omnibus liberabit eos Dominus. Psalm. XXXIII.

R\. Ad te leuamus oculos nostros, qui habitas in  celis. P. Miserere nobis Domine, miserere nobis: quia multum repleti sumus contemptu. u\. Multus est Domine labor et dolor. Quis nouit potentiam ire tue, aut pre timore iram tuam dinumerare? Conuertere super seruos tuos. P. Miserere. u\. Gloria, et honor. R\. Ad te leuamus.

Preces. Miserere et parce, clementissime Domine, populo tuo; P. Quia peccauimus tibi. u\. Pro nostris malis flagellamur acrius, et pro delictis obcecamur durius; nec deflemus mala que commisimus; P. Quia. u\. Remoue famem, et da imbrem gratie, fructuumque largam prebe abundantiam, atque optatam peccatorum ueniam: P. Quia. u\. Amoue pestem, Redemptor Altissime; ne obruamur repentina morte: dum prosternimur, non detur pena; ueniam  da peccantibus: P. Quia. u\. Lachrymis nostra dignis reple pectora: affluat in nos caritatis spiritus; qua eruamur uitiorum lapsibus; P. Quia peccauimus tibi.

Capitula. Benedicat te, Domine, in omni tempore anima nostra: quia in famulis tuis semper adest misericordia tua: dum nos et disciplina corrigis, et indulgentia foues: dum percutiendo sanas, et sanando corroboras. Dona igitur nobis, ut qui tuam in fide gustauimus suauitatem, plenissimam percipiamus in retributione dulcedinem.

Pater noster. A malo nos libera. fol. 10.

Benedictio, Quere illam, que dicitur per totum annum.



Ad Sextam.


Lectio libri Zacarie Prophete .

R\. Deo gratias.

Hec dicit Dominus: Iudicium uerum iudicate, et misericordias facite, unusquisque cum fratre suo. Et uiduam, et pupillum, et aduenam, et pauperem nolite calumniari: et malum uir fratri suo non cogitet in corde suo. Et noluerunt adtendere, et uerterunt scapulam recedentes, et adgrauauerunt aures suas ne audirent. Et cor suum posuerunt ut adamantem, ne audirent legem, et uerba que misit Dominus exercituum in Spiritu sancto per manum prophetarum priorum: et facta est indignatio magna a Domino exercituum, et non audierunt: sic clamabunt, et non exaudiam, dicit Dominus exercituum. Et dispersi  eos per omnia regna, que nesciunt: et terra desolata est ab eis, eo quod non erat transiens et reuertens: et posuerunt terram desiderabilem in desertum. Et factum est uerbum Domini exercituum, dicens: Zelatus sum Sion zelo magno, et indignatione magna zelatus sum eam. Hec dicit Dominus exercituum: Reuersus sum ad Sion, et habitabo in Hierusalem: et uocabitur Hierusalem Ciuitas ueritatis, et Mons Domini exercituum mons sanctificatus. Hec dicit Dominus exercituum: Adhuc habitabunt senes et anus in plateis Hierusalem: et uiri baculus in manu eius pre multitudine dierum. Et platee ciuitatis complebuntur infantibus et puellis, ludentibus in plateis eius. Hec dicit Dominus exercituum: Si difficile uidebitur in oculis reliquiarum populi huius  in diebus illis, numquid in oculis meis difficile erit, dicit Dominus exercituum? Ecce ego saluabo populum meum de terra Orientis, et adducam eos, et habitabunt in medio Hierusalem: et erunt mihi in populum, et ego ero eis in Deum in ueritate et iustitia. R\. Amen.

Antiphona 1. In te, Domine, sperauerunt patres nostri: Domine sperauerunt, et liberasti eos. u\. Ad te clamauerunt, et salui facti sunt: in te sperauerunt, et non sunt confusi. Psalmus XXI.

Oratio. Respice in nos Domine Deus noster; nec auertendo faciem tuam a nobis, nos aliquatenus derelinquas: uere enim salui erimus, si uultus tui in nos aspectum conuerteris; et hilariter nostris te animabus coniunxeris: et quia in te sperauerunt patres  nostri, et salui facti sunt, nos hereditarie fac eorum spei succedere; et parilitate horum, eterna cum eis exsultatione gaudere. R\. Amen.

Per misericordiam.

Antiphona 2. Misericordia tua Domine subsequatur nos 445 omnibus diebus uite nostre: u\. Et ut inhabitent in domo Domini, in longitudinem dierum. Psalmus XXII.

Oratio. Hymnum nouum, et dulce canticum, ac tue laudis preconium, Domine, crebro nos tibi facito adclamare: ut tibi nos officii merito regas; et super aquam refectionis educando conuertas: ut te miserante, et regimine tue gratie sustentemur; et aqua refectionis a contagione peccati lauemur: tuaque  deductione ad te protinus exsultantes perueniamus; tibique acceptabili famulatu infatigabiliter seruiamus. R\. Amen.

Per misericordiam.

Antiphona 3. Reuertatur impius a uia sua mala, et iniquus cesset delinquere: et ueniam ad uos in iocunditate, dicit Dominus. R\. Nolite sperare in iniquitate, et rapinas nolite concupiscere: diuitie si fluant, nolite cor apponere. Psalmus LXI.

R\. Numquid in nostra iustitia fundimus preces ante te Domine? sed speramus in misericordia, quia sanctus es. P. Exaudi, Domine, placare Domine: adtende, et fac: et noli tardare. u\. Deus Deus noster respice in nos: quare nos dereliquisti? longe a  salute nostra uerba delictorum nostrorum. P. Exaudi Domine. u\. Gloria et honor. Reiteretur R\. Numquid.

Preces. Misericors Domine, exaudi supplices; P. Et miserere. u\. Excelse, perpetue, que poscimus tribue: P. Et miserere. u\. uirtutis presidio, Redemptor, defende nos. P. Et miserere. u\. Superna Potentia, peccatis da ueniam; P. Et Miserere.

Oratio. Effundentibus nobis coram te corda in oratione, tu Domine, qui spes omnium es, exaudi et miserere; tibique nos seruituros subde; et subditis peccato propitia benignitate occurre: fac nos iniquitate rapina carere; et diuitiarum tuarum ornamenta conquirere: atque te concupiscere, te nosse, teque omni uite nostre tempore Dominum mereamur habere.

 Pater noster. A malo nos libera. fol. 10.

Benedictio, Quere illam, que dicitur in Sexta per totum annum.



Ad Nonam.

Prophetia. Fili, habe fiduciam. fol. 95.


Lectio libri Exodi .

R\. Deo gratias.

In illis diebus: Locutus est Dominus ad Moysen, dicens: Ascende ad Dominum tu, et Aaron, Nadab, et Abiu, et septuaginta senes ex senioribus Isrel, et adorabitis procul. Solusque Moyses ascendet ad Dominum, et illi non appropinquabunt: nec populus ascendat cum eo. uenit ergo Moyses et narrauit plebi omnia uerba Domini, atque iudicia: responditque cunctus populus una uoce: Omnia uerba, que  locutus est Dominus, faciemus. Scripsit autem Moyses uniuersos sermones Domini: et mane consurgens edificauit altare ad radicem montis, et duodecim titulos per duodecim tribus Isrel. Et obtulerunt holocausta, immolaueruntque uictimas pacificas Domino, uitulos. Tulitque Moyses dimidiam partem sanguinis; et misit in crateres: partem autem residuam fudit super altare. Assumensque uolumen federis, legit audienti populo: qui dixerunt: Omnia que locutus est Dominus, faciemus, et erimus obedientes. Ille uero sumptum sanguinem respersit in populum, et ait: Hic est sanguis federis quod pepigit Dominus super cunctis sermonibus his. Ascenderuntque Moyses et Aaron, Nadab et Abiu, et septuaginta  de senioribus Isrel: et uiderunt Deum: et sub pedibus eius quasi opus lapidis sapphiri, et quasi celum, cum serenum est. Nec super eos qui procul recesserunt de filiis Isrel, misit manum suam, uideruntque Dominum, et comederunt, ac biberunt. Dixit autem Dominus ad Moysen: Ascende ad me in montem, et esto ibi: daboque tibi tabulas lapideas, et legem ac mandata que scripsi: ut doceas eos. Surrexerunt Moyses et Iosue minister eius: ascendensque Moyses in montem Dei, senioribus ait: Expectate hic donec reuertamur ad uos. Habetis Aaron et Hur uobiscum: si quid natum fuerit questionis referetis ad eos. Cumque ascendisset Moyses, operuit nubes montem, et habitauit gloria Domini, super Sinai, tegens illum nubes sex diebus: septimo  autem die uocauit eum de medio caliginis. Erat species glorie Domini, quasi ignis ardentis super uerticem montis in conspectu filiorum Isrel. Ingressusque Moyses medium nebule, ascendit in montem: et fuit ibi quadraginta dies, et quadraginta noctes.  Locutusque est Dominus ad Moysen, dicens: Loquere filiis Isrel, et dices ad eos: Custodite precepta mea, 446 et facite ea: et scietis, quia ego sum Dominus qui sanctifico uos. R\. Amen.


Lectio libri Ielis Prophete 

R\. Deo gratias.

Hec dicit Dominus: Conuertimini ad me in toto corde uestro, in ieiunio, et fletu. Et scindite corda uestra, non uestimenta uestra, et conuertimini ad  Dominum Deum uestrum: quia benignus ac misericors est, patiens et multe misericordie, et prestabilis super malitia. Quis scit si conuertatur, et ignoscat, et relinquat post se benedictionem, sacrificium et libamen Domino Deo nostro? Canite tuba in Sion, sanctificate ieiunium, uocate cetum, congregate populum, sanctificate Ecclesiam, coadunate senes, congregate paruulos, et sugentes ubera: et egredietur sponsus de cubiculo suo, et sponsa de thalamo suo. Inter uestibulum et altare plorabunt sacerdotes ministri Domini, dicentes: Parce Domine, parce populo tuo: et ne des hereditatem tuam in opprobrium, ut dominentur eis nationes: quare dicunt in populis: Ubi est Deus eorum? Zelatus est Dominus terram suam, et pepercit populo suo. Et respondit,  et dixit Dominus populo suo: Ecce ego mittam uobis frumentum, uinum, et oleum, et replebimini: et non dabo uos ultra opprobrium in gentibus. R\. Amen.


Sequentia Epistole Pauli Apostoli ad Hebreos .

R\. Deo gratias.

Fratres, iehsu, ut sanctificaret per suum sanguinem populum, extra portam passus est. Exeamus igitur ad eum extra castra, improperium eius portantes. Non enim habemus manentem hic ciuitatem, sed futuram inquirimus. Per ipsum ergo offeramus hostiam laudis Domino semper, id est, fructum labiorum confitentium nomen eius. Beneficentie autem, et communionis nolite obliuisci: talibus enim  hostiis promeretur Deus. Obedite prepositis uestris, et subiicite eis. Ipsi autem peruigilant, quasi rationem de animabus uestris reddituri, ut cum gaudio hoc faciant, et non gementes: hoc autem expedit uobis. Orate pro nobis: confidimus enim quia bonam conscientiam habemus in omnibus bene uolentes conuersari. Amplius autem deprecor uos hoc facite, ut quo celerius restituar uobis. Deus autem, qui eduxit a mortuis pastorem magnum ouium, in sanguine testamenti eterni, Dominum Iesum Christum, aptet uos in omni bono, ut faciatis uoluntatem eius, faciens in uobis quod placeat coram se per Iesum Christum: cui est honor, et gloria in secula seculorum. R\. Amen.

Antiphona 1. Benedic Domine hereditatem tuam:  et rege eam, et extolle usque in seculum. u\. Ne simul tradas me cum peccatoribus: et cum operantibus iniquitatem. Psalmus XXuII.

Oratio. Clamantes ad te Domine precamur; ut in consolatione nostra non sileas; nec nos secundum desideria cordis nostri relinquendo, simul cum peccatoribus tradas: salua plebem tuam, quam tu ipse creasti; et benedic hereditatem, quam pretioso sanguine redemisti. R\. Amen.

Per misericordiam.

Antiphona 2. Da uirtutem, Domine, populo tuo: et benedic in pace plebem tuam. u\. Afferte Domino filii Dei: afferte Domino filios arietum. Afferte Domino gloriam et honorem. Psalmus XXuIII.

Oratio. Da Domine uirtutem populo tuo contra aduersitatum  omnium mala, plebemque tuam pacis conlatione locupleta: ut pro abundantia quietis omnes in templo tuo tibi gloriam concinant; laudemque pariter et honorem, malis uite huius obliti, tue semper deferant maiestati, R\. Amen.

Per misericordiam.

Antiphona 3. Esto nobis Domine in Deum protectorem, et in locum munitum, ut saluos nos facias. Quia firmamentum meum, et refugium meum es tu: et propter nomen tuum dux mihi eris, et enutries me. Psalmus XXX.

Preces. Miserere Domine supplicantibus: P. Tu dona nobis ueniam. u\. Rerum Creator omnium, ad te precem dirigimus: P. Tu dona. u\. Iram tuam remoue: et que rogamus, tribue: P. Tu dona. u\.  Concede nobis Domine copiam indulgentie: P. Tu dona. u\. Cum misericordia tribue nobis pluuiam: P. Tu dona nobis.

Oratio. Esto nobis Domine in Deum protectorem; ne incolis obsidentibus nostrarum integritas mentium feriatur: pro loco autem munito, tuum habere mereamur auxilium: Nam te nobis obumbrante, nulla uis ualebit inrumpere: neque recessus tentationum penetrabit nostros sinus, si tu intra extraque 447 adfueris, et firmamentum refugiumque nostrum tuam dexteram dederis.

Pater noster. A malo nos libera. fol. 10.

Benedictio, Quere illam in Nona, que dicitur per totum annum.



Ad uesperum.


Sol agnouit occasum suum. Posuisti tenebras, et facta est nox.

u\. Dominus sit. R\. Et cum.

Antiphona. Saluos fac Domine quietos terre. Psalmus LXXu.

R\. Dirigatur, Domine, oratio mea sicut incensum in conspectu tuo: eleuatio manuum mearum P. Sacrificium uespertinum. u\. Pone Domine custodiam ori meo: et ostium circunstantie labiis meis. P. Sacrificium. u\. Gloria, et honor Patri. Reiteretur R\. Dirigatur.

Hymnus. Benignitatis fons. fol. 69. Capitula. Erubescimus Domine te. Lauda. Irascimini, et nolite peccare. Alleluia. Quere fol. 131.



IN TERTIA DIE.



Ad Matutinum.

Antiphona. Tu autem Domine. Psalmus III.

Oratio. Quamuis Domine. Quere fol. 68.

Antiphona 1. Exaudi de celo Domine, et dimitte peccata seruis tuis, et populo tuo. u\. Quia tu Domine suauis, et mitis es; et multum misericors inuocantibus te. Psalmus LXXXu.

Oratio. Deus suauis, ac mitis, multumque inuocantibus te misericors; orationem nostram auribus percipe; ac de multitudine misericordie tue nostra errata remoue: et ne humi proni reptemus, ad te uisendum nos erectos statue. R\. Amen.

Per misericordiam tuam.

Antiphona 2. Deus, ut liberes nos, uenias: ut  auxilieris nobis, festina. u\. Qui regis Isrel, intende: qui deducis uelut ouem Ioseph. Qui sedes super cherubim, appare. Psalmus LXXIX.

Oratio. Domine uirtutum, orationes seruorum tuorum non iratus sed placatus accipe: uel quod nos orare oporteat, dignare monstrare: eosque eternitatis cibo conforta, quos panis lachrymarum conturbat: et tam mensurabili fletu flumina lachrymarum oculi fluant; ut miserationum tuarum copiam, criminibus elisis, inflectant; quique Redemptoris nostri aduentum trementes pauemus, eius gloriosum conspectum, te tribuente, pacatissimum contemplemur. R\. Amen.

Per.

Antiphona 3. Domine Deus noster exaudi nos:  propitius esto, et salua nos, R\. Cito nos preueniat misericordia tua: quia pauperes facti sumus nimis. Psalmus LXXuIII.

Oratio. Cito anticipet nos misericordia tua, Domine; quos nec consolatio spei, nec fiducia meriti, nec opitulatio sustentat auxilii; sed uite reatus, uexatioque iactatos arguit, uel conscientia facinorum, uel ultio peccatorum: libera nos propter nomen tuum; et propitius esto peccatis nostris propter gloriam tuam: ut cum utramque rem propter te feceris, et solita populum tuum pietate respexeris; gloria tibi detur ex liberatione, et propitiatio nobis tuo accedat ex nomine. R\. Amen.

Per.

 R\. Deprecemur Dominum, dicentes: Peccauimus tibi Deus; P. Patientiam habe in nobis, et propitiare in malis, que quotidie adcrescunt super nos: u\. Defecimus in ira tua, et in furore tuo conturbati sumus. P. Patientiam. u\. Gloria, et Reiteretur R\. Deprecemur.


In Laudibus.

Antiphona. Ne proiicias nos Domine a facie tua. Psalmus L.

Oratio. Ne proiicias nos Domine. Quere fol. 81.

Ad Canticum. Antiphona. Tu Domine in eternum.

Canticum. Memento Domine quid factum sit nobis. fol. 206. In loco. Benedictus es Domine Deus patrum nostrorum.

 Matutinarium. Exortum est in tenebris. Quere fol. 69.

Lauda. Montes, et colles: ligna fructifera, et omnes cedri. Psalmus CXLuIII.


Lectio libri Ecclesiastici Salomonis 

R\. Deo gratias.

Miserere nostri Deus omnium, et respice nos, et ostende lumen miserationum tuarum: et immitte timorem tuum super gentes, que non exquisierunt te, et cognoscant quia non est Deus nisi tu, ut enarrent magnalia tua. Alleua manum tuam super gentes alienas, ut uideant potentiam tuam. Sicut enim in conspectu eorum sanctificatus es in nobis, sic in conspectu nostrorum magnificaberis in illis, ut cognoscant te, sicut et nos cognouimus quoniam non  est Deus preter te Domine. Transi, innoua, et immuta mirabilia. In ira flamme deuorentur 448 peccatores; et qui pessimant plebem tuam, inueniant perditionem. Contere caput principum inimicorum, dicentium: Non est alius preter nos. Congrega omnes tribus Iacob: et cognoscant quia non est Deus nisi tu, ut enarrent magnalia tua: et hereditabis eos, sicut ab initio. Miserere plebi tue, super quam inuocatum est nomen tuum; et Iacob, quem cequasti primogenito tuo. Miserere ciuitati sanctificationis tue Hierusalem, ciuitati requiei tue. Reple Sion inenarrabilibus uerbis tuis, et gloria tua populum tuum. Da testimonium, quia ab initio creature tue sunt, et suscita predicationes, quas locuti sunt nomine tuo prophete priores. Da mercedem  sustinentibus te, et prophete tui fideles inueniuntur: et exaudi orationes seruorum tuorum. Secundum benedictionem tuorum da populo tuo, et dirige nos in iustitiam, et sciant omnes qui inhabitant terram, quia tu es Deus conspector seculorum. R\. Amen.

Hymnus. Benignitatis fons. fol. 69. Capitula. Erubescimus Domine. Lauda. Irascimini, et nolite peccare. Alleluia. fol. 131. Oratio. Tibi Domine. fol. 117.



Ad Tertiam.

Prophetia. Fili, Custodi sermones meos. Quere f. 96.


Lectio libri Deuteronomii .

R\. Deo gratias.

In illis diebus: Locutus est Moyses ad omnem  cetum filiorum Isrel, et dixit ad eum: Obserua et audi omnia que ego precipio tibi, ut bene sit tibi et filiis tuis post te in sempiternum, cum feceris quod bonum est et placitum in conspectu Domini Dei tui. Quando disperdiderit Dominus Deus tuus ante faciem tuam gentes, ad quas ingredieris possidendas, et possederis, atque habitaueris in terram eorum: caue ne imiteris eas, postquam fuerint te intreunte subuerse, et requiras cerimonias eorum. Non facias similiter Deo Domino tuo. Quod precipio tibi, hoc tantum facito Domino: ne addas quicquam, nec minuas.  In toto corde, et in tota anima uestra Dominum Deum uestrum sequimini, et ipsum timete, mandata illius custodite et audite uocem: ipsi seruietis, et ipsi adherebitis, ut  auertatur Dominus ab ira furoris sui, et misereatur tui, multiplicetque te sicut iurauit patribus tuis, quando audieris uocem Domini Dei tui, custodias omnia precepta eius, que ego precipio tibi hodie, ut facias quod placitum est in conspectu Domini Dei tui.  Fideles estote Domino Deo uestro: non uos incidetis, nec facietis caluitium super mortuo. Quoniam populus sanctus es Domino Deo tuo: et elegit ut sis ei in populum peculiarem de cunctis gentibus que sunt super terram. Peregrino, qui intra portas tuas est, da ut comedat, aut uende ei: quia tu populus sanctus es Domini Dei tui: ut discas timere Dominum Deum tuum omni tempore, ut comedant et saturabuntur: ut benedicat tibi Dominus Deus tuus in cunctis operibus manuum tuarum que  feceris.  Ciuem et propinquum repetendi non habebis potestatem. Et omnino indigens mendicus inter uos non erit: ut benedicat tibi Dominus in terram, quam traditurus est tibi in possessionem. Si tamen audieris uocem Domini Dei tui, et custodieris uniuersa que eius sunt, que ego precipio tibi hodie, ut pollicitus es: fenerabis gentibus multis, et ipse a nullo accipies mutuum: dominaberis nationibus plurimis, et tui nemo dominabitur. Caue ne forte subrepat tibi impia cogitatio: ne auertas oculos tuos a paupere fratre tuo, nolens ei quod postulat mutuum commodare: ne clamet contra te ad Dominum, et fiat tibi in peccatum. Sed dabis ei: nec ages quippiam callide in eius necessitatibus subleuandis: ut benedicat tibi Dominus  Deus tuus in omni tempore, in cunctis ad que manum miseris. Non deerunt pauperes in terra habitationis tue: idcirco ego precipio tibi, ut aperias manum fratri tuo egeno et pauperi, qui tecum uersatur in terra: ut benedicat tibi Dominus Deus in cunctis operibus tuis. R\. Amen.


Lectio libri Esaie Prophete .

R\. Deo gratias.

Ecce non est adbreuiata manus Domini ut saluare nequeat, neque adgrauata est auris ut non audiat: Sed iniquitates uestre diuiserant inter uos et Deum uestrum, et peccata uestra absconderant faciem eius a uobis ne exaudiat. Manus enim uestre pollute sunt sanguine, et digiti uestri iniquitate: labia uestra  locuta sunt mendacium, et lingua uestra iniquitatem fatetur. Non est qui inuocet iustitiam, nec est qui iudicet uere: sed confidunt in nichilo, et loquuntur uanitates: conceperunt laborem, et pepererunt iniquitatem. Oua aspidum ruperunt, et 449 telas aranee texuerunt: qui comederit de ouis eorum, morietur: et quod confotum ex eo, erumpet in regulum. Tele eorum non erunt in uestimentum, neque operientur uestimentis suis: opera eorum opera inutilia; opus iniquitatis in manibus eorum. Pedes eorum ad malum currunt, et festinant ut effundant sanguinem innocentem: cogitationes eorum cogitationes inutiles: uastitas et contritio in uiis eorum. uiam pacis nescierunt, et non est iudicium in gressibus eorum: semite eorum incuruate sunt  eis: omnis qui calcat in eis, ignorat pacem. Propter hoc elongatum est iudicium a uobis, et non apprehendet uos iustitia: expectauimus lucem, et ecce tenebre; splendorem, et in tenebris ambulauimus. Palpauimus sicut ceci parietem, et quasi absque oculis adtrectauimus: impegimus meridie quasi in tenebris, et caliginosi quasi mortui. Rugiemus quasi ursi omnes, et quasi columbe meditantes gememus: expectauimus iudicium, et non est; salutem, et elongata est a nobis. Multiplicate sunt enim iniquitates nostre coram te, et peccata nostra responderunt nobis: quia scelera nostra nobiscum, et iniquitates nostras cognouimus, peccare et mentiri contra Dominum: et auersi sumus ne iremus post tergum Dei nostri, ut loqueremur calumniam et transgressionem:  concepimus, et locuti sumus de corde uerba mendacii. Et conuersum est retrorsum iudicium, et iustitia longe stetit: quia corruit in platea ueritas, et equitas non potuit ingredi. Et facta est ueritas in obliuione: et qui recessit a malo, prede patuit: et uidit Dominus, et malum apparuit in oculis eius, quia non est iudicium: et uidit quia non est uir: et aporiatus est, quia non est qui occurrat: et saluauit sibi brachium sanctum suum, et iustitia eius ipsa confirmauit eum. R\. Amen.


Sequentia epistole Pauli Apostoli ad Galatas .

R\. Deo gratias.

Fratres, omnis lex in uno sermone completur: Diliges proximum tuum sicut te ipsum. Quod si inuicem  mordetis, et comeditis: uidete ne ab inuicem consumamini. Dico autem: Spiritu ambulate, et desideria carnis non perficietis. Caro enim concupiscit aduersus spiritum: spiritus autem aduersus carnem: hec enim inuicem aduersantur sibi: ut non quecumque uultis, illa faciatis. Quod si spiritu ducimini, non estis sub lege. Manifesta autem sunt opera carnis: que sunt fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, hereses, inuidie, homicidia, ebrietas, comessationes, et his similia: que dico uobis, sicut et predixi, quoniam qui talia agunt, regnum Dei non consequentur. Fructus autem Spiritus est: caritas, gaudium, pax, longanimitas, bonitas, benignitas,  fides, modestia. Aduerus huiusmodi non est lex. Qui autem sunt Christi, carnem suam crucifixerunt cum uitiis, et concupiscentiis. Si uiuimus spiritu, spiritu ambulemus. Non efficiamur inanis glorie cupidi inuicem prouocantes inuicem inuidentes.  Fratres, etsi preoccupatus fuerit homo in aliquo delicto, uos, qui spirituales estis, componite huiusmodi in spiritu lenitatis, considerans te ipsum, ne et tu tenteris. Alter alterius onera portate, et sic implebitis legem Christi. R\. Amen.

Antiphona 1. Ante te, Domine, omne desiderium nostrum: et gemitus noster non est absconditus a te. Cor enim nostrum conturbatum est in nobis. u\. Ne derelinquas me Domine Deus meus: ne discesseris a me. Psalmus XXXuII.

 Oratio. Domine ante te omne desiderium nostrum; et gemitus noster non est absconditus a te: presta ergo, que desideramus; et parce, que gessimus: simulque et fructum nostris tribue desideriis; et ueniam concede peccatis. R\. Amen.

Per.

Antiphona 2. Humiliata est in puluerem anima nostra: adhesit in terra uenter noster: Exsurge, quare obdormis Domine? exsurge, et ne repellas nos in finem. Psalmus XLIII.

u\. Deus auribus nostris audiuimus, et patres nostri annuntiauerunt nobis.

Oratio. Rex Deus noster, qui mandas salutem Iacob, insurgentium in nos tentationum impetus, tui nominis maiestate deuince; et insidiantium inimicorum  laqueos brachii tui uirtute confringe: ut qui cordis secreta cognoscis; conscientie maculas abluas; fidem nostram in te firmam efficias; humilitatem placatus intendas; et in defensione nostri semper exsurgas. R\. Amen.

Per.

Antiphona 3. Audi populus meus, et loquar: Isrel, et testificabor tibi: quoniam Deus Deus tuus ego sum. In tribulatione inuocasti me, et liberaui te, et exaudiui te in abscondito tempestatis. u\. Deus deorum Dominus locutus est: et uocauit terram a solis ortu usque ad occasum: ex Sion species decoris eius. Psalmus XLIX.

R\. Custodi Domine animas nostras, quia sanctus  es: 450 saluum fac populum tuum, Deus, sperantem in te. Quia tu suauis, ac mitis es; et multum misericors P. Inuocantibus te. Auribus percipe orationem nostram. u\. In die tribulationis mee Deum exquisiui, manibus meis nocte coram ipso: et non sum deceptus. Negauit consolari anima mea. u\. Protege Domine ciuitatem istam, et esto adiutor populo tuo, et libera nos ab omnibus malis, quibus nos tradidisti. u\. Domine refugium factus es nobis, a generatione in generationem. Priusquam fierent montes, aut firmaretur orbis terre; a seculo et in eternum tu es. u\. Reddat tibi in memoria, Deus, opus manuum tuarum; ne recordatus furis omnibus sceleribus nostris: fac nobiscum propter nomen tuum. u\. Gloria, et honor.

 Preces. uerbum Patris Altissimi, P. Redemptor, peccantibus miserere: u\. Elide nostrum facinus, qui pro nobis es traditus; P. Redemptor. u\. Purifica nos a uitiis; qui cesus es alapis; P. Redemptor. u\. Qui pro nobis potatus es felle, nos reple dulcedine; P. Redemptor. u\. Accende nos igne Crucis tue, quos redemisti sanguine; P. Redemptor.

Oratio. Inuocamus te Domine in die tribulationis, ut nos eripias, fideique nutrimentis et nos crescere facias: ut quod mente proficimus, tibi seruiat; et usus nostre actionis laus sit tui perpetim nominis.

Pater noster. A malo nos libera. fol. 10.

Benedictio, Quere illam, que dicitur in Tertia per totum annum.



Ad Sextam.


Prophetia. Domine miserere nostri. fol. 434.

Antiphona 1. Audi Domine deprecationem populi tui; et cunctorum preces orantium in isto loco, Deus, de celo exaudi. u\. Quia tu Domine suauis, ac mitis es; et multum misericors inuocantibus te. Psalmus LXXXu.

Oratio. Saluos nos fac seruos tuos, Domine Deus noster, sperantes in te; quia suauis ac mitis multumque misericors es: respice in nos, ac miserere nostri: ut nominis tui magnitudine cor nostrum letetur; te timeat, ut letetur: deduc nos in uia tua; et ambulantes in ueritate tua consolare adiutorio, et adiuua consolando. R\. Amen.

Per.

 Antiphona 2. Tu nobis es, Domine refugium a pressura, que circumdedit nos: multa sunt enim flagella peccatorum nostrorum. u\. Beati, quorum remisse sunt iniquitates: et quorum tecta sunt peccata. Psalmus XXXI.

Oratio. Dona nobis Domine peccatorum remissionem, qui purgatis prestas beatitudinem: esto refugium a pressura damnationis, qui indultor es libertatis: et quia multa flagella peccatorum in nobis, plaga inruente, deseuiunt, in te confidendo circumdari nos misericordia tua sentiamus. R\. Amen.

Per.

Antiphona 3. Miserere nobis Domine, miserere: quia multum repleti sumus contemptu. u\. Ad te leuamus oculos nostros, qui habitas in celis.  Psalmus CXXII.

R\. Non est Deus preter te Domine. Innoua signa, et immuta mirabilia. Miserere plebi tue super quam inuocatum est nomen tuum. Miserere ciuitati sanctificationis tue. Reple Sion inenarrabilibus uerbis tuis; pro gloria tua populum. u\. Tu Dominus noster suauis, ac mitis es, patiens, et cum omni misericordia disponens omnia; et si peccauimus in te; tui sumus expectantes misericordiam tuam. u\. Quique terrigine, ac filii hominum: simul in unum diues et pauper. u\. Exaudi Domine: placare Domine, adtende, et fac; ne moreris propter temetipsum, Deus meus. u\. Cognoscimus Domine peccata nostra, et iniquitates patrum nostrorum: peccauimus coram  te; parce nobis Domine. u\. Miserere Deus omnium, quoniam omnia potes, et dissimulas peccata hominum propter penitentiam. u\. Tu Domine uirtutum cum tranquillitate iudicas, et cum magna reuerentia disponis omnia. u\. Ego sum Deus: ambulate coram me, et estote perfecti; ut possideatis terram hereditatis uestre. u\. Ego sum, et pactum meum mecum, dicit Dominus. Conuertimini ad me, et plangite: et ego consolabor uos uelociter. u\. Gloria, et honor. Reiteretur R\. Non est Deus.

Preces. Quos redemisti sanguine, P. Tua salua potentia, Christe misericors: u\. Pro quibus flagellis cesus adductus es, P. Tua: u\. Pro quorum crimine, Piissime, cruci affixus es, P. Tua: u\. Pro  quibus uerberatus, capite percussus es, P. Tua: u\. Qui tibi flentes mala nostra pandimus; P. Tua salua potentia.

Oratio. Miserere nobis Domine; expectationi nostre quesitum auxilium tribue: ut, qui superborum  repleti sumus contemptu, defensionis tue muniamur auxilio.

Pater noster. A malo nos libera. fol. 10.

Ad Nonam dicatur, ut in Nona de secunda Die Ieiunii precedenti. fol. 445 et 446.





[PSALTERIUM.]



IN NOMINE DOMINI INCIPIT LIBER PRIMUS PSALMORUM SECUNDUM DAuID PROPHETAM.



INCIPIT PRIMUS PSALMUS. Prophetia de Domino Iesu Christo, sibe fructu iustorum et interitu impiorum.


[I] Aรฑa. In lege Domini fuit uolumtas eius die, ac nocte: in lege eius meditabitur.

Beatus uir qui non abiit in consilio impiorum, et in uia peccatorum non stetit * et in catedra pestilentie non sedit.

Sed in lege Domini fuit uoluntas eius * et in lege eius meditabitur die, ac nocte.

Et erit tamquam lignum, quod plantatum est * secus decursus aquarum.

Quod fructum suum dabit in tempore suo: et folium eius non decidit * et omnia quecumque fecerit, prosperabuntur.

 Non sic impii, non sic * sed tamquam pulbis, quem proicit uentus a facie terre.

Ideo non resurgunt impii in iudicio * neque peccatores in consilio iustorum.

Quoniam nobit Dominus uiam iustorum * et iter impiorum peribit.



II. In finem Psalmus Dauid.

Aรฑa. Nunc reges intelligite, erudimini omnes qui iudicatis terram: seruite Domino in timore.

Quare fremuerunt gentes * et populi meditati sunt inania?

Adstiterunt reges terre * et principes conuenerunt in unum aduersus Dominum, et aduersus Christum  eius.

Disrumpamus uincula eorum * et proiciamus a nobis iugum ipsorum.

Qui habitat in celis, inridebit eos * et Dominus subsannabit eos.

Tunc loquetur ad eos in ira sua * et in furore suo conturbabit eos.


Diapsalma.

Ego autem constitutus sum rex ab eo super Syon montem sanctum eius * predicans preceptum Domini.

Dominus dixit ad me: Filius meus es tu; * ego odie genui te.

 Pete a me, et dabo tibi gentes hereditatem tuam * et possessionem tuam terminos terre.

Reges eos in uirga ferrea * et tamquam uas figuli confringes eos.

Et nunc reges intelligite * erudimini omnes, qui iudicatis terram.

Seruite Domino in timore * et exultate ei cum tremore.

Adpreendite disciplinam, ne quando irascatur Dominus * et pereatis a uia iusta.

Cum exarserit in brebi ira eius * beati omnes, qui confidunt in eum.



III. Psalmus Dauid, cum fugerit a facie Absalonis filii sui.

Domine quid multiplicati sunt qui tribulant me?  * multi insurgunt aduersum me.

Multi dicunt anime mee * non est salus illi in Deo eius.


Diapsalma.

Tu autem, Domine, susceptor meus es * gloria mea, et exaltans caput meum.

uoce mea ad Dominum clamabi * et exaudibit me de monte sancto suo.


Diapsalma.

Ego dormibi, et quiebi, et resurrexi * quoniam Dominus suscitabit me.

Non timebo millia populi * circumdantis me:

Exurge Domine * salbum me fac Deus meus.

Quoniam tu percusisti omnes aduersantes mihi  sine causa * dentes peccatorum conteruisti.

Domini est salus * et super populum tuum benedictio tua.



Iu. uictori in Psalmis Cantici Dauid.

Aรฑa. Quum inuocarem te, exaudisti me: Deus iustitie liberasti me.

[II] Quum inuocarem te, exaudisti me, Deus, iustitie mee: * in tribulatione dilatasti me.

Miserere mei, Domine: * et exaudi orationem meam.

Filii hominum, usquequo grabes corde: * ut quid diligitis uanitatem, et queritis mendacium.


 Diapsalma.

Scitote quoniam magnificabit Dominus sanctum suum: * Dominus exaudiet me dum clamabero ad eum.

Irascimini, et nolite peccare; * que dicitis in cordibus uestris, et in cubilibus uestris compungimini.


Diapsalma.

Sacrificate sacrificium iustitie, et sperate in Domino. * Multi dicunt, quis ostendit nobis bona?

Signatum est super nos lumen uultus tui Domine * dedisti letitiam in corde meo.

A tempore frumenti, uini, et olei sui * multiplicati sunt.

In pace in idipsum dormiam, et requiescam *  quoniam tu, Domine, singulariter in spe constituisti me.



u. uictori pro hereditatibus. Canticum Dauid.

Aรฑa. Mane exaudies uocem meam, Domine: mane adstabo tibi, et adorabo te.

uerba mea auribus percipe, Domine, intellige clamorem meum * intende uoci orationis mee,

Rex meus, et Deus meus * quoniam ad te orabo, Domine.

Mane exaudies uocem meam * mane adstabo tibi, et uidebo te.

Quoniam tu es Deus nolens iniquitatem * non habitabit iuxta te malignus, neque permanebunt iniusti ante oculos tuos.

 Odisti Domine omnes, qui operantur iniquitatem * perdes eos, qui locuntur mendacium.

uirum sanguinum, et dolosum abominabit Dominus: ego autem in multitudine misericordie tue sperabo. * Introibo in domum tuam: adorabo ad templum sanctum tuum in timore tuo.

Domine deduc me in iustitia tua propter inimicos meos * dirige in conspectu tuo uiam meam.

Quoniam non est in ore eorum ueritas * cor eorum uanum est.

Sepulcrum patens est guttur eorum * linguis suis dolose agebant.

Iudica illos Deus * decidant a cogitationibus suis.

Secundum multitudinem inpietantium eorum expelle eos * quoniam exacerbaberunt te, Domine.

 Letentur omnes, qui sperant in te: in eternum exultabunt, et inhabitabis in eis * et gloriabuntur in te omnes, qui diligunt nomen tuum.

Quoniam tu Domine, benedices iustum: * Domine, ut scutum bone uoluntatis tue coronasti nos.



uI. uictori in psalmis super octaba. Canticum Dauid.

Aรฑa. Ne in ira tua arguas me, Domine.

Domine ne in ira tua arguas me * neque in furore tuo corripias me.

Miserere mei, Domine, quoniam infirmus sum * sana me, Domine.

Quoniam turbata sunt ossa mea * et anima mea turbata est ualde.

Et tu, Domine, usquequo conuertere, et eripe  animam meam * saluum me fac propter misericordiam tuam.

Quoniam non est in morte, qui memor sit tui * in inferno autem quis confitebitur tibi?

Laborabi in gemitu meo, lababo per singulas noctes lectum meum * lacrimis stratum meum rigabo.

Turbatus est pre ira oculus meus * inueterabi inter omnes inimicos meos.

Discedite a me omnes qui operamini iniquitatem: quoniam exaudibit Dominus uocem fletus mei * exaudibit Dominus deprecationem meam: Dominus orationem meam suscepit.

Erubescant, et confundantur omnes inimici mei * auertantur retrorsum, et confundantur ualde uelociter.



uII. Psalmus Dauid, quem canebat Domino pro uerbis Cusi filii gemini.


Aรฑa. Iustum adiutorium meum a Domino, qui saluos facit rectos corde.

Domine Deus meus in te sperabi * libera me ab omnibus persequentibus me, et eripe me.

Ne quando rapiat, ut leo, animam meam * dum non est, qui redimat, neque qui saluum faciat.

[III] Domine, Deus meus si feci istud: si est iniquitas in manibus meis; si reddidi retribuentibus mihi mala * decidam merito ab inimicis meis inanis.

Persequatur inimicus animam meam, et compreendat eam, et conculcet in terra uitam meam * et gloriam meam in puluerem deducat.


Diapsalma.

 Exurge Domine in ira tua * et exaltare in finibus inimicorum tuorum.

Exurge Domine Deus meus in precepto, quod mandasti: et sinagoga populorum circumdabit te * et propter hanc in altum regredere, Domine.

Iudica populos: iudica me, Domine, salbum me fac secundum iustitiam meam * et secundum innocentiam manuum mearum super me.

Consummetur nequitia peccatorum; * et dirige iustum scrutans corda, et renes Deus.

Iustum adiutorium meum a Domino * qui saluos facit rectos corde.

Deus iudex iustus, fortis, et patiens * nunquid irascitur per singulos dies?

Nisi conuertamini, gladium suum uibrabit * arcum  suum tetendit, et parauit illum.

Et in eo parauit uasa mortis * sagittas suas ardentes et fecit.

Ecce parturit iniustitia * concepit dolorem et peperit iniquitatem.

Lacum aperuit, et fodit eum * et incidit in fobeam, quam operatus est.

Conuertitur dolor eius in capite eius * et iniquitas eius in uertice ipsius descendit.

Confitebor Domino secundum iustitiam eius * et psallam nomini Domini altissimi.



uIII. In finem pro torcularibus Psalmus Dauid.

Aรฑa. Quam admirabile est nomen tuum, Domine, in uniuersa terra.

 Domine, Dominus noster * quam admirabile est nomen tuum in uniuersa terra.

Quoniam elebata est magnificentia tua supra celos * ex ore infantium, et lactantium perfecisti laudem.

Propter inimicos tuos * ut dextruas inimicum, et defensorem.

Quoniam uidebo celos, opera digitorum tuorum * lunam, et stellas, quas tu fundasti.

Quid est homo, quod memor es eius * aut filius hominis, quoniam uisitas eum.

Minorasti eum paulo minus ab angelis * gloria, et honore coronasti eum: et constituisti eum super opera manum tuarum.

Omnia subiecisti sub pedibus eius, obes, et boues  * uniuersa insuper et pecora campi.

uolucres celi, et pisces maris * qui perambulant semitas maris.

Domine, Dominus noster quam admirabile est nomen tuum in uniuersa terra.



IX. uictori pro morte filii Canticum Dauid.

Aรฑa. Letabor, et exultabo in te, et psallam nomini tuo, Altissime.

Confitebor tibi, Domine; in toto corde meo * narrabo omnia mirabilia tua.

Letabor, et exultabo in te * et psallam nomini tuo Altissime.

In conuertendo inimicum meum retrorsum * infirmabuntur, et perient a facie tua.

 Quoniam fecisti iudicium meum, et causam meam * sedes super tronum, qui iudicas equitatem.

Increpasti gentes, et periit impius * nomen eorum delesti in eternum, et in seculum seculi.

Inimici defecerunt framea in finem * et ciuitates eorum dextruxisti.

Periit memoria eorum cum sonitu * et Dominus in eternum permanet.

Parabit in iudicio sedem suam * et ipse iudicabit orbem terre in equitate.

Iudicabit populos cum iustitia, et factus est Dominus refugium pauperum * adiutor in opportunitatibus, in tribulatione.

Et sperent in te omnes, qui noberunt nomen  tuum * quoniam non derelinquis querentes te, Domine.

Psallite Domino, qui habitatis in Syon * adnuntiate inter gentes mirabilia eius.

Quoniam requirens sanguinem eorum, memoratus est * et non est oblitus orationes pauperum.

Miserere mei Domine, et uide humilitatem meam de inimicis meis * qui exaltas me de portis mortis, ut adnuntiem omnes laudes tuas in portis filie Syon: exultabo in salutari tuo.

Infixe sunt gentes in interitu, quem fecerunt * in laqueo, quem occultaberunt, compreensus est pes eorum.

Cognoscitur Dominus iudicia faciens * in operibus  manuum suarum compreensus est peccator.

Conuertantur peccatores * in infernum omnes [Iu] gentes, qui oblibiscuntur Dominum.

Quia non in finem oblibiscetur pauperis * patientia pauperum non peribit in finem.

Aรฑa. Tibi derelictus est pauper, pupillo tu eris adiutor.

[Figure: [Character] 1Kb] Exurge, Domine, non preualeat homo * iudicentur gentes in conspectu tuo.

Constitue, Domine, legislatorem super eos * ut sciant gentes, quoniam homines sunt.


Diapsalma.

Ut quid, Domine, recessisti longe * despicis in opportunitatibus, in tribulatione?

 In superuia impii incenditur pauper * compreenduntur in cogitationibus suis, quas cogitant.

Quoniam laudatur peccator in desideriis anime sue * et qui inique gerit, benedicetur.

Exacerbauit Dominum peccator * secundum multitudinem ire sue requiret.

Non est Deus in conspectu eius * polluntur uie eius in omni tempore.

Auferuntur iudicia tua a facie eius * omnium inimicorum suorum dominabitur.

Dixit enim in corde suo non mobebor * a generatione in generatione sine malo.

Cuius maledictione os plenum est, et amaritudine, et dolo * sub lingua eius labor, et dolor.

Sedet in insidiis cum diuitibus in occultis, ut interficiat  innocentem * oculi eius in pauperem respiciunt.

Insidiatur in occultis, sicut leo in cubili suo * insidiatur, ut rapiat pauperem, rapere pauperem.

Donec adducat eum in conuersatione sua, et in laqueo suo humiliabit eum * inclinabit se, et cadet, dum dominabitur pauperi.

Dixit enim in corde suo: Oblitus est Deus * auertit faciem suam, ne uideat usque in finem.

Exurge, Domine Deus meus, et exaltetur manus tua * ne oblibiscaris pauperem in finem.

Cuius causa irritauit impius Deum? * dixit enim in corde suo: Non requiret Deus.

uides quoniam tu laborem, et dolorem consideras * ut tradas eum in manibus tuis.

 Tibi derelictus est pauper * pupillo tu eris adiutor.

Conteres brachia peccatoris, et maligni * requiretur delictum eius, nec inuenietur.

Regnabit Dominus in eternum et in seculum seculi * peribitis gentes de terra eius.

Desiderium pauperum exaudibit Dominus * deprecationes cordis eorum exaudibit auris tua.

Iudicare pupillo, et humili * ut non apponat ultra magnificare se homo super terram.



X. In finem Psalmus Dauid.

Aรฑa. Quoniam iustus Dominus, et iustitiam dilexit equitatem uidit uultus eius.

 In Domino confido * quomodo dicitis anime mee transmigra in monte sicut passer.

Quoniam ecce peccatores tetenderunt arcum * paraberunt sagittas suas in faretra, ut sagittent in obscuro rectum corde?

Quoniam quem tu perfecisti, ipsi dextruxerunt: * iustus autem quid fecit?

Dominus in templo sancto suo * Dominus in celo sedes eius: oculi eius in pauperem respiciunt.

Palpebra eius interrogat filios hominum: Dominus interrogat iustum, et impium: * qui autem diligit iniquitatem, odit animam suam.

Pluit super peccatores laqueus ignis * sulfur, et spiritus procellarum, pars calicis eorum.

Quoniam iustus Dominus, et iustitiam dilexit *  equitatem uidit uultus eius.



XI. In finem pro octaba. Psalmus Dauid.

Aรฑa. Propter miserias inopum, et gemitus pauperum, nunc exurgam, dicit Dominus.

Salbum me fac, Domine, quoniam defecit sanctus * quoniam diminute sunt ueritates a filiis hominum.

uana locuti sunt unusquisque ad proximum suum * labia dolosa in corde, et de corde locuti sunt mala.

Disperdat Dominus uniuersa labia dolosa * et linguam magniloquam.

Qui dixerunt: Lingua nostra magnificabimur *  labia nostra a nobis sunt: quis noster est Dominus?

Propter miserias inopum, et gemitus pauperum * nunc exurgam, dicit Dominus.

Ponam super salutarem meum * fiducialiter agam in eo.

Eloquia Domini eloquia casta * argentum igne examinatum terre purgatum septuplum.

Tu, Domine, serbabis nos, et custodies nos a generatione hac * in eternum.

In circuitu impii ambulabunt * secundum altitudinem tuam multiplicasti filios hominum.



XII. In finem Psalmus Dauid.

[u] Aรฑa. Exultabit cor meum in salutari tuo: cantabo  Domino, qui bona tribuit mihi.

Usquequo, Domine, obliuisceris me in finem? * quousque auertis faciem tuam a me?

Quandiu ponam consilium in animam meam * dolorem in corde meo per diem.

Usquequo exaltabitur * inimicus meus super me?

Respice, et exaudi me, Domine Deus meus * inlumina oculos meos, ne umquam obdormiam in morte:

Ne quando dicat inimicus meus: * Preualui aduersus eum.

Qui tribulant me, exultabunt, si motus fuero * ego autem in tua misericordia sperabo.

Exultabit cor meum in salutari tuo * cantabo Domino,  qui bona tribuit mihi, et psallam nomini Domini altissimi.



XIII. In finem Psalmus Dauid.

Aรฑa. Dixit insipiens in corde suo: Non est Deus: Tu Deus noster es?

Dixit insipiens in corde suo: * Non est Deus.

Corrupti sunt et abominabiles facti sunt in uoluptatibus suis * non est, qui faciat bonum: non est usque ad unum.

Dominus de celo prospexit super filios hominum * ut uideat, si est intelligens, aut requirens Deum.

Omnes declinaberunt: simul inutiles facti sunt in uoluptatibus suis: * non est qui faciat bonum, non est usque ad unum.

 Sepulcrum patens est guttur eorum * linguis suis dolose agebant.

uenenum aspidum sub labiis eorum * quorum os maledictione et amaritudine plenum est.

ueloces pedes eorum ad effundendum sanguinem: contritio, et infelicitas in uiis eorum, et uiam pacis non agnoberunt * non est timor Dei ante oculos eorum.

Nonne cognoscent omnes * qui operantur iniquitatem,

Qui deuorant plebem meam, sicut cibum panis: Dominum non inuocaberunt * illic trepidaberunt timore, ubi non erat timor.

Quoniam Dominus in generatione iusta est * consilium inopis confudisti, quoniam Deus spes eius est.

 Quis dabit ex Sion salutare Isrel * in auertendo Dominus captiuitatem plebi sue, letetur Iacob, et exultet Isrel.



XIu. Psalmus Dauid.

Aรฑa. Quis habitabit, Domine, in tabernaculo tuo, aut quis requiescit in monte sancto tuo?

Domine, quis habitabit in tabernaculo tuo? * aut quis requiescit in monte sancto tuo?

Qui ingreditur sine macula, et operatur iustitiam: qui loquitur ueritatem in corde suo, et non egit dolum in lingua sua: nec fecit proximo suo malum, et opprobrium non accepit aduersus proximum suum * ad nichilum deductus est in conspectu eius malignus: timentes autem Dominum magnificat.

 Qui iurat proximo suo, et non decipit eum * qui pecuniam suam non dedit ad usuram, et munera super innocentem non accepit.

Qui facit hec * non commobebitur in eternum.



Xu. Titulus inscriptione Psalmus Dauid.

Aรฑa. Dixi Domino: Deus meus es tu.

Conserua me, Domine, quoniam in te sperabi, dixi Domino: * Deus meus es tu, quoniam bonorum meorum non indiges.

Sanctis qui in terra sunt eius * mirificauit omnes uoluntates suas inter illos.

Multiplicate sunt enim infirmitates eorum * post te acceleraberunt.

 Non congregabo conuenticula eorum de sanguinibus * nec memor ero nomina illorum per labia mea.

Dominus pars hereditatis mee, et calicis mei * tu es, qui restituisti mihi hereditatem meam.

Funes ceciderunt mihi in preclaris * etenim hereditas mea preclara est mihi.

Benedicam Domino, qui mihi tribuit intellectum * insuper et usque ad noctem increpaberunt me renes mei.

Preuidebam Dominum in conspectu meo semper * quoniam a dextris est mihi, ne unquam commobear.

Propter hoc delectatum est cor meum, et exultabit lingua mea * insuper et caro mea requiescet in spe.

Quoniam non derelinques animam meam in infernum  * nec dabis sanctum tuum uidere corruptionem.

Notas mihi fecisti uias uite * adimplebis me letitia cum uultu tuo: delectationes in dextera tua usque in finem.



XuI. In finem Oratio ipsi Dauid.

[uI] Aรฑa. Exaudi Deus iustitiam meam, intende deprecationem meam, auribus percipe, Domine, orationem meam.

Exaudi, Deus, iustitiam meam, intende deprecationem meam, * auribus percipe orationem meam, et non in labiis dolosis.

De uultu tuo iudicium meum prodeat * oculi mei uideant equitatem.

 Probasti cor meum, et uisitasti * noctem igne me examinasti, et non est inuenta in me iniquitas.

Ut non loquatur os meum opera hominum * propter uerba labiorum tuorum ego custodibi uias duras.

Perfice gressus meos in semitis tuis * ut non mobeantur uestigia mea.

Ego clamabi, quia exaudisti me, Deus: * inclina aurem tuam mihi, et exaudi uerba mea.

Mirifica misericordias tuas, qui salbos facis sperantes in te * a resistentibus dextere tue.

Aรฑa. Custodi me, Domine, ut pupillam oculi; sub umbra alarum tuarum protege me.

[Figure: [Character] 1Kb] A facie impiorum, qui me afflixerunt: inimici mei animam meam circundederunt * adipe suo concluserunt: os eorum locutum est superbia.

 Proicientes me nunc circundederunt * oculos suos statuerunt declinare in terram.

Susceperunt me, sicut Leo paratus ad predam * et sicut catulus Leonis habitans in abditis.

Exurge, Domine, preueni eos, et subuerte illos * eripe animam meam ab impio, frameam tuam de manu inimicorum.

Domine, a paucis a terra dispertire eos * et supplanta eos in uita ipsorum.

De absconditis tuis adimpletus est uenter eorum * saturati sunt desideriis, et reliquerunt, que superfuerunt paruulis suis.

Ego autem cum iustitia apparebo in conspectu tuo * satiabor, dum manifestabitur gloria tua.



XuII. uictori seruo Domini Dauid, qui locutus est ad Dominum uerba cantici huius in die qua liberauit eum Dominus de manu omnium inimicorum suorum, et de manu Saul, et ait:


Aรฑa. uirtus mea: diligam te, Domine, firmamentum meum.

Diligam te, Domine * uirtus mea.

Dominus firmamentum meum, et refugium meum * et liberator meus.

Deus meus adiutor meus, et sperabo in eum * protector meus, et cornu salutis mee, et redemptor meus.

Laudans inuocabi Dominum * et ab inimicis meis saluus ero.

 Circundederunt me gemitus mortis * et torrentes iniquitatis conturbaberunt me.

Dolores inferni inuenerunt me * preuenerunt me laquei mortis.

Et in tribulatione mea inuocabi Dominum * et ad Deum meum clamabi.

Et exaudibit de templo sancto suo uocem meam * et clamor meus in conspectu eius, et introibit in aures eius.

Respexit, et commota est, et contremuit terra * et fundamenta montium conturbata sunt, et commota sunt, quoniam iratus est ei Deus.

Ascendit fumus in ira eius * et ignis a facie eius exardescit.

Carbones succensi sunt ab eo: et inclinauit celos,  et descendit * et caligo sub pedibus eius.

Ascendit super Cherubin * et uolauit.

uolauit super pennas uentorum, et posuit tenebras latibulum suum * in circuitu eius tabernaculum eius: tenebrosa aqua in nubibus eris.

Pre fulgore in conspectu eius nubes transierunt * grando, et carbones ignis.

Et intonuit de celo Dominus * et altissimus dedit uocem suam.

Misit sagittas suas, et dissipauit eos * et fulgura multiplicauit, et conturbauit eos.

Et apparuerunt fontes aquarum * et reuelata sunt fundamenta orbis terre.

Ab increpatione tua, Domine * et ab spiratione spiritus ire tue.

 Missit e summo, et accepit me et adsumsit me de multitudine aquarum * eruit me, quoniam uoluit me.

Liberauit me de inimicis meis fortissimis * et ab his, qui oderunt me, quoniam confortati sunt super me.

Preuenerunt me in die afflictionis mee; * et factus est Dominus protector meus.

Et produxit me in latitudine; * eruit me, quoniam uoluit me.

Liberauit me de inimicis meis potentibus; * et ab insurgentibus in me eripuit me.

Et retribuit mihi Dominus secundum iustitiam meam * et secundum innocentiam manuum mearum retribuit mihi.

 [uII] Quia custodibi uias Domini; * nec impie gessi a Deo meo.

Quoniam omnia iudicia eius in conspectu meo sunt semper; * et iustitias eius non reppuli a me.

Et ero immaculatus coram eo; * et obseruabo me ab iniquitate mea.

Et retribuit mihi Dominus secundum iustitiam meam; * et secundum innocentiam manuum mearum in conspectu oculorum eius.

Quum sancto sanctus eris; et cum uiro innocente innocens eris * et cum electo electus eris, et cum peruerso subuerteris.

Quoniam tu populum humilem salbum facies; * et oculos superborum humiliabis.

Aรฑa. Quis Deus preter Dominum, aut quis Deus  preter Deum nostrum? Deus qui precinxit me uirtutem.

[Figure: [Character] 1Kb] Quoniam tu inluminas lucernam meam, Domine * Deus meus inlumina tenebras meas.

Quoniam a te eripiar a tentatione; * et in Deo meo transgrediar murum.

Deus meus inpolluta uia eius: eloquia Domini igne examinata * protector est omnium sperantium in eum.

Quoniam quis Deus preter Dominum * aut quis Deus preter Deum nostrum?

Deus qui precinxit me uirtutem * et posuit immaculatam uiam meam.

Qui perficit pedes meos tamquam cerui * et super  excelsa statuit me.

Qui docet manus meas ad prelium * posuisti ut arcum ereum brachia mea.

Dedisti mihi protectionem salutis tue * et dextera tua, Deus, suscepit me, et disciplina tua ipsa me docebit, et doctrina tua diriget me in finem.

Dilatasti gressus meos subtus me * et non sunt infirmata uestigia mea.

Persequar inimicos meos, et compreendam illos: et non reuertar donec deficiant * affligam illos nec potuerunt stare: cadent subtus pedes meos.

Precinxisti me uirtutem ad bellum * supplantasti omnes insurgentes in me subtus me.

Et inimicorum meorum dedisti mihi dorsum * et odio me habentes disperdidisti.

 Clamaberunt, nec erat, qui salbos faceret ad Dominum * nec exaudibit eos.

Comminuam illos, ut pulberem ante faciem uenti * ut lutum platearum delebo eos.

Eripies me de contradictionibus populi * constitues me in caput gentium.

Plebs, quem non cognobi, serbiuit mihi * obauditu auris obaudibit mihi.

Filii alieni mentiti sunt mihi * filii alieni inueterauerunt, et claudicauerunt a semitis tuis.

uiuit Dominus, et benedictus Deus meus * et exaltetur Deus salutis mee.

Deus, qui das uindictam mihi * et subdedisti populos sub me.

Liberator meus Dominus de gentibus iracundis, et  ab insurgentibus in me exaltabis me * a uiro iniquo eripies me.

Propterea confitebor tibi in populis Domine * psalmum dicam nomini tuo.

Magnificans salutem Regis ipsius, et faciens misericordiam Christo suo Dauid; * et semini eius usque in seculum.



XuIII. uictori Canticum Dauid.

Aรฑa. Preceptum Domini lucidum inluminans oculos.

Celi enarrant gloriam Dei * et opera manuum eius adnuntiat firmamentum.

Dies diei eructuat uerbum * et nox nocti indicat scientiam.

 Non sunt loquele, neque sermones * quorum non audiantur uoces eorum.

In omnem terram exibit sonus eorum; * et in fines orbis terre uerba illorum.

In sole posuit tabernaculum suum * et ipse tamquam sponsus procedens e thalamo suo.

Exultabit ut gigans ad currendam uiam: e summo celo egressio eius * et occursum eius usque ad summum eius, nec est, qui se abscondat a calore eius.

Lex Domini inrepreensibilis conuertens animas: * testimonium Dei fidele sapientiam prestans paruulis.

Iustitie Domini recte letificantes corda * preceptum Domini lucidum inluminans oculos.

Timor Domini sanctus permanet in seculum seculi  * iudicia Dei uera iustificata in semetipsa.

Desiderabilia super aurum, et lapidem preciosum multum * et dulciora super mel, et fauum.

Etenim seruus tuus custodit ea * in custodiendo illa retributio multa.

Delicta quis intelligit? * ab occultis meis munda me Domine, et ab alienis parce seruo tuo.

Si mei non fuerint dominata; tunc immaculatus ero * et mundabor a delicto maximo.

[uIII] Et erit, ut complaceant eloquia oris mei * et meditatio cordis mei in conspectu tuo semper.

Domine adiutor meus * et redemtor meus.



XIX. uictori Canticum Dauid.

Aรฑa. Protegat te nomen Dei Iacob, mittat tibi auxilium  de sancto, et de Sion tueatur te.

Exaudiat te Dominus in die tribulationis * protegat te nomen Dei Iacob.

Mittat tibi auxilium de sancto * et de Sion tueatur te.

Memor sit omnis sacrificii tui * et holocaustum tuum pingue fiat.


Diapsalma.

Tribuat tibi Dominus secundum cor tuum * et omne consilium tuum confirmet.

Letabimur in salutari tuo * et in nomine Domini Dei nostri magnificabimur.

Impleat Dominus omnes petitiones tuas: nunc cognobi, quoniam saluum faciet Dominus Christum  suum, et exaudiet eum de celo sancto suo * in potentatibus salus dextere eius.

Hii in curribus, et in equis * nos autem in nomine Domini Dei nostri magnificabimur.

Ipsi obligati sunt, et ceciderunt * nos uero resurreximus, et erecti sumus.

Domine saluum fac regem * et exaudi nos in quacumque die inuocaberimus te.



XX. In finem Psalmus Dauid.

Aรฑa. Exaltare Domine in uirtute tua, cantabimus, et psallimus uirtutes tuas.

Domine in uirtute tua letabitur rex * et super salutare tuum exultabit ueementer.

Desiderium anime eius tribuisti ei * et deprecationem  labiorum eius non fraudasti eum.

Quoniam preuenisti eum in benedictione dulcedinis * posuisti in capite eius coronam de lapide pretioso.

uitam petit, et tribuisti ei * longitudine dierum in seculum seculi.

Magna est gloria eius in salute tua * gloriam, et magnum decorem impones super eum.

Quoniam dabis eum in benedictione in seculum seculi * letificabis eum in gaudio cum uultu tuo.

Quoniam rex sperabit in Domino * et in misericordia altissimi non commouebitur.

Inueniatur manus tua omnibus inimicis tuis * dextera tua inueniat omnes, qui te oderunt.

 Pones eos ut clibanum ignis * in tempore uultus tui.

Dominus in ira sua conturbabit eos * et deuorabit eos ignis.

Fructum eorum de terra perdes * et semen eorum a filiis hominum.

Quoniam declinaberunt in te mala * cogitaberunt consilium, quod non potuerunt stabilire.

Quoniam pones eos deorsum * et in reliquiis tuis preparare uultum illorum.

Exaltare, Domine, in uirtute tua * cantabimus, et psallimus uirtutes tuas.



XXI. In finem pro susceptione matutina Psalmus Dauid.

Aรฑa. Deus Deus meus respice in me, et ne derelinquas me.

 Deus Deus meus respice in me quare me dereliquisti * longe a salute mea uerba delictorum meorum.

Deus meus clamabo per diem, nec exaudies * in nocte, et non ad insipientiam mihi.

Tu autem in sancto habitas laus Isrel * in te speraberunt patres nostri: speraberunt, et liberasti eos.

Ad te clamaberunt, et salui facti sunt * in te speraberunt, et non sunt confusi.

Ego autem sum uermis, et non homo * opprobrium hominum, et abiectio plebis.

Omnes qui uidebant me, subsanabant me * locuti sunt labiis, et moberunt caput.

Sperauit in Domino, eripiat eum * salbum faciat eum, quoniam uult cum.

 Quoniam tu es, qui eduxisti me de uentre * spes mea ab uberibus matris mee.

In te iactatus sum ex utero: de uentre matris mee Deus meus es tu * ne discedas a me, quoniam tribulatio proxima est, et non est, qui adiubet.

Circundederunt me uituli multi * tauri pingues obsederunt me.

Aperuerunt in me os suum * sicut Leo rapiens, et rugiens.

Sicut aqua effusa sunt * et dispersa sunt omnia ossa mea.

Factum est cor meum tanquam cera liquefiens * in medio uentris mei.

Exaruit sicut testa uirtus mea, et lingua mea adhesit faucibus meis * et in puluerem mortis deduxerunt  me.

Quoniam circundederunt me canes multi * concilium malignantium obsedit me.

Foderunt manus meas, et pedes meos * et dinumeraberunt omnia ossa mea.

[IX] Ipsi uero consideraberunt, et conspexerunt me * diuiserunt sibi uestimenta mea, et super uestem meam miserunt sortem.

Tu autem Domine, ne elongaberis auxilium tuum a me * ad defensionem meam respice.

Eripe a framea animam meam * et de manu canis unicam meam.

Libera me de ore Leonis * et a cornibus unicornuorum humilitatem meam.

Aรฑa. Narrabo nomen tuum fratribus meis, in medio  Ecclesie laudabo te, Domine.

[Figure: [Character] 1Kb] Qui timetis Dominum, laudate eum * uniuersum semen Iacob, magnificate eum.

Timeat eum omne semen Isrel * quoniam non sprebit neque dispexit preces pauperum.

Neque auertit faciem suam a me; * et dum clamarem ad eum exaudibit me.

Apud te laus mihi est in Ecclesia magna * uota mea reddam coram timentibus eum.

Edent pauperes, et saturabuntur: et laudabunt dominum, qui requirunt eum * uiuit cor eorum in seculum seculi.

Reminiscentur, et conuertentur ad Dominum uniuersi fines terre * et adorabunt in conspectu eius  omnes patrie gentium.

Quoniam Domini est regnum * et ipse dominabitur genti.

Manducaberunt, et adoraberunt omnes diuites plebis in conspectu eius * procedunt uniuersi, qui descendunt in terra.

Et anima mea ipsi uiuet, * et semen meum seruiet illi.

Adnuntiabitur Domino generatio uentura * et adnuntiabunt celi iustitiam eius, populo qui nascetur, quem fecit Dominus.



XXII. In finem Psalmus Dauid.

Aรฑa. Nam et si ambulem in medio umbre mortis, non timebo mala: quoniam tu mecum es Deus.

 Dominus regit me, et nichil mihi deerit * et in loco uiridi, ibi me conlocabit.

Super aquam refectionis edocabit me * animam meam ibi conuertit.

Deduxit me super semitam iustitie * propter nomen suum.

Nam et si ambulem in medio umbre mortis * non timebo mala: quoniam tu mecum es.

uirga tua, et baculus tuus * ipsa me consolata sunt.

Parasti in conspectu meo mensam * aduersus eos, qui tribulant me.

Impinguasti in oleo caput meum * et poculum tuum inebrians, quam preclarum est.

Et misericordia tua subsequatur me omnibus diebus uite mee * ut inhabitem in domo Domini in longitudine  dierum.



XXIII. In finem Psalmus ipsi Dauid. Prima Sabbati.

Aรฑa. Ipse super maria fundauit eam et super flumina preparauit illam.

Domini est terra, et plenitudo eius * orbis terrarum, et uniuersi qui habitant in ea.

Ipse super maria fundauit eam * et super flumina preparauit illam.

Quis ascendit in montem Domini, aut quis stabit in loco sancto eius? * innocens manibus, et mundo corde.

Qui non accepit in uano animam suam * nec iurauit proximo suo in dolo.

Hic accipiet benedictionem a Domino * et misericordiam  a Deo salutari suo.

Hec est generatio querentium Dominum * requirentium faciem Dei Iacob.

Tollite portas principes uestras, et elebamini porte eternales; * et introibit Rex glorie.

Quis est iste Rex glorie? * Dominus fortis, et potens, Dominus potens in prelio.

Tollite portas principes uestras, et elebamini porte eternales; * et introibit Rex glorie.

Quis est iste Rex glorie? * uirtutum ipse est Rex glorie.



XXIu In finem Psalmus ipsi Dauid.

Aรฑa. Deus meus in te confido, non erubescam.

Ad te, Domine, lebabi animam meam * Deus meus  in te confido, non erubescam.

Neque inrideant in me inimici mei * etenim uniuersi, qui te expectant, non confundantur.

Confundantur iniqui * facientes uana.

uias tuas, Domine, notas fac mihi * et semitas tuas edoce me.

Dirige me in ueritate tua, et doce me * quia tu es Deus salutaris meus, et te sustinui tota die.

Reminiscere miserationum tuarum Domine * et misericordie tue, que a seculo sunt.

Delicta iuuentutis, et ignorantie mee ne memineris * secundum magnam misericordiam tuam memor esto mei.

Propter bonitatem tuam Domine, quia dulcis, et  rectus Dominus * propter hoc legem statuit delinquentibus in uiam.

[X] Diriget mites in iudicio * docebit mansuetos uias suas.

Uniuerse uie Domini misericordia et ueritas * requirentibus testamentum eius, et testimonia ipsius.

Propter nomen tuum, Domine, propitiaberis peccato meo * copiosum est enim.

Quis est homo, qui timeat Dominum * legem statuit ei in uia, qua elegit.

Anima eius in bonis demorabitur * et semen eius hereditatem possidebit terram.

Firmamentum est Dominus timentibus eum * et testamentum ipsius, ut manifestetur illi.

Oculi mei semper ad Dominum * quia ipse euellet  de laqueo pedes meos.

Respice in me, et miserere mei * quoniam unicus, et pauper sum ego.

Tribulationes cordis mei multiplicate sunt * de necessitatibus meis eripe me.

uide humilitatem meam, et laborem meum * et dimitte omnia peccata mea.

Respice inimicos meos quoniam multiplicati sunt * et odio iniquo oderunt me.

Custodi animam meam, et eripe me * Domine non confundar, quoniam inuocabi te.

Innocentes et recti adheserunt mihi * quoniam sustinui te, Domine.

Redime me Deus Isrel * ab omnibus angustiis meis.



XXu. Psalmus ipsi Dauid.


Aรฑa. Domine dilexi decorem domus tue et locum glorie maiestatis tue.

Iudica me Domine, quoniam ego in innocentiam meam ingressus sum * et in Deo sperans non infirmabor.

Proba me, Domine, et tenta me * ure renes meos, et cor meum.

Quoniam misericordia tua ante oculos meos est * et complacui in ueritate tua.

Non sedi in concilio uanitatis * et cum iniqua gerentibus non introibo.

Odio habui congregationes malignantium * et cum  impiis non sedebo.

Lauabo inter innocentes manus meas * et circumdabo altare tuum Domine.

Ut audiam uocem laudis tue * et enarrem uniuersa mirabilia tua.

Domine dilexi decorem domus tue * et locum habitationis glorie tue.

Ne perdas cum impiis animam meam * et cum uiris sanguinum uitam meam.

In quorum manibus iniquitates sunt * dextera eorum repleta est muneribus.

Ego autem in innocentiam meam ingressus sum * redime me, et miserere mei.

Pes enim meus stetit in uia recta * in ecclesiis benedicam Domino.



XXuI. Psalmus Dauid priusquam ungueretur.


Aรฑa. Inluminatio mea, et salus mea Dominus, quem timebo?

Dominus inluminatio mea, et salus mea * quem timebo?

Dominus defensor uite mee * a quo trepidabo?

Dum adpropinquant super me nocentes * ut edant carnes meas.

Qui tribulant me inimici mei * ipsi infirmati sunt, et ceciderunt.

Si consistant aduersum me castra * non timebit cor meum.

Et si insurgat in me prelium * in hoc ego sperabo.

 Unam petii a Domino, hanc requiram * ut inhabitem in domo Domini omnibus diebus uite mee.

Ut uideam uoluntatem Domini * et protegar a templo sancto eius:

Quoniam abscondit me in tabernaculo suo * in die malorum protexit me in abscondito tabernaculi sui, in petra exaltauit me.

Nunc autem exaltauit caput meum * super inimicos meos.

Circuibo, et immolabo in tabernaculo eius hostiam iubilationis * cantabo, et psalmum dicam Domino.

Aรฑa. Expecta Dominum, uiriliter age, et confortetur cor tuum, et expecta Dominum.

Exaudi Domine uocem meam, quam clamaui ad te * miserere mei, et exaudi me.

 Tibi dixi cor meum * quesiui uultum tuum, uultum tuum, Domine, requiram.

Ne auertas faciem tuam a me * nec declines in ira a seruo tuo.

Adiutor meus es tu, Domine * ne derelinquas me, neque despicias me, Deus salutaris meus.

Quoniam pater meus, et mater mea dereliquerunt me * Dominus autem adsumsit me.

Legem mihi statue Domine in uia tua * et dirige me in semita recta propter inimicos meos.

Ne tradideris me in manibus persequentium me * quoniam insurrexerunt in me testes iniqui, et mentita est iniquitas sibi.

[XI] Credo uidere bona Domini * in terra uiuentium.  Expecta Dominum uiriliter age * confortetur cor tuum, et expecta Dominum.



XXuII. In finem Psalmus Dauid.

Aรฑa. Dominus adiutor meus, et Redemtor meus, et in ipso sperauit cor meum, et adiutus sum.

Ad te, Domine, clamabi * Deus meus, ne sileas a me, et ero similis descendentibus in lacum.

Exaudi uocem deprecationis mee dum oro ad te * dum extollo manus meas ad templum sanctum tuum.

Ne simul tradas me cum peccatoribus * et cum operantibus iniquitatem, ne perdideris me.

Cum his qui locuntur pacem cum proximo suo * mala autem sunt in cordibus eorum.

Da illis. Domine secundum opera eorum, et secundum  nequitiam studiorum ipsorum * et secundum opera manuum illorum retribue illis, redde retributionem ipsorum ipsis.

Quoniam non intellexerunt in opera Domini, et in operibus manuum suarum non consideraberunt, * destrue illos, nec edificabis eos.

Benedictus Dominus, * quoniam exaudibit uocem deprecationis mee:

Dominus adiutor meus, et redemtor meus * et in ipso sperauit cor meum, et adiutus sum.

Et refloruit caro mea * et ex uoluntate mea confitebor illi.

Dominus fortitudo plebi sue * et protector salutarium Christi sui est.

Saluum fac populum tuum, Domine, et benedic  hereditati tue * et rege eos, et extolle eos usque in seculum.



XXuIII. Psalmus Dauid in consummationem Tabernaculi.

Aรฑa. In templo Domini omnes dicent gloriam, et sedebit Dominus rex in eternum.

Afferte Domino filii Dei * afferte Domino filios arietum.

Afferte Domino gloriam, et honorem: afferte Domino gloriam nomini eius * adorate Dominum in aula sancta eius.

uox Domini super aquas, Deus maiestatis intonuit * Dominus super aquas multas.

uox Domini in uirtute * uox Domini in magnificentia.

 uox Domini confringentis cedros, et confregit Dominus cedros Libani * et comminuit eos tanquam uitulum Libani, et dilectus sicut filius unicornuorum.

uox Domini intercidentis flammam ignis * uox Domini concutientis solitudinem, et commouebit Dominus desertum Cades.

uox Domini preparantis ceruos, et reuelabit Dominus condensa * et in templo eius omnes dicent gloriam.

Dominus diluuium inhabitabit * et sedebit Dominus rex in eternum.

Dominus uirtutem populo suo dabit * et benedicet populum suum in pace.



XXIX. In finem Psalmus Dauid pro dedicationis domus Domini.


Aรฑa. Domine Deus meus clamabi ad te, et sanasti me.

Exaltabo te, Domine, quoniam suscepisti me * nec delectasti inimicos meos super me.

Domine Deus meus clamabi ad te * et sanasti me.

Domine eduxisti ab inferis animam meam * saluasti me a descendentibus in lacum.

Psallite Domino sancti eius * et confitemini memorie sanctitatis eius.

Quoniam ira in furore eius * et uita in uoluntate ipsius.

 Ad uesperum demorabitur fletus * et ad matutinum letitia.

Ego autem dixi in mea abundantia: * Non mouebor in eternum.

Domine, in uoluntate tua prestitisti decori meo uirtutem * auertisti faciem tuam a me, et factus sum conturbatus.

Ad te, Domine, clamabo * et ad Deum meum deprecabor.

Que utilitas in sanguine meo * dum descendero in corruptionem?

Numquid confitebitur tibi puluis * aut adnunciabit ueritatem tuam?

Audibit Dominus, et misertus est mei * Dominus factus est adiutor meus.

 Conuertisti planctum meum in gaudium mihi * concidisti saccum meum, et precinxisti me letitia.

Ut cantet tibi gloria mea, et non compungar * Domine Deus meus in eternum confitebor tibi.



XXX. In finem Psalmus Dauid.

Aรฑa. In te Domine sperabi non confundar in eternum: in tua iustitia libera me, et eripe me.

[XII] Inclina ad me aurem tuam * et accelera, ut eripias me.

Esto mihi in Deum protectorem, et in locum munitum * ut saluum me facias.

Quoniam firmamentum meum, et refugium meum es tu * et propter nomen tuum dux mihi eris, et enutries me, et educes me de laqueo, quem statuerunt  mihi.

Quoniam tu es protector meus, Domine * in manus tuas commendo spiritum meum.

Redemisti me Domine Deus ueritatis * odisti omnes obseruantes uanitatem superuacue.

Ego autem in Domino sperabo * exultabo, et letabor in tua misericordia.

Quia respexisti humilitatem meam, salbam fecisti de necessitatibus animam meam * nec conclusisti me in manus inimici.

Statuisti in spatioso loco pedes meos * miserere mei Domine, quoniam tribulor.

Conturbatus est pre ira oculus meus * anima mea, et uenter meus.

Quoniam defecit in dolore uita mea * et anni mei  in gemitibus.

Infirmatus est in paupertate uigor meus * et ossa mea conturbata sunt.

Pre omnibus inimicis meis factus sum opprobrium uicinis meis nimium: * et timor notis meis.

Omnes qui uidebant me foris, fugiebant a me * excidi tanquam mortuus a corde, et factus sum, sicut uas perditum.

Quoniam audibi uituperationem multorum * circum habitantium me.

In eo dum congregarentur omnes simul aduersum me, ut acciperent animam meam: consiliati sunt * ego uero in te sperabi, Domine.

Dixi - Tu es Deus meus in manibus tuis tempora  mea * libera me: et eripe me de manibus inimicorum meorum, et a persequentibus me.

Aรฑa. Domine, non confundar, quia inuocabi te.

[Figure: [Character] 1Kb] Inlumina faciem tuam super seruum tuum - * et saluum me fac in tua misericordia.

Domine non confundar quoniam inuocabi te * erubescant impii, et deducantur in infernum.

Muta efficiantur labia iniqua * que locuntur aduersus iustum iniquitatem, in superbia, et contemptu.

Quam magna multitudo dulcedinis tue, Domine, quam abscondisti timentibus te! * et perfecisti sperantibus in te, in conspectu filiorum hominum.

Abscondes eos in abditu uultus tui, a conturbatione hominum * proteges eos in tabernaculo tuo a  contradictione linguarum.

Benedictus Dominus, quoniam mirificauit misericordiam suam * in ciuitate circunstantie.

Ego autem in pauore meo proiectus sum a uultu oculorum tuorum * ideo exaudisti uocem deprecationis mee, dum orarem ad te.

Diligite Dominum omnes sancti eius * quoniam ueritatem requiret Dominus, et retribuet his, qui abundanter faciunt superbiam.

uiriliter agite, et confortetur cor uestrum * omnes qui speratis in Domino.



XXXI. In finem intellectus Dauid.

Aรฑa. Exultatio mea Deus: redime me a circundantibus  me.

Beati quorum remisse sunt iniquitates * et quorum tecta sunt peccata.

Beatus uir cui non imputauit Dominus peccatum * nec est in ore eius dolus.

Quoniam tacui inueterauerunt omnia ossa mea * dum clamarem tota die.

Quoniam die, ac nocte grauata est super me manus tua * conuersus sum in erumna, dum confringitur spina.

Delictum meum ego agnosco; * et iniustitias meas non operui.

Dixi: Pronunciabo aduersum me iniustitias meas Domino * et tu remisisti impietatem cordis mei.

 Pro hoc orabit ad te omnis sanctus * in tempore opportuno.

uerumtamen in diluuio aquarum multarum * ad eum non adproximabunt.

Tu mihi es refugium a pressura, que circumdedit me * exultatio mea redime me a circumdantibus me.

Intellectum dabo tibi, et instruam te * in uia qua egredieris: firmabo super te oculos meos.

Nolite fieri sicut equus, et mulus, in quibus non est intellectus * in freno, et camo maxillas eorum constringe, qui non adproximant ad te.

Multa flagella peccatorum * sperantes autem in Domino misericordia circumdabit.

Letamini in Domino, et exultate iusti, * et gloriamini omnes recti corde.



XXXII. In finem Psalmus Dauid.


Aรฑa. Confitemini Domino in cithara, in psalterio decem chordarum psallite ei.

Gaudete iusti in Domino * rectos decet conlaudatio.

[XIII] Confitemini Domino in cithara * in psalterio decem chordarum psallite ei.

Cantate ei canticum nouum * bene psallite ei in iubilatione.

Quoniam rectus est sermo Domini * et omnia opera eius in fide.

Diligit misericordiam, et iudicium * misericordia Domini plena est terra.

uerbo Domini celi firmati sunt * et spiritu oris  eius omnis uirtus eorum.

Congregans sicut in utre aquas maris * ponens in thesauris abyssos.

Timeat Dominum omnis terra * ab ipso autem commouebuntur uniuersi, et omnes qui inhabitant orbem.

Quoniam ipse dixit, et facta sunt; * ipse mandauit, et creata sunt.

Dominus dissipat consilia gentium: reprobat autem cogitationes populorum, * et reprobat consilia principum.

Consilium uero Domini manet in eternum * cogitationes cordis eius in seculum seculi.

Aรฑa. Anima nostra patiens est in Domino, quoniam adiutor, et protector noster est.

 Beata gens cuius es Dominus Deus eorum * populum quem elegit Dominus in hereditatem sibi.

E celo respexit Dominus, et uidit omnes filios hominum * de preparato habitaculo suo respexit super omnes, qui inhabitant orbem.

Qui finxit singillatim corda eorum; * qui intelligit omnia opera eorum.

Non saluabitur rex per multitudinem uirtutis sue * nec gigans saluus erit in abundantia fortitudinis sue.

Fallax equus ad salutem * in abundantia autem uirtutis sue non erit salus.

Ecce oculi Domini super timentes eum * et in eos qui sperant in misericordia eius.

 Ut eripiat a morte animas eorum * et alat eos in fame.

Anima autem nostra patiens est in Domino quoniam adiutor, et protector noster est, * et in ipso letabitur cor nostrum, et in nomine sancto eius sperauimus.

Fiat, Domine, misericordia tua super nos * sicut sperauimus in te.



XXXIII. Psalmus Dauid cum immutauit uultum suum coram Abimelec, et immisit eum, et dixit:

Aรฑa. Magnificate Dominum mecum et exaltemus nomen eius in unum.

Benedicam Domino in omni tempore * semper laus eius in ore meo.

 In Domino laudabitur anima mea * audiant mansueti, et letentur.

Magnificate Dominum mecum * et exaltemus nomen eius in unum.

Inquisibi Dominum, et exaudibit me * et ex omnibus angustiis meis eripuit me.

Accedite ad Dominum, et inluminamini * et uultus uestri non erubescent.

Iste pauper clamauit et Dominus exaudiuit eum * et ex omnibus tribulationibus eius liberauit eum.

Immittit angelum Dominus in circuitu timentium eum * et eruet eos.

Gustate, et uidete, quam suauis est Dominus * beatus uir, qui sperat in eum.

Timete Dominum omnes sancti eius * quoniam nichil  deest timentibus eum.

Diuites eguerunt, et esurierunt * inquirentes autem Dominum non deficient omni bono.

Aรฑa. Redimet Dominus animas seruorum suorum, et non derelinquet omnes, qui sperant in eum.

uenite filii, audite me * timorem Domini docebo uos.

Quis est homo, qui uult uitam * et cupit uidere dies bonos?

Cohibe linguam tuam a malo; * et labia tua ne loquantur dolum.

Declina a malo, et fac bonum * inquire pacem, et sequere eam.

Oculi Domini super iustos * et aures eius ad preces eorum.

 uultus autem Domini super facientes mala * ut perdat de terra memoriam eorum.

Clamaberunt iusti, et Dominus exaudibit eos * et ex omnibus tribulationibus eorum liberabit eos.

Iuxta est Dominus his, qui tribulato sunt corde * et humiles spiritu saluabit.

Multe tribulationes iustorum * et de his omnibus liberabit eos Dominus.

Dominus custodit omnia ossa eorum * et unum ex eis non conteretur.

Mors peccatorum pessima, * et qui oderunt iustum delinquent.

Redimet Dominus animas seruorum suorum * et non derelinquet omnes qui sperant in eum.



XXXIu. Psalmus ipsi Dauid.


Aรฑa. Dic anime mee, Domine: Salus tua ego sum.

Iudica, Domine, nocentes me * et expugna impugnantes me.

[XIu] Adpreende arma, et scutum * et exurge in adiutorium mihi.

Effunde framea, et conclude aduersus eos, qui me persecuntur * dic anime mee: Salus tua ego sum.

Confundantur, et reuereantur inimici mei * qui querunt animam meam.

Auertantur retrorsum, et confundantur * qui cogitant mihi mala.

 Fiant tamquam pulbis ante faciem uenti * et angelus Domini affligens eos.

Fiant uie eorum tenebre, et lubricum * et angelus Domini persequens eos.

Quoniam gratis absconderunt mihi interitu laquei sui * uane exprobraberunt animam meam.

ueniat illis laqueus, quem ignorant, et captio, quam occultaberunt, adpreendat eos * et in laqueo incidant in idipsum.

Anima autem mea exultabit in Domino, delectabitur super salutare eius * omnia ossa mea dicent: Domine, quis similis tibi?

Eripiens inopem de manu fortioris eius * et egenum, et pauperem a deripientibus eum.

Exurgentes testes iniqui, que ignorabam, interrogabant  me * et retribuebant mihi mala pro bonis, et sterilitatem anime mee.

Ego autem cum mihi molesti essent, induebam me cilicio, et humiliabam in ieiunio animam meam * et oratio mea in sinu meo conuertebatur.

Sicut proximum, et sicut fratrem nostrum, sic complacebam * tamquam lugens, et contristatus, ita humiliabar.

Aduersum me letati sunt, et conuenerunt * congregati sunt in me flagella, et ignoraberunt.

Dissoluti sunt, nec conpuncti sunt, tentaberunt me, et deriserunt derisu * stridebant super me dentibus suis.

Domine, quando respicies, restitues animam meam a malefactis eorum * et a leonibus unicam meam.

 Aรฑa. Confitebor tibi, Domine, in ecclesia magna: in populo grabi laudabo te.

[Figure: [Character] 1Kb] Non insultent in me, qui aduersantur mihi inique * qui oderunt me gratis, et annuebant oculis.

Quoniam mihi quidem pacifice loquebantur * et super iram dolose cogitabant.

Dilataberunt in me os suum * dixerunt: Euge, euge: uiderunt oculi nostri.

uidisti, Domine, ne sileas * Domine, ne discedas a me.

Exurge, et intende iudicio meo * Deus meus, et Dominus meus in causam meam.

Iudica me secundum misericordiam tuam, Domine Deus meus, non supergaudeant in me inimici mei *  nec dicant in corde suo: Euge, euge anime nostre: nec dicant: deuorabimus eum.

Erubescant, et confundantur, qui gloriantur malis meis * induantur pudore, et confusione, qui magna locuntur aduersum me.

Exultent, et letentur qui uolunt iustitiam meam * et dicant semper: Magnificetur Dominus; qui uolunt pacem serui eius.

Sed et lingua mea meditabitur iustitiam tuam * tota die laudem tuam.



XXXu. In finem Sermo Domini. Psalmus Dauid.

Aรฑa. Intuo, Deus, lumine uidebimus lumen.

[Figure: [Character] 1Kb] Dixit iniustus, ut delinquat sibi: * non est timor Dei ante oculos eius.

 Quoniam dolose egit in conspectu eius * ut inueniret iniquitatem suam, et odium.

uerba oris eius iniquitas, et dolus: noluit intelligere, ut bene ageret * iniquitatem meditatus est in cubili suo.

Adstitit omni uie non bone * malitiam autem non odibit.

Domine, in celo misericordia tua * et ueritas tua usque ad nubes.

Iustitia tua sicut montes Dei * iudicia tua uelut abyssus multa.

Homines, et iumenta salbos facies, Domine * multiplicasti misericordiam tuam, Deus.

Filii autem hominum in protectione alarum tuarum sperabunt * inebriabuntur ab uberibus domus  tue, et torrentem uoluntatis tue potum dabis eis.

Quoniam apud te est, Domine, fons uite * et in lumine tuo uidebimus lumen.

Pretende misericordiam tuam scientibus te * et iustitiam tuam his, qui recto sunt corde.

Non ueniat mihi pes superbie * et manus peccatorum non moueant me.

Ibi ceciderunt omnes, qui operantur iniquitatem * expulsi sunt, nec potuerunt stare.



XXXuI. Psalmus huic Dauid.

Aรฑa. Delectare in Domino, et dabit tibi petitiones cordis tui.

 Noli emulari inter malignantes * neque emulatus fueris facientes iniquitatem.

Quoniam tamquam fenum cito arescent * et sicut olera herbarum cito cadent.

[Xu] Spera in Domino, et fac bonitatem * et inhabita terram, et pasceris in diuitiis eius.

Delectare in Domino * et dabit tibi petitiones cordis tui.

Reuela ad Dominum uiam tuam, et spera in eum * et ipse faciet et educet tamquam lumen iustitiam tuam, et iudicium tuum sicut meridiem.

Subditus esto Domino, et obsecra eum * noli emulari eum, qui prosperatur in uia sua, et in hominem facientem iniquitatem.

 Desine ab ira, et derelinque indignationem * ne emuleris, ut nequiter facias.

Quoniam qui inique agunt exterminabuntur * nam qui expectant Dominum, ipsi hereditatem possidebunt terram.

Pusillum adhuc, et non erit peccator * et queres locum eius, nec inuenies.

Mansueti autem possidebunt terram * et delectabuntur in multitudine pacis.

Obseruabit peccator iustum, et fremet super eum dentibus suis * Dominus autem inridebit eum, quoniam prospicit, quod ueniet dies eius.

Gladium euaginauerunt peccatores * tetenderunt arcum suum, ut deiciant inopem, et pauperem, et trucident rectos corde.

 Framea eorum intret in cor ipsorum * et arcus eorum conteratur.

Melius est modicum iusto * super diuitias peccatorum multas.

Quoniam brachia peccatorum conterentur * confirmat autem iustos Dominus.

Nobit Dominus uias immaculatorum * et hereditas eorum in eternum erit.

Non confundentur in tempore malo * et in diebus famis saturabuntur.

Quoniam peccatores peribunt: inimici autem Domini statim ut honorabuntur, et exaltabuntur * deficientes, ut fumus, deficient.

Mutuatur peccator, et non solbet * iustus autem miseretur, et tribuet.

 Quoniam benedicentes eum, possidebunt terram * maledicentes autem illum, disperibunt.

Apud Dominum gressus hominis dirigentur * et uiam eius cupiet nimis.

Cum ceciderit iustus, non conturbabitur * quoniam Dominus confirmat manus eius.

Aรฑa. Expecta Dominum, et custodi uias eius, et exaltabit te.

Iunior fui, et senui, et non uidi iustum derelictum * nec semen eius egens panem.

Tota die miseretur, et fenerat * et semen eius in benedictione erit.

Declina a malo, et fac bonum * et inhabita in secula seculorum.

Quoniam Deus amat iudicium * et non derelinquet  sanctos suos, in eternum conseruabuntur.

Iniusti puniuntur * et semen impiorum peribit.

Iusti hereditatem possidebunt terram * et inhabitabunt in secula seculorum super eam.

Os iusti meditabitur sapientiam * et lingua eius loquetur iudicium.

Lex Dei eius in corde ipsius * et non supplantabuntur gressus eius.

Considerat peccator iustum, et querit perdere eum * Dominus autem non derelinquet eum in manibus eius, nec damnabit eum quum iudicabitur illi.

Expecta Dominum, et custodi uias eius, et exaltabit te, ut heredites terram * cum pereant peccatores, uidebis.

 uidi impium superexaltatum, et eleuatum super cedros Libani * Transibi, et ecce non erat: quesibi cum, et non est inuentus locus eius.

Custodi innocentiam, et uide equitatem * quoniam sunt reliquie homini pacifico.

Iniusti autem disperibunt * simul reliquie impiorum peribunt.

Salus autem iustorum a Domino * et protector eorum est in tempore tribulationis.

Et adiuuabit eos Dominus, et liberabit eos: et eripiet eos a peccatoribus, * et saluos faciet eos: quoniam speraberunt in eum.



XXXuII. Psalmus Dauid in commemoratione.

Aรฑa. Ante te omne desiderium meum Deus: et  gemitus meus non est absconditus a te.

Domine ne in ira tua arguas me * neque in furore tuo corripias me.

Quoniam sagitte tue infixe sunt mihi * et confirmasti super me manum tuam, nec est sanitas in carne mea.

A uultu ire tue: et non est pax ossibus meis * a facie peccatorum meorum.

Quoniam iniquitates mee superposuerunt caput meum * sicut onus graue grauate sunt super me.

Computruerunt, et deterioraberunt cicatrices mee * a facie insipientie mee.

Miseriis afflictus sum, et turbatus sum usque [XuI] in finem * tota die contristatus ingrediebar.

Quoniam anima mea completa est inlusionibus *  et non est sanitas in carne mea.

Incurbatus autem, et humiliatus sum usquequaque * rugiebam a gemitu cordis mei.

Ante te omne desiderium meum Deus * et gemitus meus non est absconditus a te.

Cor meum conturbatum est in me, et dereliquit me uirtus mea * et lumen oculorum meorum non est mecum.

Amici mei, et proximi mei aduersum me a propriaberunt, et steterunt * et proximi mei a longe steterunt.

Et uim fecerunt, qui querebant animam meam: et qui inquirebant mala mihi locuti sunt uanitatem * et dolos tota die meditabantur.

Ego autem uelut surdus non audiebam * et sicut mutus, qui non aperuit os suum.

 Et factus sum sicut homo non audiens * et non habens in ore suo increpationes.

Quoniam in te Domine, sperabi; tu exaudies, Domine, Deus meus; quia dixi: Ne umquam insultent in me inimici mei * et dum commouerentur pedes mei super me, magna locuti sunt.

Quoniam ego ad flagella paratus sum * et dolor meus contra me est semper.

Quoniam iniquitatem meam ego pronuncio * et cogitabo pro peccato meo.

Inimici autem mei uiuent, et confortati sunt super me * et multiplicati sunt, qui oderunt me inique.

Qui retribuebant mihi mala pro bonis: detrahebant mihi, * quia subsecutus sum iustitiam.

Ne derelinquas me Domine Deus meus * ne discedas  a me.

Intende in adiutorium meum, * Domine Deus salutis mee.



XXXuIII. In finem pro Iditun Canticum Dauid.

Dixi: Custodiam uias meas, ut non delinquam in lingua mea * posui ori meo custodiam, dum consistit peccator aduersum me.

Obmutui, et humiliatus sum, et silui a bonis * et dolor meus renouatus est.

Concaluit cor meum intra me; et in meditatione mea exardescit ignis * locutus sum in lingua mea.

Notum fac mihi, Domine, finem meum * et numerum dierum meorum, quid est, ut sciam, quid desit mihi.

 Ecce ueteres posuisti dies meos * et substantia mea, tamquam nichil ante te est.

uerumtamen uniuersa uanitas * omnis homo uiuens.


Diapsalma.

Quamquam in imaginem Dei ambulet homo, * tamen uane conturbabitur.

Thesaurizat, et ignorat, cui congreget ea, et nunc que est expectatio mea? nonne Dominus? * et substantia mea tamquam nichil ante te est semper.

Ab omnibus iniquitatibus meis eripe me * obprobrium insipienti dedisti me.

Obmutui, et non aperui os meum * quoniam tu es, qui fecisti me.

Amobe a me plagas meas: * a fortitudine enim  manus tue ego defeci in increpationibus.

Propter iniquitatem erudisti hominem * et tabescere fecisti, uelut aranea animam eius.

uerumtamen uniuersa uanitas * omnis homo uiuens.

Exaudi orationem meam et deprecationem meam * auribus percipe lacrymas meas, ne sileas a me.

Quod incola ego sum apud te in terra * et peregrinus sicut omnes patres mei.

Remitte mihi, ut refrigerer priusquam eam et * amplius iam non ero.



XXXIX. In finem Psalmus Dauid.

Aรฑa. Expectans expectabi Dominum; et respexit me, et eduxit me de lacu miserie.

Expectans expectabi Dominum, et respexit me et  exaudibit deprecationem meam * et eduxit me de lacu miserie, et de luto fecis.

Statuit supra petram pedes meos et direxit gressus meos * et inmisit in os meum canticum nouum, hymnum Deo nostro.

uidebunt multi, et timebunt * et sperabunt in Domino.

Beatus uir, cuius est nomen Domini spes eius * et non respexit in uanitate, et insania falsa.

Multa fecisti tu, Domine Deus meus, mirabilia tua * et in cogitationibus tuis non est quis similis tibi.

Adnunciabi, et locutus sum * multiplicati sunt super numerum.

Sacrificium, et oblationem noluisti: aures autem  perfecisti mihi; * holocausta etiam pro delicto non postulasti.

[XuII] Tunc dixi ecce uenio * in capite libri scriptum est de me.

Ut faciam uoluntatem tuam, Deus meus, uolui * et legem tuam in medio cordis mei.

[Figure: [Character] 1Kb] Bene nunciabi iustitiam tuam, Domine, in ecclesia magna * ecce labia mea non prohibebo, Domine, tu cognobisti.

Iustitiam tuam non abscondi in corde meo * ueritatem tuam, et salutare tuum dixi.

Non celabi misericordiam tuam * et ueritatem tuam a sinagoga multa.

Tu autem, Domine, ne elongaberis misericordias  tuas a me * misericordia tua, et ueritas tua semper susceperunt me.

Quoniam circumdederunt me mala, quorum non est numerus * comprehenderunt me iniquitates mee, et non potui, ut uiderem.

Multiplicati sunt super capillos capitis mei * et cor meum dereliquit me.

Complacuit Domino, ut eriperet me * Domine, in auxilium meum respice.

Confundantur, et reuereantur omnes inimici mei * qui querunt animam meam, ut auferant eam.

Auertantur retrorsum, et confundantur * qui cogitant mihi mala.

Ferant confestim confusionem suam * qui dicunt mihi: Euge, euge.

 Exultent, et letentur in te omnes, qui querunt te Domine * et dicant semper: Magnificetur Dominus: qui diligunt salutare tuum.

Ego uero egenus, et pauper sum * Dominus curam habet mei.

Adiutor, et liberator meus es tu * Domine, ne tardaberis.



XL. In finem Psalmus Dauid.

Aรฑa. Ego dixi: Domine, miserere mei: sana animam meam, quia peccabi tibi.

Beatus, qui intelligit super egenum, et pauperem * in die mala liberabit eum Dominus.

Dominus conseruet eum, et uiuificet eum * et beatum faciat eum.

 Et emundet de terra animam eius * et non tradat eum in manus inimici eius.

Dominus opem ferat illi super lectum doloris eius * uniuersum stratum eius uersasti in infirmitate eius.

Ego dixi: Domine, miserere mei * sana animam meam, quia peccabi tibi.

Inimici mei dixerunt mala mihi * quando morietur, et peribit nomen eius.

Et ingrediebantur, ut uiderent * uanum locutum est cor eorum: congregaberunt iniquitatem ipsi sibi.

Et egrediebantur foris * et loquebantur simul in unum.

Aduersum me susurrabant omnes inimici mei * aduersum me cogitaberunt mala mihi, uerbum iniquum  mandaberunt aduersum me.

Numquid qui dormit, non adiciet * ut resurgat?

Etenim homo pacis mee, in quo sperabi * qui edebat panes meos, ampliabit aduersum me supplantationem.

Tu autem Domine miserere mei, et resuscita me * et retribuam illis.

In hoc cognobi, quoniam uoluisti me * quia non gaudebit inimicus meus super me.

Propter innocentiam autem meam suscepisti me * et confirmasti me in conspectu tuo in eternum.

Benedictus Dominus Deus Isrel a seculo * et usque in seculum: fiat, fiat.



INCIPIT LIBER SECUNDUS.



XLI. In finem Psalmus Dauid intellectus filiis Choree.


Aรฑa. Sitibit anima mea ad Deum uiuum: quando ueniam, et apparebo ante faciem Dei.

Sicut ceruus desiderat ad fontes aquarum * ita desiderat anima mea ad te Deus.

Sitibit anima mea ad Deum uiuum * quando ueniam, et apparebo ante faciem Dei.

Fuerunt mihi lacryme mee panes die, ac nocte * dum dicitur mihi quotidie: ubi est Deus tuus?

Hec memoratus sum * et effudit in me anima mea.

Quoniam ingrediar in locum tabernaculi admirabilis domus Dei * in uoce exultationis, et confessionis sonus epulantis.

Quare tristis es, anima mea, et quare conturbos  me? * spera in Domino, quoniam confitebor illi salutare uultus mei, et Deo meo.

A meipso anima mea turbata est * propterea memor ero tui, Domine, de terra Iordanis, et Hermonis a monte modico.

[XuIII] Abyssus abyssum inuocat * in uoce cataractarum tuarum.

Omnia excelsa tua, et fluctus tui * super me ingressi sunt.

In die mandabit Dominus misericordiam suam * et in nocte declarabit.

Apud me oratio mea Deo uite mee * dicam Deo: Susceptor meus es, quare me oblitus es, et quare me repulisti: et contristatus incedo, dum affligit me inimicus.

 In eo dum confringuntur omnia ossa mea, exprobraberunt me, qui tribulant animam meam * dum dicitur mihi per singulos dies: Ubi est Deus tuus?

Quare tristis es, anima mea, et quare conturbas me * spera in Domino, quoniam confitebor illi salutare uultus mei, et Deo meo.



XLII. In finem Psalmus Dauid ad Iudeos.

Aรฑa. Emitte lucem tuam, Domine, et ueritatem tuam.

[Figure: [Character] 1Kb] Iudica me Deus, et discerne causam meam de gente non sancta * ab homine iniquo, et doloso eripe me.

Quia tu es Deus meus, et fortitudo mea * quare me reppulisti, et contristatus incedo, dum affligit me  inimicus.

In eo dum confringuntur omnia ossa mea * exprobraberunt me qui tribulant animam meam.

Emitte lucem tuam, et ueritatem tuam * ipsa me deduxerunt et adduxerunt in monte sancto tuo, et in tabernaculo tuo.

* Et introibo ad altare Dei mei * ad Dominum, qui letificat inuentutem meam.

Confitebor tibi in cithara Deus Deus meus * quare tristis es anima mea, et quare conturbas me?

 Spera in Domino quoniam confitebor illi * salutare uultus mei et Deo meo.



XLIII. In finem filii Coree intellectus Psalmus Dauid.

Aรฑa. Tu es ipse Rex meus, et Deus meus, qui mandas salutem Iacob.

Deus auribus nostris audibimus * et patres nostri adnunciaberunt nobis.

Opus, quod operatus es in diebus eorum * in diebus antiquis.

Manus tua gentes disperdidit, et plantasti eos * afflixsisti populos, et expulisti eos.

Non enim in gladio suo possidebunt terram * et brachium eorum non liberabit eos.

Sed dextera tua, et brachium tuum, et inluminatio  uultus tui * quoniam complacuit tibi in illis.

Quia tu es ipse rex meus, et Deus meus * qui mandas salutem Iacob.

In te enim inimicos nostros uentilabimus * et in nomine tuo spernimus omnes insurgentes in nos.

Non enim in arcu meo sperabo * et gladius meus non saluabit me.

Saluasti enim nos ex affligentibus nos * et eos, qui nos oderunt, confudisti.

In Deo laudabimus tota die * et in nomine tuo confitebimur in secula.


Diapsalma.

Nunc autem reppulisti, et spreuisti nos * et non egredieris Deus e uirtutibus nostris.

 A uertisti nos retrorsum pre inimicis nostris * et qui nos oderunt, diripiebant sibi.

Dedisti nos tamquam obes escarum * et in gentibus dispersisti nos.

uendidisti populum tuum sine pretio * et non fuit multitudo in commutationibus eorum.

Posuisti nos in obprobrium uicinis nostris * inlusione et derisu his qui in circuitu nostro sunt.

Posuisti nos in similitudinem gentium * commotione capitis in populis.

Tota die uerecundia mea contra me est * et confusio uultus mei operuit me.

A uoce exprobrantis, et obloquentis * a facie inimici, et persequentis.

Hec omnia uenerunt super nos, et obliti non sumus  te * et inique non egimus in testamento tuo: et non recessit retro cor nostrum, nec declinasti semitas nostras a uia tua.

Quoniam humiliasti nos in loco afflictionis * et operuit nos umbra mortis.

Si obliti sumus nomen Dei nostri, et si expandimus manus nostras ad deum alienum * nonne Deus requiret ista? ipse enim nobit occulta cordis.

Quoniam propter te morti afficimur tota die * extimati sumus, ut obes occisionis.

 Exurge: quare obdormis, Domine? * exurge, et ne repellas nos in finem.

Quare faciem tuam auertis * obliuisceris inopie nostre, et tribulationis nostre.

Quoniam humiliata est in puluere anima nostra * et hesit in terra uenter noster.

Exurge, Domine, adiuua nos * et libera nos propter nomen tuum.



XLIu. In finem pro his qui incommutabuntur filiis Core intellectus Cantico pro dilecto.

[XIX] Aรฑa. Eructuabit cor meum uerbum bonum: * dico ego opera mea regi.

Lingua mea calamus scribe * uelociter scribentis.

Speciosus forma * pre filiis hominum.

 Diffusa est gratia in labiis tuis: propterea benedixit te Deus in eternum * accingere gladio tuo circa femur, potentissime.

Speciem, et pulchritudinem tuam intende * prospere procede, et regna.

Propter ueritatem, et mansuetudinem, et iustitiam * et deducet te mirabiliter dextera tua.

Sagitte acute potentissime * populi infra te cadent, uiscera inimicorum regis.

Aรฑa. Sedes tua Deus in seculum seculi: uirga equitatis uirga regni tui: dilexisti iustitiam, et odisti iniquitatem.

[Figure: [Character] 1Kb] Sedes tua Deus, in seculum seculi * uirga recta est uirga regni tui.

Dilexisti iustitiam, et odisti iniquitatem * propterea  unxit te Deus, Deus tuus, oleo letitie pre consortibus tuis.

Myrrha, et gutta, et cassia a uestimentis tuis * a gradibus eburneis, ex quibus te delectaberunt filie regum in honore tuo.

Adstitit regina a dextris tuis * in uestito deaurato, circumamicta uarietate.

Audi filia, et uide, et inclina aurem tuam, et obliuiscere populum tuum, et domum patris tui * quoniam concupibit rex speciem tuam.

Quia ipse est Dominus Deus tuus * et adorabunt eum filie Tyri in muneribus.

uultum tuum deprecabuntur * omnes diuites plebis.

Omnis gloria eius filie regis ab intus * in fimbreis  aureis circumamicta uarietate.

Afferentur regi uirgines post eam * proxime eius adducentur tibi in letitia, et exultatione: adducentur in templo regis.

Pro patribus tuis nati sunt tibi filii * constitues eos principes super omnem terram.

Memores erunt nominis tui, Domine * in omni progenie, et generatione.

Propterea populi confitebuntur tibi in eternum * et in seculum seculi.



XLu. In finem pro filiis Coree, pro Iditun Psalmus Dauid.

Aรฑa. Deus, nostrum refugium, et uirtus adiutor in pressuris, que nos inuenerunt nimis.

 Deus, nostrum refugium et uirtus * adiutor in tribulationibus, que nos inuenerunt nimis.

Propterea non timebimus, dum conturbabitur terra * et transferentur montes in corde maris.

Sonaberunt et turbate sunt aque eius * conturbati sunt montes in fortitudine eius.

Fluminis impetus letificat ciuitatem Dei * sanctificabit tabernaculum suum Altissimus.

Deus in medio eius non commouebitur * adiuuabit eam Deus aspectu suo.

Conturbate sunt gentes, et inclinata sunt regna * dedit uocem suam Altissimus, et mota est terra.

Dominus uirtutum nobiscum * susceptor noster Deus Iacob.


Diapsalma.

 uenite, et uidete opera Domini * que posuit prodigia super terram.

Auferens bella usque ad fines terre * arcum conteret, et confringet arma: et scuta comburet igni.

uacate, et uidete quoniam ego sum Dominus * exaltabor in gentibus, et exaltabor in terra.

Dominus uirtutum nobiscum * susceptor noster Deus Iacob.



XLuI. uictorum filiorum Coree secunda Sabbati Canticum Dauid.

Aรฑa. Elegit nos hereditatem sibi rex magnus Dominus super omnem terram.

Omnes gentes plaudete manibus * iubilate Deo in  uoce exultationis.

Quoniam Deus summus, terribilis * rex magnus super omnem terram.

Subiecit populos nobis * et gentes suppedibus nostris.

Elegit nos hereditatem suam * speciem Iacob quam dilexit.

Ascendit Deus in iubilatione * Dominus in uoce tube.

Psallite Deo nostro, psallite * psallite regi nostro psallite; quoniam rex omnis terre Deus, psallite sapienter.

Regnabit Dominus super omnes gentes * Deus sedet super sedem sanctam suam.

Principes populi conuenerunt cum Deo Abraham *  quoniam dii fortes terre nimium eleuati sunt.



XLuII. In finem Psalmus Cantici pro filiis Coree secunda Sabbati.

[XX] Aรฑa. Suscepimus, Deus, misericordiam tuam in medio templo tuo.

Magnus Dominus, et laudabilis ualde * in ciuitate Dei nostri in monte sancto eius.

Dilatans exultationes uniuerse terre * mons Sion, latera Aquilonis, ciuitas Regis magni.

Deus in gradibus eius dinoscetur * cum suscipiet ea.

Quoniam ecce reges terre congregati sunt * et conuenerunt in unum.

 Ipsi uidentes tunc admirati, conturbati, et commotisunt * timor adprehendit eos.

Ibi dolores sicut parturientis * in spiritu uehementi conteres naues Tharsis.

Sicut audibimus, ita et uidimus in ciuitate Domini uirtutum * in ciuitate Dei nostri, Deus fundabit eam in secula.


Diapsalma.

Suscepimus, Deus, misericordiam tuam * in medio templo tuo.

Secundum nomen tuum, Deus, ita et laus tua in fines terre * iustitia plena est dextera tua.

Letetur mons Sion, et exultent filie Iude * propter iudicia tua, Domine.

Circumdate Sion, et complectimini eam * narrate  in turribus eius.

Ponite corda uestra in uirtute eius * et distribuite gradus eius, ut enarretis in progenie altera.

Quoniam hic est Deus noster in eternum, et in seculum seculi * et ipse reget nos in secula.



XLuIII. In finem filiis Coree Psalmus Dauid.

Aรฑa. Audite hec omnes gentes auribus percipite, qui habitatis orbem.

Quique terrigene filii hominum * simul in unum diues et pauper.

Os meum loquetur sapientiam * et meditatio cordis mei prudentiam.

Inclinabo ad similitudinem aurem meam * aperiam in psalterio propositionem meam.

 Ut quid timebo in die mala * iniquitas calcanei mei circumdedit me.

Qui confidunt in uirtute sua * quique in abundantia diuitiarum suarum gloriantur.

Frater non redimet, redimet homo * non dabit Deo placationem suam, nec pretium redemptionis anime sue.

Laborabit in eternum, et uiuet in finem * quoniam non uidebit interitum, cum uiderit sapientes morientes.

Simul insipiens, et stultus peribunt * et relinquent alienis diuitias suas.

Sepulcra eorum domus eorum in eternum * tabernacula eorum in omni progenie, et generatione.

 Inuocabunt nomina eorum in terris ipsorum * et homo in honore cum esset, non intellexit: comparatus est iumentis insipientibus, et similis factus est illis.

Hec uia eorum in scandalum ipsis * et postea in ore suo benedicent.


Diapsalma.

Sicut oues in infernum deposite: mors depascit eos: et obtinebunt eos iusti in matutinum, et auxilium eorum ueterascet in infernum * a gloria eorum, et a gloria sua expulsi sunt.

uerumtamen Deus liberabit animam meam de manu inferni * cum acceperit eam.

Ne timueris cum diues factus fuerit homo * et quum multiplicata fuerit gloria domus eius

 Quoniam non cum morietur accipiet omnia * neque simul descendet cum eo gloria domus eius.

Quoniam anima eius in uita ipsius benedicetur * et confitebitur tibi cum benefeceris ei.

Introibunt usque in progenie patrum suorum * et usque in eternum non uidebunt lumen.

Et homo in honore cum esset, non intellexit * comparatus est iumentis insipientibus, et similis factus est illis.



XLIX. In finem Psalmus Dauid,

Aรฑa. Inuoca me in die pressure: et eripiam te, et glorificabis me.

Deus deorum Dominus locutus est * et uocauit terram.

 A solis ortu usque ad occasum * ex Sion species decoris eius.

Deus manifeste ueniet * Deus noster et non silebit.

Ignis ante eum ardebit * et in circuitu eius tempestas ualida.

Aduocabit celos sursum * et terram discernere populum suum.

Congregate illi sanctos eius, qui ordinent testamentum eius super sacrificia * et adnunciaberunt celi iustitiam eius, quoniam Deus iudex est.


Diapsalma.

Audi, popule meus, et loquar * Isrel, et [XXI] testificabor tibi, quoniam Deus, Deus tuus sum ego.

Non super sacrificia tua arguam te * holocausta  autem tua in conspectu meo sunt semper.

Non accipiam de domo tua uitulos * neque de gregibus tuis hircos.

Mee sunt enim omnes fere silbarum * iumenta in montibus, et bobes.

Cognobi omnia uolatilia celi * et species agri mecum est.

Si esuriero, non dicam tibi * meus est enim orbis terre, et plenitudo eius.

Numquid manducabo carnes taurorum * aut sanguinem hircorum potabo?

Immola Deo sacrificium laudis * et redde Altissimo uota tua.

Inuoca me in die tribulationis * et eripiam te, et glorificabis me.

 Peccatori autem dixit Deus: * Quare tu enarras iustitias meas, et adsumis testamentum meum per os tuum.

Tu uero odisti disciplinam * et proiecisti sermones meos post te.

Si uidebas furem, simul cum eo currebas * et cum adulteris portionem tuam ponebas.

Os tuum abundabit nequitia * et lingua tua concinnabit dolum.

Sedens aduersus fratrem tuum detrebas * et aduersus filium matris tue ponebas scandalum.

Hec fecisti, et tacui * existimasti iniquitatem quod ero tibi similis?

Arguam te, et statuam illam * contra faciem tuam.

 Intelligite hec, omnes, qui obliuiscimini Dominum * ne quando rapiat, et non sit, qui eripiat.

Sacrificio laudis honorificabit me * illic est iter, quod ostendam illi salutare meum.



L. In finem Psalmus Dauid cum ueniret ad eum Natan propheta, quando intrauit Bersabe, et dixit.

Miserere mei, Deus, secundum magnam misericordiam tuam * et secundum multitudinem miserationum tuarum dele iniquitates meas.

Usquequaque laba me ab iniustitia mea * et a peccato meo munda me.

Quoniam iniquitatem meam ego agnosco * et peccatum meum contra me est semper.

Tibi soli peccabi, et malum coram te feci * ut  iustificeris in sermonibus tuis, et uincas dum iudicaris.

Ecce enim in iniquitatibus conceptus sum * et in peccatis peperit me mater mea.

Ecce enim ueritatem dilexsisti * incerta et occulta sapientie tue manifestasti mihi.

Adsparges me ysopo, et mundabor * lababis me, et supra nibem dealbabor.

Auditui meo dabis gaudium, et letitiam * et exultabunt ossa humiliata.

A uerte faciem tuam a peccatis meis * et omnes iniquitates meas dele.

Cor mundum crea in me, Deus, * spiritum rectum innoba in uisceribus meis.

Ne proicias me a facie tua * spiritum sanctum  tuum ne auferas a me.

Redde mihi letitiam salutaris tui * spiritu principali confirma me.

Doceam inicos uias tuas * et impii ad te conuertentur.

Libera me de sanguinibus, Deus, Deus salutis mee * laudabit lingua mea iustitias tuas.

Domine, labia mea aperies * et os meum adnuntiabit laudem tuam.

Quoniam, si uoluisses sacrificium dedissem utique * holocaustis uero non delectaberis.

Sacrificium Deo spiritus contribulatus * cor contritum et humiliatum Deus non spernet.

Benigne fac, Domine, in bona uoluntate tua Sion * ut edificentur muri Ierusalem.

 Tunc acceptabis sacrificium iustitie, oblationes, et holocausta * tunc inpones super altare tuum uitulos.



LI. In finem Intellectus Dauid cum aduenit Dohec Idumeus, et adnunciauit Sauli, et dixit: uenit Dauid in domum Abimelec, et dixit.

Aรฑa. Ego * sicut oliua fructifera in domo Domini sperabi in misericordia tua, Deus.

Quid gloriaris in malitia * qui potens es in iniquitate?

Tota die iniustitiam cogitauit lingua tua * sicut rasorium acutum fecisti dolum.

Dilexisti malitiam super benignitatem * iniquitatem magis, quam loqui equitatem.

 Dilexisti omnia uerba precipitationis * in lingua dolosa.

Propterea dextruat te Deus in finem, et euellet te, et emigrabit te de tabernaculo tuo * et radic tuam de terra uibentium.


Diapsalma.

[XXII] Tunc uidebunt iusti et timebunt * et super eum ridebunt, et dicent:

Ecce homo, qui non posuit Deum adiutorium suum * sed sperauit in multitudine diuitiarum suarum et preualuit in uanitate sua.

Ego autem sicut oliba fructifera in domo Domini * sperabi in misericordia tua Deus in eternum, et in seculum seculi.

Confitebor tibi in seculum, quia fecisti: et expectabo  nomen tuum quoniam bonum est * ante conspectum sanctorum tuorum.



LII. In finem pro Amalec Intellectus Dauid.

Aรฑa. Dum reduxerit Dominus captiuitatem plebi sue, letetur Iacob, et exultet Isrel.

Dixit insipiens in corde suo * non est Deus.

Corrupti sunt, et abominabiles facti sunt in uoluptatibus suis * non est qui faciat bonum, non est usque ad unum.

Dominus de celo prospexit super filios hominum * ut uideat, si est intellegens, aut requirens Deum.

Omnes declinaberunt, simul inutiles facti sunt in uoluptatibus suis * non est qui faciat bonum non est usque ad unum.

 Nonne cognoscent omnes * qui operantur iniquitatem?

Qui deuorant plebem meam sicut cibum panis * Dominum non inuocaberunt, illic trepidaberunt timore, ubi non erat timor.

Quoniam Deus dissipabit ossa hominum sibi placentium * confusi sunt, quoniam Deus spreuit eos.

Quis dabit ex Sion salutare Isrel: in auertendo Dominus captiuitatem plebi sue * letetur Iacob, et exultet Isrel.



LIII. In finem carminibus Intellectus Dauid cum uenissent Ziffei, et dicerent Sauli: Ecce Dauid absconditus est penes nos.

Aรฑa. Deus in nomine tuo saluum me fac, et in  uirtute tua libera me * Deus exaudi orationem meam.

Auribus percipe * uerba oris mei

Quoniam alieni insurrexerunt aduersum me, et fortes quesierunt animam meam * et non preposuerunt Deum ante conspectum suum.


Diapsalma.

Ecce enim Deus adiubat me * et Dominus susceptor est anime mee.

Conuerte mala inimicis meis * et in ueritate tua disperde illos.

uoluntarie sacrificabo tibi, et confitebor nomini tuo, Domine * quoniam bonum est.

Quoniam ex omni tribulatione eripuisti me * et super inimicos meos respexit oculus tuus.



LIu. In finem carminibus Intellectus Dauid.


Aรฑa. Ne despexeris deprecationem meam, intende in me, et exaudi me, Domine.

Exaudi Deus orationem meam, et ne despexeris deprecationem meam * intende in me, et exaudi me.

Contristatus sum in exercitatione mea * et conturbatus sum a uoce inimici, et a tribulatione peccatoris.

Quoniam declinaberunt in me iniquitates * et in ira molesti erant mihi.

Cor meum conturbatum est in me * et formido mortis cecidit super me.

 Timor, et tremor uenerunt super me * et contexerunt me tenebre, et dixi:

Quis dabit mihi pennas sicut columbe * et uolabo, ut requiescam?

Ecce elongabi fugiens, et mansi in solitudinem * expectabam Dominum, qui me salbum faceret a pusillo animo, et tempestate.

Precipita, Domine, et diuide linguas eorum * quoniam uidi iniquitatem, et contradictionem, in ciuitate.

Die ac nocte circundabit eam super muros eius * iniquitas et labor in medio eius, et iniustitia: et non defecit de plateis eius usura, et dolus.

Quoniam si inimicus meus maledixisset mihi, supportassem utique * et si his, qui oderant me, aduersum  me magna locuti fuissent: absconderem me utique ab eo.

Tu uero homo unanimis, dux meus, et notus meus, qui simul mecum dulces capiebas cibos * in domo Domini ambulabimus cum consensu.

ueniat mors super illos * et descendant in infernum uiuentes.

Quoniam nequitia in hospitiis eorum * in medio ipsorum.

Ego ad Deum clamabi, et Dominus exaudibit me * uespere, mane, et meridie.

Narrabo, et renunciabo, et exaudiet uocem meam * liberabit in pace animam meam ab [XXIII] his qui adpropinquant mihi, quoniam inter multos erat mecum.

 Et exaudiet Deus, et humiliabit eos, qui est ante secula * et manet in eternum.

Non est enim illis commutatio * et non timuerunt Deum.

Extendit manum suam in retribuendo illis: contaminauerunt testamentum eius * diuisi sunt ab ira uultus eius, et adpropriabit cor eius.

Mollierunt sermones suos super oleum * et ipsi sunt iacula.

Iacta in Deo cogitatum tuum, et ipse te enutriet * non dabit in eternum fluctuationem iusto.

Tu uero, Deus, deduces eos in puteum interitus * uiri sanguinum, et dolosi non dimidiabunt dies suos: ego uero in te sperabi, Domine.



Lu. uictori pro Cumulato, eo quod procul habierit Dauid humilis, et simplex, quando tenuerunt eum Palestini in Gethe.


Aรฑa. In me sunt Deus uota, que reddam laudationis tibi.

Miserere mei, Domine, quoniam conculcabit me homo * tota die bellans tribulabit me.

Conculcaberunt me inimici mei tota die * ab altitudine dierum.

Quoniam multi, qui debellabant me, timebunt * ego uero in te sperabi, Domine.

In Deo laudabo uerbum, in Domino laudabo sermonem: in Deo sperabo * non timebo, quid mihi faciat homo.

Tota die uerba mea abominabantur aduersum me *  omnia consilia eorum in malum.

Inhabitabunt abscondite: ipsi calcaneum meum obseruabunt expectantes animam meam * pro nichilo saluabis eos: in ira populos confringes.

Deus uitam meam adnunciabi tibi, posuisti lacrymas meas in conspectu tuo * sicut in repromissione tua.

Tunc conuertentur inimici mei retrorsum * in quacumque die inuocauero te, ecce agnobi; quoniam Deus meus es tu.

In Deo laudabo uerbum, in Domino laudabo sermonem, in Deo sperabo * non timebo, quid mihi faciat homo.

In me sunt Deus uota, que reddam * laudationis  tibi.

Quia eripuisti animam meam de morte * oculos meos a lacrymis, pedes meos a lapsu:

Ut placeam coram Domino * in lumine uiuentium.



LuI. In finem Psalmus Dauid pro populo, qui se elongauerunt ipsi Dauid in titulis inscriptione, cum tenuerunt eum Allofili in Geth. uox Pauli apostoli orantis.

Miserere mei, Dei, miserere mei: quoniam in te confidit anima mea * et in umbra alarum tuarum sperabo, donec transeat iniquitas.

Clamabo ad Deum altissimum * ad Dominum qui benefecit mihi.


Diapsalma.

Misit de celo, et saluauit me * dedit in obprobrium  conculcantes me.

Misit Deus misericordiam suam, et ueritatem suam * et animam meam eripuit de medio catulorum leonum, dormibi conturbatus.

Filii hominum dentes eorum arma et sagitta * et lingua eorum machera acuta.

Exaltare super celos Deus * et super omnem terram gloria tua.

Laqueos paraberunt pedibus meis * et incurbaberunt animam meam.

Foderunt ante faciem meam fobeam * et ipsi inciderunt in eam.

Paratum cor meum Deus, paratum cor meum * cantabo et psallam.

 Exurge gloria mea * exurge psalterium, et cithara: exurgam diluculo.

Confitebor tibi in populis Domine * psalmum dicam tibi inter gentes.

Quoniam magnificata est usque ad celos misericordia tua * et ueritas tua usque ad nubes.

Exaltare super celos Deus * et super omnem terram gloria tua.



LuII. In finem Psalmus Dauid.

Aรฑa. Si uere utique iustitiam loquimini, recta indicate filii hominum.

Etenim in corde iniquitates operamini * in terra iniquitates manus uestre concinnant.

Alienati sunt peccatores ab utero; * erraberunt a  uentre: locuti sunt falsa.

Ira illis secundum similitudinem serpentis, sicut aspide surde, et obdurantes aures suas [XXIu,] que non exaudiunt uoces incantantium * et uenefici, que incantantur a sapiente.

Deus conteruit dentes eorum in ora ipsorum * molas leonum confregit Dominus ut ad nichilum deueniant uelut aqua decuriens.

Extendit arcum sum donec infirmentur: * sicut cera liquefacta auferentur.

Supercecidit ignis super eos, et non uiderunt solem * priusquam producat spinas uestras ramnus.

Sicut uiuentes * sic in ira obsorbet eos.

Letabitur iustus quum uiderit uindictam impiorum * manus suas lababit in sanguine peccatorum.

 Et dicet homo * si utique est fructus iusto, et utique est Deus iudicans eos super terram.



LuIII. In finem Psalmus Dauid, quando misit Saul et custodibit domum eius, ut interficeret eum, et dixit:

Aรฑa. Exaltabo mane misericordiam tuam, quoniam factus es susceptor meus, et refugium meum in die pressure mee.

Eripe me de inimicis meis, Deus meus * et ab insurgentibus in me, libera me.

Eripe me de operantibus iniquitatem * et a uiris sanguinum libera me.

Quia ecce occupaberunt animam meam: inruerunt in me fortes * neque iniquitas mea, neque peccatum meum, Domine: sine iniquitate cucurri et  dirigebar.

Exurge in occursum mihi, uide: et tu, Domine Deus uirtutum Deus Isrel intende ad uisitandas omnes gentes * non miserearis omnibus qui operantur iniquitatem.

Conuertantur ad uesperum, et fame patientur, ut canes * et circuibunt ciuitatem.

Ecce ipsi loquentur in ore suo, et gladius in labiis eorum * quoniam quis audiuit.

Et tu Domine, deridebis eos, pro nichilo habebis omnes gentes * fortitudo mea, a te custodiar, quia Deus susceptor meus es, Deus meus misericordia eius preueniet me.

Deus meus ostende mihi inter inimicos meos * ne occideris eos, ne quando oblibiscantur legis tue.

 Disparge illos in uirtute tua * et destrue eos protector meus, Domine.

Delicta oris eorum sermones labiorum ipsorum * et comprehendantur in superbia sua, et de exacratione, et mendacio conuellantur.

Consumme eos in ira consummationis, et non erunt * et scient, quia Deus dominabibur Iacob et finium terre.


Diapsalma.

Conuertantur ad uesperum, et fame patientur, ut canes * et circuibunt ciuatem.

Ecce ipsi dispargentur ad manducandum * si autem non saturabuntur, murmurabunt.

Ego autem cantabo potentiam tuam, et exaltabo mane misericordiam tuam * quia factus es susceptor  meus, et refugium meum in die tribulationis mee.

Adiutor meus tibi psallam, quia Deus susceptor meus es, * Deus meus, misericordia mea.



LIX. In finem qui inmutabuntur in titulis inscriptione. Psalmus Dauid in doctrinam quando succendit Mesopotamiam, et Syriam, Sobab: et conuertit Ioab, et percussit in uallem Salinarum duodecim millia.

Aรฑa. Deus reppulisti nos, et dextruxisti nos: iratus fuisti et misertus es nobis.

Commouisti terram, et conturbasti eam * sana contritiones eius, quoniam mota est.

Ostendisti populo tuo dura * potasti nos uino compunctionis.

 Dedisti metuentibus te significationem * ut fugiant a facie arcus.

Ut liberentur dilecti tui * salbum me faciat dextera tua, et exaudi me.

Deus locutus est in sancto suo: Letabor, et diuidam Sicimam * et conuallem tabernaculorum dimetiar.

Meus est Galaat, et meus est Manasses * et Efrem, fortitudo capitis mei.

Iuda rex meus: Moab olla spei mee * in Idumea estendam calceamentum meum: mihi allofili subditi sunt.

Quis deducet me in ciuitate circunstantie, aut quis deducet me usque in Idumeam * nonne tu. Deus, qui reppulisti nos, et non egredieris Deus e uirtutibus  nostris.

Da nobis auxilium in tribulatione * et uana salus hominis.

In Deo faciemus uirtutem * et ipse ad nichilum deducet tribulantes nos.



LX. In finem Psalmus Dauid. Obsecratio cum bona gratia.


Aรฑa. A finibus terre ad te clamabi Domine.

Exaudi, Deus, deprecationem meam * intende uoci orationis mee.

[XXu] A finibus terre ad te clamabi * dum anxiaretur cor meum, in petra exaltasti me.

Deduxisti me, quia factus es spes mea * turris fortitudinis a facie inimici.

 Inhabitabo in tabernaculo tuo in secula * protegar in uelamento alarum tuarum.


Diapsalma.

Quoniam tu, Deus, exaudisti orationem meam * dedisti hereditatem timentibus nomen tuum.

Dies super dies regis adicies: annos eius usque in diem generationis, et generationum * permanebunt in eternum in conspectu Dei.

Misericordiam et ueritatem * quis requiret eorum.

Sic psallam nomini tuo Deus, in secula * ut reddam uota mea de die in diem.



LXI. uictori pro Iditum Psalmus Dauid.


Doctrina sanitatis.

Aรฑa. Nonne Deo subdita est anima mea, quoniam  ab ipso est enim patientia mea: etenim ipse est Deus meus, et salutaris meus, adiutor meus, non mouebor amplius.

Quousque inruetis in homines interficientes uniuersos * tamquam parieti inclinato, et macerie impulse;

uerumtamen honorem meum cogitauerunt repellere * cucurrerunt in siti.

Ore suo benedicebant * et corde suo maledicebant.


Diapsalma.

uerumtamen Deo subdita est anima mea * quia ab ipso est sufferentia mea.

Etenim ipse est Deus meus et salutaris meus * adiutor meus non emigrabor.

n Deo salutari meo, et gloria mea * Deus auxilii mei, spes mea in Deo est.

 Sperate in eum omnis conuentus plebis mee * effundite coram illo corda uestra, quoniam Deus adiutor noster est.

uerumtamen uani filii hominum; * mendaces filii hominum in stateris, ut decipiant ipsi de uanitate sua in idipsum.

Nolite sperare in iniquitatibus, et in rapinis nolite concupiscere * diuitie si fluant nolite cor adponere.

Semel locutus est Deus: duo hec audibi * quia potestas Dei est, et tibi, Domine, misericordia: quia tu reddes singulis secundum opera eorum.



LXII. Psalmus Dauid, cum esset in deserto Iudee.


Bona gratia eius, qui secundum Deum perfectus est.

Aรฑa. In deserto, et in inuio, et in aquoso, Deus,  Deus meus ad te de luce uigilo.

Deus, Deus meus * ad te de luce uigilo.

Sitibit in te anima mea * quam multipliciter, et caro mea in deserto, et in inuio, et inaquoso:

Sic in sancto apparui tibi, ut uiderem uirtutem tuam, et gloriam tuam * quia melior est misericordia tua super uitam.

Labia mea laudabunt te, sic benedicam te in uita mea * et in nomine tuo lebabo manus meas.

Sicut adipe, et pinguedine repleatur anima mea: * et labia exultationis laudabunt nomen tuum.

Sic memor fui tui super stratum meum * in matutinis meditabor in te, quia factus es adiutor meus, et in uelamento alarum tuarum sperabo.

 Adhesit anima mea post te * me suscipiat dextera tua.

Ipsi uero in uano quesierunt animam meam * introibunt in inferiora terre: tradentur in manus gladii: pars uulpium erunt.

Rex uero letabitur in Domino, laudabitur omni qui iurat in eo * quoniam obstructum est os loquentium iniqua.



LXIII uictori Psalmus Dauid.


Doctrine Dei cultoris adtlete.

Aรฑa. Exaudi, Deus, orationem meam, cum tribulor: a timore inimici eripe animam meam.

Protexisti me a conuentu malignantium * et a multitudine operantium iniquitatem.

 Quia exacuerunt, ut gladium linguas suas * intenderunt arcum rem amaram, ut sagittent in occultis immaculatum.

Subito sagittabunt eum, et non timebunt * firmaberunt sibi uerbum malum, disputaberunt laqueos, dixerunt: Quis uidebit eos?

Prescrutati sunt iniquitatem * defecerunt scrutantes scrutinio.

Accedit homo ad cor altum * et exaltabitur Dominus.

Sagitte paruulorum facte sunt plage eorum * et pro nichilo habuerunt eos, et infirmate sunt super eos lingue eorum.

[XXuI] Conturbati sunt omnes qui uidebant eos * et timuit omnis homo.

 Et adnunciaberunt opera Dei * et facta eius intellexerunt.

Letabitur iustus in Domino, et sperabit in eo * et laudabuntur omnes recti corde.



LXIu. Psalmus Dauid Canticum Iberemie et Ezeciel de uerbo peregrinationis, quando incipiebat proficisci.


uocatio gentium.

Aรฑa. Exitus matutini, et uesperi delectaberis, Deus.

Te decet, Domine, ymnus Deus in Sion et tibi reddetur uotum in Iherusalem: * exaudi orationem meam ad te omnis caro ueniet.

uerba iniquorum preualuerunt super nos * et impietatibus  nostris tu propitiaberis.

Beatus, quem elegisti, et adsumsisti * inhabitabit in tabernaculis tuis.

Replebimur bonis domus tue * sanctum est templum tuum, mirabile in equitate.

Exaudi nos Deus salutaris noster * spes omnium finium terre, et in mari longe.

Preparans montes in uirtute tua, accinctus potentia, qui conturbas fundum maris * sonum autem fluctuum eius, quis sufferet.

Turbabuntur gentes * et timebunt omnes, qui inhabitant fines terre a signis tuis.

Exitus matutini, et uesperi * delectaberis.

uisitasti terram, et inebriasti eam * multiplicasti locupletare eam.

 Flumen Dei repletum est aqua * preparasti cibum illorum, quia ita est preparatio tua.

Riuos eius inebria, multiplica generationes eius * in stillicidiis suis letabitur, cum exorietur.

Benedicens coronam anni benignitatis tue * et campi tui repleantur ubertate.

Pinguescent fines deserti * et exultatione colles accingentur.

Induti sunt arietes obium, et conualles abundabunt frumento * etenim clamabunt, et ymnum dicent.



LXu. In finem Canticum Psalmus Dauid resurrectionis.


uocatio gentium, et apostolorum testimonium.

Aรฑa. Psalmum dicite nomini eius, date gloriam laudi eius, dicite Deo: Quam metuenda sunt opera tua.

 Iubilate Deo omnis terra, psalmum dicite nomini eius * date gloriam laudi eius.

Dicite Deo: Quam terribilia sunt opera tua * in multitudine uirtutis tue mentientur tibi inimici tui.

Omnis terra adoret te, et psallat tibi * psalmum dicat nomini tuo, Altissime.

uenite, et uidete opera Domini * terribilis in consiliis super filios hominum.

Qui conuertit mare in aridam, et flumen pertransibit pede * ibi letabimur in idipsum.

Qui dominatur in uirtute sua in eternum * oculi eius super gentes respiciunt.

Qui in ira prouocant * non exaltentur in semetipsis.

Benedicite gentes Deo nostro * et obaudite uocem laudi eius.

 Qui posuit animam meam ad uitam * et non dedit commoueri pedes meos.

Quoniam probasti nos Deus * igne nos examinasti, sicut examinatur argentum.

Induxisti nos in laqueum, posuisti tribulationes super dorsum nostrum * imposuisti homines super capita nostra.

Transiuimus per ignem, et aquam * et induxisti nos in refrigerio.

Introibo in domum tuam cum holocaustis * reddam tibi uota mea, que distinxerunt labia mea, et locutum est os meum in tribulatione mea.

Holocausta medullata offeram tibi cum incenso, et arietibus * offeram tibi bobes cum yrcis.

uenite, et audite, et narrabo uobis, omnes qui timetis  Dominum, * quanta fecit anime mee.

Ad ipsum ore meo clamabi * et exultabi sub lingua mea.

Iniquitatem si conspexi in corde meo * non exaudiet Deus.

Propterea exaudibit me Deus * et intendit uoci deprecationis mee.

Benedictus Dominus qui non amobit deprecationem meam * et misericordiam suam a me.



LXuI. In finem Psalmus Cantici Dauid.


uocatio gentium, et apostolorum predicatio.

Aรฑa. Inluminet Dominus uultum suum super nos.

Deus misereatur nobis * et benedicat nos.

 Inluminet Dominus uultum suum super nos * et misereatur nobis.

[XXuII] Ut cognoscamus in terra uiam tuam * in omnibus gentibus salutare tuum.

Confiteantur tibi populi Deus * confiteantur tibi populi omnes.

Letentur, et exultent gentes * quoniam iudicas populos in equitate, et gentes in terra dirigis.

Confiteantur tibi populi Deus * confiteantur tibi populi omnes.

Terra dedit fructum suum: benedicat nos Deus, Deus noster benedicat nos Deus * et metuant eum omnes fines terre.



LXuII. In finem Psalmus Dauid.


 Christi incarnatio, et Gentium uocatio.

Aรฑa. Exurgat Deus, et dissipentur inimici eius * et fugiant, qui oderunt eum a facie eius.

Sicut defecit fumus, deficiant * sicut fluit cera a facie ignis: sic pereant peccatores a facie Dei: et iusti epulentur.

Exultent in conspectu Dei * et delectentur in letitia.

Cantate Deo, psalmum dicite nomini eius * iter facite ei, qui ascendit ab occasu: Dominus nomen est ei.

Gaudete in conspectu eius * turbabuntur a facie eius patres orphanorum, et iudices uiduarum.

Deus in loco sancto suo: * Deus, qui habitare facit unanimes in domo.

 Qui educit uinctos in fortitudine * similiter et eos, qui ira prouocant, qui habitant in sepulcris.

Deus quum egredieris coram populo tuo * dum transgredieris per desertum.


Diapsalma.

Terra mota est, etenim celi distillaberunt a facie Dei * mons Syna a facie Dei Isrel.

Pluuiam uoluntariam segrega Deus nereditati tue * etenim infirmata est.

Tu uero perfecisti eam * animalia tua inhabitabunt in ea.

Parasti in dulcedine tua pauperi, Deus: * Dominus dabit uerbum euangelizantibus in uirtutibus multis.

Reges uirtutum dilecti * et species domus diuidere  spolia.

Si dormiatis inter medios cleros, pinne columbe deargentate * et posteriora dorsi eius in specie auri.


Diapsalma.

Dum discernit celestis reges super terram * niuem dealbabuntur in Selmon.

Montem Dei montem uberem * mons eoagulatus mons uber.

Ut quid suspicamini montem uberem * mons in quo beneplacitum est Deo habitare in eo.


Diapsalma.

Etenim Dominus habitabit usque in finem * semper.

 Aรฑa. Benedictus Deus, benedictus Dominus de die in diem.

Currus Dei decem millium multiplex millia letantium * Dominus in illis, in Syna, in sancto.

Ascendit in altum cepit captiuitatem, dedit dona hominibus * etenim qui non credunt inhabitare Dominum Deum.

Benedictus Deus * benedictus Dominus de die in diem:

Prosperum iter faciat nobis Deus salutaris noster * Deus noster, Deus saluificans, et Domini mors, et Domini exitus.

uerumtamen Deus conquassabit capita inimicorum suorum * uerticem capilli perambulantium in delictis suis.

 Dixit Dominus: Ex Basan conuertar * conuertar in profundum maris, ut tinguatur pes tuus in sanguine, lingua canum tuorum ex inimicis tuis, ab ipso.

uisi sunt gressus tui, Deus: * ingressus Dei mei: regis qui est a sancto ipsius.

Preuenerunt principes coniuncti psallentibus * in medio iubencularum tympanistriarum.

In ecclesiis benedicite Dominum Deum * de fontibus Isrel.

Ibi Beniamin adulescentior in pabore, principes Iuda duces eorum * principes Zabulon, principes Neptalim.

Manda, Deus, uirtuti tue * confirma hoc, Deus, quod operatus es in nobis.

 A templo tuo in Iherusalem * tibi offerunt reges munera.

Increpa feram silue, concilia taurorum inter uaccas populorum * ut non excludantur hi, qui probati sunt argento.

Dissipa gentes, que bella uolunt: uenient legati ex Aegypto * Aethiopia preueniat dare manus Deo.

Regna terre, cantate Deo, psallite Domino, psallite Deo * qui ascendit super celos celorum ad orientem.

Ecce dabit uocem suam uocem uirtutis sue * date honorem Deo.

Super Isrel magnificentias eius, et uirtutes eius * in nubibus.

 [XXuIII] Mirabilis Deus in sanctis suis * Deus Isrel ipse dabit uirtutem, et fortitudinem plebi sue: benedictus Dominus.



LXuIII. In finem pro his qui immutabuntur. Psalmus Dauid.


Passiones, et Iudeorum abiectiones sic:

Aรฑa. Salbum me fac, Deus Domine, quoniam introierunt aque usque ad animam meam.

Infixus sum in limo profundi * et non est substantia.

Deueni in altitudinem maris * et tempestas dimersit me.

Laborabi clamans, rauce facte sunt fauces mee * defecerunt oculi mei, dum spero in Deum meum.

 Multiplicati sunt super capillos capitis mei * qui oderunt me inique.

Confortati sunt super me, qui me persecuti sunt inimici mei iniuste * que non rapui tunc exolbebam.

Deus tu nosti insipientiam meam; * et delicta mea a te non sunt abscondita.

Non erubescant in me, qui te expectant, Domine Deus uirtutum * ne reuereantur super me qui querunt te Domine Deus Isrel.

Quoniam propter te subportabi inproperium * operuit reuerentia faciem meam.

Exter factus sum fratribus meis * et ospes filiis matris mee.

Quoniam zelus domus tue comedit me * et obprobria  exprobrantium tibi ceciderunt super me.

Humiliabi in ie unio animam meam * et factum est in opprobrium mihi.

Et posui uestimentum meum cilicium * et factus sum illis in parabola.

Aduersum me exercebantur, qui sedebant in porta * et in me psallebant, qui bibebant uinum.

Ego uero orationem meam ad te Domine * tempus beneplaciti.

Deus in multitudinem misericordie tue * exaudi me in ueritate salutis tue.

Eripe me de luto, ut non inherear: libera me ex odientibus me, et de profundo aquarum * non me dimergat tempestas aque, neque obsorbeat me profundum, neque opereat super me puteus os suum.

 [Figure: [Character] 1Kb] Exaudi me, Domine, quoniam benigna est misericordia tua * secundum multitudinem miserationum tuarum respice in me.

Ne auertas faciem tuam a puero tuo * quoniam tribulor uelociter exaudi me.

Intende anime mee, et libera eam * propter inimicos meos eripe me.

Tu enim scis inproperium meum, et confusionem, et uerecundiam meam * in conspectu tuo omnes tribulantes me.

Inproperium expectauit cor meum, et miseriam: et sustinui, qui simul mecum contristaretur, et non fuit * et consolantem me, et non inueni.

Et dederunt in esca mea fel * et in siti mea potaberunt me aceto.

 Fiat mensa corum coram ipsis in laqueum * et in captionem, et in scandalum.

Obscurentur oculi eorum, ne uideant * et dorsum illorum semper incurba.

Effunde super eos iram tuam * et indignatio ire tue adpreendat eos.

Fiat habitatio eorum deserta * et in tabernaculis eorum non sit, qui inhabitet.

Quoniam quem tu percusisti, ipsi persecuti sunt me * et super dolorem uulnerum meorum addiderunt.

Appone iniquitatem super impietatem ipsorum * et non intrent in tua iustitia.

Deleantur de libro uiuentium * et cum iustis non scribantur.

 Pauper ego, et dolens sum * et salus uultus tui Deus suscepit me.

Laudabo nomen Dei mei cum cantico * magnificabo eum in laude.

Et placebit Deo super uitulum nouellum * cornua producentem, et ungulas.

uideant pauperes, et letentur * querite Dominum, et uiuet anima uestra.

Quoniam exaudiuit pauperes Dominus * et uinctos suos non sprebit.

Laudent illum celi et terra * mare et omnia repentia in eo.

Quoniam Deus salbum faciet Syon, et edificabunt ciuitates Iuda, et inhabitabunt ibi, et hereditabunt eam * et semen seruorum eius possidebunt eam: et  qui diligunt nomen eius, habitabunt in eam.



LXIX. In finem Psalmus Dauid in rememoratione Dei quando saluum fecit eum Dominus.


Deprecatio iusti, et ipsius Christi.

Aรฑa. Deus in adiutorium meum, tu intende; Domine, ad adiuuandum me, festina.

[XXIX] Confundantur, et reuereantur inimici mei * qui querunt animam meam.

Auertantur retrorsum, et confundantur qui cogitant mihi mala.

Auertantur statim erubescentes * qui dicunt mihi: Euge, euge.

Exultent, et letentur in te omnes qui querunt te Domine * et dicant semper: Magnificetur Dominus,  qui diligunt salutare tuum.

Ego uero egenus, et pauper sum * Dominus curam habet mei.

Adiutor et liberator meus es tu * Domine ne tardaberis.



LXX. In finem Psalmus Dauid filiorum Aminadab, qui fuerunt in captiuitatem:


Christi passio, et resurrectio.

Aรฑa. Deus, in te sperabi, Domine, non confundar in eternum: * in tua iustitia libera me, et eripe me.

Inclina ad me aurem tuam * et libera me.

Esto mihi in Deum protectorem * et in locum munitum, ut salbum me facias.

 Quoniam firmamentum meum, et refugium meum es tu * Deus meus eripe me de manu peccatoris, et de manu contra legem agentis, et iniqui.

Quoniam tu es patientia mea, Domine: * spes mea a iuuentute mea.

In te confirmatus sum ex utero: de uentre matris mee Deus meus es tu * in te est decantatio mea semper.

Tamquam prodigium factus sum multis * et tu adiutor fortis.

Repleatur os meum laude tua, ut possim cantare gloriam tuam * tota die magnificentias tuas.

Ne proicias me in tempore senectutis * et cum defecerit uirtus mea, ne derelinquas me.

 Quia dixerunt inimici mei mala mihi: et qui custodiebant animam meam, consilium fecerunt in unum, dicentes: Deus dereliquit illum * persequimini, et compreendite eum quia non est qui eripiat eum.

Deus, ne elonges a me * Deus meus in adiutorium meum respice.

Confundantur, et deficiant detrentes anime mee * operiantur pudore, et confusione, qui querunt mala mihi.

Ego autem semper in te sperabo * et adiciam super omnem laudem tuam.

Os meum pronuntiabit iustitiam tuam * tota die laudem tuam.

Quia non cognobi negotiationes, introibo in potentias  Domini * memorabor iustitie tue solius.

Aรฑa. Gaudebunt labia mea dum cantabero tibi; et anima mea, quam redemisti Domine.

Docuisti me, Deus, a inuentute mea * et usque nunc pronuntiabo mirabilia tua, et usque ad senectam, et senium Deus ne derelinquas me.

Donec adnuntiem brachium tuum * generationi omni, que uentura est;

Potentiam tuam, et iustitiam tuam, Deus usque in seculum * que fecisti magnalia, Deus, quis similis tibi.

Quia ostendisti mihi tribulationes multas, et malas * et conuersus uiuificasti me, et de abysso terre iterum reduxisti me: multiplicasti iustitiam tuam: et conuersus consolatus es me.

 Et ego confitebor tibi in uasis psalmorum * ueritatem tuam psallam tibi in cithara, Deus sancte Isrel.

Gaudebunt labia mea dum cantabero tibi; * et anima mea, quam redemisti.

Sed et lingua mea meditabitur iustitiam tuam * tota die laudem tuam.

Dum confusi, et reueriti fuerint * omnes qui queunt mala mihi.



LXXI. In Salomone Psalmus Dauid.


Prophetia Christi regni, et uocationes gentium.

Aรฑa. Suscipiant montes pacem populi tui, et colles iustitiam tuam.

 Deus, iudicium tuum regi da * et iustitiam tuam filio regis.

Iudicare populum tuum in tua iustitia * et pauperes tuos in iudicio.

Suscipiant montes pacem populi tui * et colles iustitiam tuam.

In sua iustitia iudicabit pauperes huius populi * et salbos faciet filios pauperum.

Et humiliabit calumniatorem * et permanebit cum sole, et ante lunam in secula seculorum.

Et descendit, sicut pluuia in uellus * et sicut stillicidia stillantia super terram.

Orietur in diebus eius iustitia, et multitudo pacis * donec extollatur luna.

 Et dominabitur a mari usque ad mare * et a fluminibus usque ad terminos orbis terre.

Coram illo Aethiopes procedunt * et inimici eius limum lingent.

[XXX] Reges Tarsis, et insule munera offerunt * reges Harabum, et Sabaha dona adducent.

Et adorabunt eum omnes reges terre * omnes gentes seruiunt ei.

Quia liberabit pauperem a potente * et inopem, cui non erat adiutor.

Parcet pauperi, et inopi * et animas pauperum salbas faciet.

Ex usuris, et iniquitatibus liberabit animas eorum * et preclarum nomen eius coram ipsis.

Et uiuet, et dabitur ei de auro Harabie * et orabunt  pro eo semper: tota die benedicent eum.

Et erit firmamentum in terra a summis montibus, superextolletur super Libanum fructus eius * et florebit de ciuitate, sicut fenum terre: et erit nomen eius benedictum in secula.

Ante solem permanet nomen eius * et ante lunam sedes eius.

Et benedicentur in eo omnes tribus terre * omnes gentes magnificabunt eum.

Benedictus Dominus Deus Isrel, qui facit mirabilia magna solus * et benedictum nomen maiestatis eius in eternum, et in seculum seculi:

Et replebitur maiestate eius omnis terra * fiat, fiat.



INCIPIT LIBER TERTIUS.



LXXII. Defecerunt Ymni Dauid filii Iesse: Psalmus Asaph.


Confessio humane infirmitatis super impiis.

Aรฑa. Quam bonus Deus Isrel * eis qui recto sunt corde.

Mei autem pene moti sunt pedes * pene effusi sunt gressus mei.

Quia zelabi in peccatoribus * pacem peccatorum uidens.

Quia non est declinatio mortis eorum nec firmamentum in plaga ipsorum.

In laboribus hominum non sunt * et cum hominibus non flagellabuntur.

 Ideo tenuit eos superbia eorum * operti sunt iniquitatem super impietatem suam.

Prodiit quasi ex adipe iniquitas eorum * transierunt in dispositione cordis.

Cogitaberunt, et locuti sunt nequitiam * iniquitatem in excelso locuti sunt.

Posuerunt in celo os suum * et lingua eorum transiit super terram.

Ideo reuertetur huc populus meus et dies pleni inueniuntur in eis.

Et dixerunt: Quomodo scibit Deus * et si est scientia in excelso?

Ecce ipsi peccatores, et abundantes in seculo * obtinuerunt diuitias.

Et dixi: Numquid uane iustificabi cor meum, et labi inter innocentes manus meas * et fui flagellatus  tota die, et uindex meus in matutino.

Si dicebam: Narrabo sic * ecce generatio filiorum tuorum, cui disposui.

Existimabam, ut cognoscerem hoc, labor est ante me * donec intrem in sanctuarium Dei, et intellegam in nobissimo.

uerumtamen propter dolositates eorum posuisti eis mala * deiecisti eos, cum allebarentur

Quomodo facti sunt in desolatione subito defecerunt,  et perierunt propter iniquitatem suam * uelut a somnio exurgentes.

Domine, in ciuitate tua * imaginem illorum ad nichilum rediges.

Quia exaruit cor meum, et renes mei resoluti sunt * et ego ad nichilum reductus sum, et nescibi.

uelut iumentum factus sum apud te * et ego semper tecum.

Tenuisti manum meam dexteram * et in uoluntate tua deduxisti me, et cum gloria adsumsisti me.

Quid enim mihi restat in celo * et a te que uolui super terram.

Defecit cor meum et caro mea robur cordis mei, et pars mea tu Deus in secula.

Quia ecce qui elongant se a te, peribunt * perdidisti  omnes qui fornicantur abs te.

Mihi autem adherere Deo bonum est * ponere in Deo spem meam, ut enarrem omnia promissa tua in portis filie Syon.



LXXIII. Intellectus Asaph.


uox Christi de futuro. Proclamatio nobissima Iudeorum et circumuentionis, que sub uespesiano et Tito facta est.

Aรฑa. Memento congregationis tue Domine, quam creasti ab initio.

[XXXI] Ut quid repulisti nos, Deus, in finem * iratus est furor tuus super obes gregis tui.

Memento congregationis tue * quam creasti ab initio.

Liberasti uirgam hereditatis tue * montem Syon  in quo habitas in idipsum.

Eleba manum tuam in superbia eorum * in finem,

Quanta malignatus est inimicus in sanctis tuis * et gloriati sunt omnes, qui te oderunt.

In medio atrio tuo posuerunt signa sua, signa * et non cognoberunt, sicut in uia supra summum.

Tamquam in silba lignorum securibus exciderunt eius * in idipsum.

Bipinne, et ascia deiecerunt ea, incenderunt igni  sanctuarium tuum * in terra polluerunt tabernaculum nominis tui.

Dixerunt in corde suo * cognatio eorum in idipsum:

uenite, comprimamus omnes dies festos Domini * de terra.

Signa nostra non uidimus * iam non est propheta, et nos non agnoscet amplius.

Usquequo Deus improperabit inimicus * irritat aduersarius nomen tuum in finem.

Ut quid auertis faciem tuam, et dexteram tuam *, e medio sinu tuo in finem.

Deus autem rex noster ante secula * operatus est salutem in medio terre.

Tu confirmasti in uirtute tua mare * tu contribulasti  capita draconum super aquas.

Tu confregisti caput draconis magni * et dedisti eum in esca populo Aethiopo.

Tu disrupisti fontes, et torrentes * tu exicasti flumina Ethan.

Tuus est dies, et tua est nox: tu fecisti solem, et lunam: tu fecisti omnes terminos terre * estatem, et uer tu fecisti ea.

Memor esto huius creature tue * quia inimicus exprobrauit Dominum: et populus insipiens exacerbauit nomen tuum.

Ne tradas bestiis animas confitentium tibi * animas pauperum tuorum, ne oblibiscaris in finem.

Respice in testamento tuo, quia repleti sunt * quia obscurati sunt terre domorum iniquitantium.

 Ne auertatur humilis factus confusus * pauper, et inops laudabunt nomen tuum.

Exurge, Domine, iudica causam tuam * memor esto obprobrii seruorum tuorum, et eorum, qui insipientes sunt tota die.

Ne oblibiscaris uocem querentium te * superbia eorum qui te oderunt, ascendat in sempiternum.



LXXIu. In finem ne disperdas Dauid. Psalmus Asaph. Canticum.


Christi dictio deitatis et commemoratio diuina.

Aรฑa. Confitebimur tibi, Deus, confitebimur tibi: et inuocabimus nomen sanctum tuum.

Narrabo omnia mirabilia tua * quum accepero tempus, ego iustitias iudicabo.

 Liquefacta est terra, et omnes habitantes in ea * ego autem confirmabi columnas eius.

Dixi iniquis: Nolite inique agere * et delinquentibus: Nolite exaltare cornum.

Nolite in altum extollere cornum uestrum * et ne loquamini aduersus Deum iniquitatem.

Quia neque ab oriente, neque ab occidente, neque a desertis montibus * quoniam Deus iudex est.

Hunc humiliat, et hunc exaltat * quia calix in manu Domini uini meri plenus est mixto, et inclinabit ex hoc in illud.

uerumtamen fex eius non est exinanita * bibent ex eo omnes peccatores terre.

Ego autem in secula letabor, et psallam Deo  Iacob et omnia cornua peccatorum confringam, et exaltabuntur cornua iusti



LXXu. In finem Ymnis Psalmus Asaph. Canticum pro Assiriis.


uindictam aduersum inpios secundum Dei iudicium.

Aรฑa. Inluminans tu mirabilis a montibus eternis.

Notus in Iudea Deus * in Isrel magnum nomen eius.

Et factus est in pace locus eius * et habitatio eius in Syon.

Ibi confregit cornu, arcum, * scutum, gladium, et bellum.

Inluminans tu mirabilis * a montibus eternis.

Turbati sunt omnes insipientes corde * dormierunt  somnum suum, et nichil inuenerunt omnes uiri diuitiatum in manibus suis.

Ab increpatione tua Deus Iacob * dormitaberunt, qui ascenderunt equos.

Tu terribilis es, et quis resistet tibi? * ex tunc, [XXXII] ei ab ira tua, e celo iudicium iaculatum est.

Terra tremuit, et quiebit, dum resurgeret in iudicio Deus * ut saluos faceret omnes quietos terre.

Quia cogitatio hominis confitebitur tibi * et relique cogitationes diem festum agent tibi.

uobete, et reddite Domino Deo uestro * omnes, qui in circuitu eius offertis munera.

Terribili et ei qui aufert spiritum principum * terribili pre regibus terre.



LXXuI. uictori pro Iditum, Psalmus Dauid.


De Dei patientia et mirabilium operum eius

Aรฑa. In die tribulationis mee Deum exquisibi: manibus meis nocte coram eo et non sum deceptus.

uoce mea ad Dominum clamabi * et uox mea ad Deum: et respexit me.

In die tribulationis mee Deum exquisibi * manibus meis nocte coram eo, et non sum deceptus.

Recusabi consolari animam meam * memoratus sum Dei, et letatus sum.

Alienatus sum, et defecit paulisper spiritus meus * preoccupaberunt custodias omnes inimici mei, conturbatus sum, et non sum locutus.

 Recordatus sum dies antiquos * et annos eternos in mente habui.

Meditatus sum nocte cum corde meo * cogitabam, et uentilabam spiritum meum.

Et dixi: Numquid in secula repellet Deus: aut non apponat benefacere adhuc * aut in finem misericordiam suam amputabit a seculo, et generatione.

Numquid oblibiscetur misereri Deus * aut continebit in ira misericordiam suam?

Et dixi: Nunc cepi * hec mutatio dextere altissimi.

Memoratus sum operum Dei * quia memor ero a principio mirabilium tuorum.

Et meditatus sum in omnibus operibus tuis * et inadinuentionibus tuis me exercebor.

 Deus, in sancto uia tua: quis Deus magnus, sicut Deus noster * tu es Deus qui facis mirabilia magna solus.

Notam fecisti in populis uirtutem tuam * liberasti brachio tuo plebem tuam, filios Iacob, et Ioseph.

uiderunt te aque, Deus, uiderunt te aque, et timuerunt * conturbati sunt abyssi.

A multitudine sonitus aquarum * uocem dederunt nubes.

Etenim sagitte tue pertransierunt * uox tonitrui tui in rota.

Inluxerunt fulgura eius orbis terre * mota, et tremefacta est terra.

In mari uie tue, et semite tue in aquis multis * et uestigia tua non cognoscentur.

 Deduxisti sicut obes populum tuum * in manu Moysi, et Aaron.



LXXuII. Eruditionis Asaph.


uox Christi de Iudeis. Christi dictio ad Ecclesiam pro prioris populi iniquitate.

Aรฑa. Inclinate aurem uestram in uerba oris mei: popule meus adtende legem meam.

Adtende popule meus legem meam * inclinate aurem uestram in uerba oris mei.

Aperiam in parabolis os meum * loquar propositiones ab initio seculi.

Quanta audibimus, et cognobimus ea * et patres nostri adnuntiaberunt nobis.

Non sunt occultata a filiis eorum * in progenie  altera.

Narrate laudes Domini, et uirtutes eius * et mirabilia eius, que fecit.

Et suscitauit testimonium in Iacob * et legem posuit in Isrel:

Quam mandauit patribus nostris * ut notam facerent ea filiis suis.

Ut cognoscat generatio altera * filii, qui nascentur, exurgent, et narrabunt ea filiis suis.

Ut ponant in Deo spem suam * et non oblibiscantur operum Dei sui: et mandata eius exquirant.

Ne fiant, sicut et patres eorum * genus prabum, et peramarum:

Genus, quod non direxit cor suum * et non credidit Deo spiritus eius.

 Filii Efren intendentes arcum, et mittentes sagittas suas: * cum conuersi sunt in die belli.

Non custodierunt testamentum Dei sui * et in lege eius noluerunt ambulare.

Et obliti sunt beneficiorum eius * et mirabilium eius, que ostendit eis.

Coram patribus eorum fecit magnalia in terra Aegypti * in campo Taneos.

[XXXIII] Interrupit mare, et perduxit eos * et statuit aquas, quasi in utre.

Et eduxit eos in nubem diei * et nocte in inluminatione luminis.

Interrumpit in heremo petram * et adaquauit eos, uelut in abyssus multa.

 Et eduxit aquam de petra * et eduxit tamquam flumina aquas

Et apposuerunt adhuc peccare ei * in ira concitaberunt excelsum in siccitate.

Et temtaberunt Deum in cordibus suis * ut peterent escam animabus suis.

Et male locuti sunt de Deo, et dixerunt * Numquid poterit Deus parare mensam in deserto?

Quoniam percussit petram, et fluxerunt aque * et torrentes inundaberunt.

Numquid, et panem poterit dare * aut parare mensam populo suo?

Ideo audibit Dominus, et distulit, et superposuit, et ignis accensus est in Iacob * et ira Dei ascendit in Isrel.

 Quia non crediderunt in Deum suum * nec speraberunt in salutare eius.

Et mandauit nubibus desuper * et ianuas celi aperuit.

Et pluit illis mannam manducare: panem celi dedit eis * panem angelorum manducabit homo, frumentationem misit illis in abundantiam.

Aรฑa. Non sunt rememorati manu eius die, qua liberauit eos de manu tribulationis.

[Figure: [Character] 1Kb] Et excitauit Austrum de celo * et induxit in uirtute sua Africum.

Et pluit super eos sicut pulberem carnes * et sicut arene maris uolatilia pinnata.

Et ceciderunt in medio castrorum eorum * circa tabernacula eorum.

 Et manducaberunt, et saturati sunt nimis * et de siderium eorum obtulit eis.

Non sunt fraudati a desiderio suo * adhuc esca eorum erat in ora ipsorum.

Ira Dei ascendit in eos, et occidit plurimos eorum * et electos Isrel inpedibit.

In omnibus his peccaberunt adhuc * et non crediderunt in mirabilibus eius.

Et defecerunt in uanitate dies eorum * et anni eorum cum festinantia.

Quum occideret eos, tunc querebant eum * et conuertebantur ante lucem, et ueniebant ad eum.

Et rememorati sunt, quia Deus adiutor eorum est * et Deus excelsus liberator eorum est.

 Et dilexerunt eum in ore suo * et lingua sua mentiti sunt ei.

Cor autem ipsorum non est rectum cum eo * nec fides habita est illis in testamento eius.

Ipse autem est misericors, et propitius fit peccatis eorum * et non disperdidit eos.

Et abundauit, ut auerteret iram suam ab eis * et non accendit omnem iram suam.

Et rememorati sunt, quia caro sunt * spiritus uadens, et non rediens.

Quotiens exacerbaberunt eum in deserto * in ira concitaberunt eum in terra sine aqua.

Et conuersi sunt, et tentaberunt Deum * et Sanctum Isrel exacerbaberunt.

 Non sunt rememorati manu eius * die qua liberauit eos de manu tribulationis.

Qui posuit in Aegypto signa sua * et prodigia sua in campo Taneos.

Conuertit in sanguine flumina eorum * et puteales aquas eorum ne biberent.

Iomisit in eos muscam caninam, et comedit eos * et rana exterminauit eos.

Et dedit canicule fructus eorum * et labores eorum locuste.

Occidit in grandine uineas eorum * et moros eorum in pruina, et substantias eorum in igne.

Et tradidit in grandine iumenta eorum * et possessiones eorum in igne.

Inmisit in eos iram indignationis sue * indignationem,  et iram, et tribulationem, inmissiones per angelos malos.

uiam fecit semite ire sue, et non pepercit a morte animabus eorum * et iumenta eorum in morte conclusit.

Et percussit omne primogenitum in terra Aegypti * primitias omnis laboris eorum in tabernaculis Cam.

Et abstulit, sicut obes, populum suum * et perduxit eos, tamquam gregem in deserto.

Aรฑa. Adduxit eos in montem sanctificationis sue.

Et eduxit eos in spe, et non timuerunt * et inimicos eorum operuit mare.

Adduxit eos in montem sanctificationis sue * montem hunc, quem adquisibit dextera eius.

Et eiecit a facie eorum gentes * sortem diuisit eis  terram in funiculo distributionis.

Et habitauit in tabernaculis eorum * tribus Isrel.

Et temtaberunt et exacerbaberunt Deum excelsum * et testimonia eius non custodierunt.

Auerterunt se, et non obserbaberunt, sicut et patres eorum * [XXXIu] et conuersi sunt in arcum peruersum.

In ira concitaberunt eum in collibus suis * et in sculptilibus suis emulati sunt eum.

Audibit Dominus et sprebit * et ad nichilum redigit nimis Isrel.

Et repulit tabernaculum Selon tabernaculum suum * in quo habitabit inter homines.

Et tradidit in captiuitate uirtutes eorum * et pulcritudines eorum in manus inimici.

 Et conclusit in gladio populum suum * et hereditatem suam spreuit.

Iuuenes eorum comedit ignis * et uirgines eorum non sunt lamentate.

Sacerdotes eorum in gladio ceciderunt et uidue eorum non ploraberunt.

Et excitatus est, tamquam dormiens Dominus * et tamquam potens crapulatus a uino.

Et percussit inimicos suos in posteriora * obprobrium sempiternum dedit eis.

Et repulit tabernaculum Ioseph et tribum Effen non elegit * sed elegit tribum Iuda, montem Sion, quem dilexit.

Et edificabit sicut unicornuorum sanctificationem  suam * in terra fundauit eam in secula.

Et elegit Dauid seruum suum, et sustulit eum de gregibus obium * de post fetantes accepit eum.

Pascere Iacob seruum suum * et Isrel hereditatem suam.

Et pabit eos sine malitia cordis sui * et in sensu manuum suarum deduxit eos.



LXXuIII. Psalmus Asaph.


uox Apostolorum post passionem Christi. Prophetia, que secundum Antiocham de Iudeis contingit accedentium storiam in Maccabeis.

Aรฑa. Cito nos preueniat misericordia tua, Domine.

Deus, uenerunt gentes in hereditatem tuam, polluerunt templum sanctum tuum * posuerunt Ierusalem uelut pomorum custodias.

 Posuerunt mortalia seruorum tuorum escas uolatilibus celi * carnes sanctorum tuorum uestiis terre.

Effuderunt sanguinem eorum, uelut aqua in circuitu Ierusalem * et non erat, qui sepeliret.

Facti sumus obprobrium uicinis nostris * inlusione, et derisu his, qui in circuitu nostro sunt.

Usquequo, Deus, irasceris in finem * an in finem exardescit uelut ignis, zelus tuus?

Effunde iram tuam in gentes que te non noberunt * et in regna, que nomen tuum non inuocaberunt.

Quia comederunt Iacob * et locum eius desolaberunt.

Ne memineris iniquitatum nostrarum antiquarum, cito anticipet nos misericordia tua Domine * quoniam  pauperes facti sumus nimis.


Diapsalma.

Adiuua nos Deus salutaris noster, et propter honorem nominis tui libera nos, et propitius esto peccatis nostris propter nomen tuum * ne quando dicant gentes: Ubi est Deus eorum.

Innotescat in nationibus coram oculis nostris * defensio sanguinis seruorum tuarum, qui effusus est.

Intret in conspectu tuo gemitus compeditorum * secundum multitudinem brachii tui posside filios morti punitorum.

Redde uicinis nostris septupium in sinu eorum * improperium ipsorum, quod exprobraberunt tibi, Domine.

Nos autem populus tuus, et obes gregis tui confitebimur  tibi in secula * et in seculum seculi narrauimus laudem tuam.



LXXIX. Pro his qui immutabuntur testium Asaph. Psalmus pro Asyriis.


Prophetia, que ab aduersariis circumuallati sunt, et deprecatio de Christi aduentu.

Aรฑa. Qui regis Isrel intende; qui deducis uelut obem, Ioseph.

[Figure: [Character] 1Kb] Qui sedes super Cherubin manifestare coram Efren * et Beniamin, et Manasse.

Excita potentiam tuam * et ueni, ut saluos facias nos.

Deus uirtutum conuerte nos * et ostende faciem tuam, et salui erimus.

 Domine Deus uirtutum * quousque irasceris in orationem serui tui.

Cibasti nos panem lacrymarum * et potum dedisti nobis in lacrymis ad mensuram.

Posuisti nos in contradictione uicinis nostris * et inimici nostri deriserunt nos.

[XXXu] Deus uirtutum conuerte nos * et ostende faciem tuam, et salui erimus.


Diapsalma.

uineam ex Aegypto transtulisti * eiecisti gentes, et plantasti eam.

uiam fecisti in conspectu eius * et plantasti radices eius, et repleta est terra.

Operuit montes umbra eius * arbusta eius cedros Dei.

 Extendisti palmites eius usque ad mare * et usque ad flumina propagines eius.

Ut quid dextruxisti maceriam eius * et uindemiaberunt eam omnes transeuntes uiam.

Exterminabit eam aper de silba * et singularis ferus depastus est eam.

Domine Deus uirtutum conuertere * nunc respice de celo, et uide, et uisita uineam istam, et dirige eam, quam plantauit dextera tua, et filium hominis, quem confirmasti tibi.

Iucensam igni, et effosa manu ab increpatione uultus tui, Domine, peribunt * fiat manus tua super uirum dextere tue, et super filium hominis, quem confirmasti tibi.

Et non discedimus a te, uiuificabis nos * et nomen  tuum inuocabimus.

Domine Deus uirtutum conuerte nos * et ostende faciem tuam, et salui erimus.



LXXX. In finem pro Torcularibus. Psalmus ipse Asaph, Quinta Sabbati.


uocatio gentium, et doctrina eorum, qui acciderint priori populo.

Aรฑa. Exultate Deo adiutori nostro: iubilate Deo Iacob.

Sumite psalmum, et date tympanum * psalterium iucundum cum cithara.

Canite in initio mensis tuba, in die insignis solemnitatis uestre * quia preceptum Isrel est, et iudicium Deo Iacob.

 Testimonium in Ioseph posuit cum exiret de terra Aegypti * linguam, quam non nouerat, audibit.

Diuertit ab oneribus dorsum eius * manus eius in cophino seruierunt.

In tribulatione inuocasti me, et liberabi te: et exaudibi te in abscondito tempestatis * probabi te ad aquas contradictionis.


Diapsalma

Audi popule meus, et loquar * Isrel et testificabor tibi.

Isrel si me audieris, non erit in te Deus recens neque adorabis deos alienos.

Ego enim sum Dominus Deus tuus, qui eduxi de terra Aegypti * dilata os tuum, et ego adimplebo illud.

 Et non audibit populus meus uocem meam * et Isrel non intendit mihi.

Et dimisi eos secundum desideria cordis eorum * et ambulaberunt in uoluptatibus suis.

Si plebs mea audisset me, Isrel si uias meas ambulasset, ad nichilum inimicos eius humiliassem * et super tribulantes eos misissem manum meam.

Inimici Domini mentiti sunt ei * et erit tempus eorum in eternum.

Cibabit eos ex adipe frumenti * et de petra melle saturabit eos.



LXXXI. Psalmus ipsi Asaph.


uox Christi ad Iudeos. Argutio principum Iudeorum.

 Aรฑa. Iudicate pupillo, et egeno: humilem, et pauperem iustificate.

Deus stetit in sinagoga deorum * in medio autem deos discernit.

Quousque iudicatis iniquitatem * et facies peccantium sumitis.


Diapsalma.

Iudicate pupillo et egeno * humilem et pauperem iustificate.

Eripite pauperem et egenum * de manu peccatoris liberate eum.

Nescierunt, nec intelleuerunt, qui in tenebris ambulant * mobebuntur omnia fundamenta terre.

Ego dixi, dii estis * et filii excelsi omnes.

uos autem, sicut homines moriemini * et sicut  unus de principibus cadetis.

Exurge Domine iudica terram * quia tu hereditaberis omnibus gentibus.



LXXXII. Canticum Psalmi Asaph.


uox Christi de Iudeis.


Deprecatio de quibus pro eo, qui passus est tristitias populi: et prophetia pro fine inimicorum Dei.

Aรฑa. Cognoscant gentes, quia nomen tibi Dominus: tu solus altissimus super omnem terram.

[Figure: [Character] 1Kb] Deus quis similis tibi * ne taceas, neque conpescaris Deus.

Quoniam ecce inimici tui sonuerunt * et qui te oderunt, lebaberunt caput.

 [XXXuI] In plebem tuam aduersus te cogitaberunt * consilium cogitaberunt aduersus sanctos tuos.

Dixerunt: uenite, disperdamus eos ex gente * et non memoretur nomen Isrel amplius.

Quoniam cogitaberunt consilium in unum: aduersus te testamentum disposuerunt * tabernacula Idumeorum, et Smelitarum, Moab, et Agoreni.

Gebal, et Ammon, et Amalec * et alienigene cum habitantibus Tyrum.

Etenim Assirius simul uenit cum illis * facti sunt in susceptione filiis Loth.


Diapsalma.

Fac illis, Deus, sicut Madian, et Sisare, et sicut Iabin in torrentem Cisson * disperierunt omnes in Endor: facti sunt sicut stercus terre.

 Pone principes eorum sicut Orep, Zeb, Zebee, et Salmana * omnes principes eorum, qui dixerunt: Hereditatem possideamus nobis sanctuarium Dei.

Deus meus pone illos, ut rotam * et sicut stipulam ante faciem uenti.

Sicut ignis, qui comburet silbam * et uelut si flamma comburet montes.

Ita persequere eos in tempestate tua * et in ira tua conturbabis eos.

Imple facies eorum ignominia * et querant nomen tuum, Domine.

Confundantur, et turbentur in seculum seculi * et reuereantur et pereant in eternum, et in seculum seculi.

Et cognoscant, quia nomen tibi Dominus * tu solus  altissimus super omnem terram.



LXXXIII. uictori pro Torcularibus filiis Coreph. Psalmus.


Prophetia de Christo, et de Ecclesiis eius.

Aรฑa. Cor meum, et caro mea exultaberunt in Deum uiuum.

Quam amabilia sunt tabernacula tua, Domine Deus uirtutum * concupibit, et defecit anima mea in atria, Domini.

Cor meum, et caro mea * exultaberunt in Deum uiuum.

Etenim passer inuenit sibi domum * et turtur nidum, ubi reponat pullos suos.

Altaria tua, Domine uirtutum rex meus, et Deus  meus.

Beati, qui habitant in domo tua * in secula seculorum laudabunt te.


Diapsalma.

Beatus uir, cuius est auxilium abs te, Domine ascensus in corde eius disposuisti * in conuallem plorationis in locum, quem fundasti ei.

Etenim benedictionem dabit, qui legem dedit * ambulabunt de uirtute in uirtute, et uidebitur Deus deorum in Syon.


Diapsalma.

Domine Deus uirtutum exaudi precem meam * auribus percipe Deus Iacob.

Protector noster aspice Deus, et respice in faciem Christi tui * quia melior est dies una in atriis tuis  super milia.

Elegi abiectus esse in domo Dei * magis quam nabitare in tabernaculis peccatorum.

Quia misericordiam, et ueritatem diligit Dominus * gratiam, et gloriam dabit Deus.

Dominus non pribabit bonis * ambulantibus in innocentiam.

Domine Deus uirtutum * beatus homo, qui sperat in te.



LXXXIu. uictorum filiorum Coreb Psalmus Dauid.


Prophetia de Christo et pro eis, qui per ipsum liberati sunt.

Aรฑa. Deus tu conuertens uiuificabis nos; et plebs tua letabitur in te.

 [Figure: [Character] 1Kb] Benedixisti, Domine, terram tuam * auertisti captiuitatem Iacob.

Remisisti iniquitatem plebis tue * operuisti omnia peccata eorum.


Diapsalma.

Mitigasti omnem iram tuam * auersus es ab ira indignationis tue.

Conuerte nos Deus salutaris noster * et auerte iram tuam a nobis.

Non in eternum irascaris nobis * neque extendas iram tuam a progenie in progenie.

Deus tu conuertens uiuificabis nos * et plebs tua letabitur in te.

Ostende nobis Domine misericordiam tuam * et salutare tuum da nobis.

 Audiam quid loquatur in me Dominus Deus * quoniam loquetur pacem in plebem suam; et super sanctos suos: et in eos qui conuertuntur ad ipsum corde.

uerumtamen prope timentes eum salutare ipsius * ut inhabitet gloria in terram nostram.

Misericordia et ueritas obuiaberunt sibi * iustitia et pax complexe sunt.

ueritas de terra orta est * et iustitia de celo prospexit.

[XXXuII] Etenim Dominus dabit benignitatem * et terra nostra dabit fructum suum.

Iustitia ante eum ambulabit * et ponet in uia gressus suos.



LXXXu. Psalmus ipsi Dauid: Obsecratio Dauid.


uox Christi, siue populi ani.


Aรฑa. Quia tu, Domine, suauis, ac mitis es, et multum misericors inuocantibus te.

[Figure: [Character] 1Kb] Inclina Domine aurem tuam et exaudi me * quoniam egenus et pauper sum ego.

Custodi animam meam, quoniam sanctus es * saluum fac seruum tuum, Domine Deus meus, sperantem in te.

Miserere mei, Domine, quoniam ad te clamabi tota die * letifica animam serui tui, quia ad te Domine animam meam lebabi.

Quia tu, Domine, suauis, ac mitis es * et multum misericors inuocantibus te.

 Auribus percipe orationem meam * et intende uoci deprecationis mee.

In die tribulationis mee clamabi ad te * et exaudisti me.

Non est similis tibi in diis, Domine * et non est secundum opera tua.

Omnes gentes quascumque fecisti, uenient, et adorabunt coram te, Domine * et honorificabunt nomen tuum, quia magnus es tu, et faciens mirabilia tu Deus solus.

Deduc me, Domine, in uia tua, et ingrediar in ueritate tua * letetur cor meum, et timeat nomen tuum.

Confitebor tibi, Domine, Deus meus, in toto corde meo, et honorificabo nomen tuum, quia magna est  super me misericordia tua * et eruisti animam meam ex inferno inferiori.

Deus, iniusti insurrexerunt aduersum me, et sinagoga potentiam quesierunt animam meam * et non preposuerunt Deum ante conspectum suum.

Et tu, Domine Deus meus, miserator, et misericors * patiens, et multum misericors, et uerax.

Respice in me et miserere mei * da potestatem puero tuo, et saluum fac filium ancille tue.

Fac mecum, Deus, signum in bono, ut uideant, qui me oderunt, et confundantur * quoniam tu, Domine, adiuuisti me, et consolatus es me.



LXXXuI. Filiorum Corepp: Psalmus Cantici.


 Christi incarnatio.

Aรฑa. Diligit Dominus portas Syon super tabernacula Iacob.

[Figure: [Character] 1Kb] Fundamenta eius in montibus sanctis * diligit Dominus portas Syon super omnia tabernacula Iacob.

Gloriosa dicta sunt de te * ciuitas Dei.


Diapsalma.

Memor ero Raab, et Babilon * scientium me.

Ecce enim alienigene, et Tyrus, et populus Aethiopus * qui fuerunt illic.

Mater Syon dicet, homo, et homo factus est in ea * et ipse fundabit eam Altissimus.

Dominus narrauit scripturas populorum suorum * et principum eorum, qui fuerunt in ea.


Diapsalma.

 Sicut letantibus nobis omnibus * commemoratio est in te.



LXXXuII. Canticum carminis filiorum Coreph. In finem pro Amalec ad respondendum Intellectum Eman Ezrelite.


Christi mortem prophetizabit.

Aรฑa. Et ego ad te Domine clamabi, et mane oratio mea preueniat te.

[Figure: [Character] 1Kb] Domine Deus salutis mee * per diem clamabi, et nocte coram te.

Intret oratio mea in conspectu tuo * inclina aurem tuam ad precem meam, Domine.

Quia repleta est malis anima mea * et uita mea in infernum adpropriabit.

 Aestimatus sum cum descendentibus in lacum * factus sum sicut homo sine adiutorio, inter mortuos liber.

Et sicut uulnerati dormientes proiecti in monumentis, quorum non est memoria amplius * et quidem ipsi de manu tua expulsi sunt.

Posuerunt me in loco inferiori * in tenebris, et umbra mortis.

In me confirmata est iracundia tua * et omnes electiones tuas super me induxisti.


Diapsalma.

Elongasti notos meos a me * posuisti me abominationem eis: traditus sum, et non egrediebar.

Oculi mei infirmati sunt pre inopia * clamabi ad  te, Domine Deus meus, tota die expandi manus meas ad te.

[XXXuIII] Numquid mortuis faciens mirabilia * aut medici resuscitabunt, et confitebuntur tibi?


Diapsalma.

Numquid enarrabit aliquis in sepulcro misericordiam tuam * aut ueritatem tuam in perditione?

Numquid cognoscentur in tenebris mirabilia tua * aut iustitia tua in terra obliterata?

Et ego ad te, Domine, clamabi * et mane oratio mea preueniat te.

Ut quid Domine reppulisti orationem meam, auertisti faciem tuam a me * pauper sum ego, et in laboribus a iubentute mea.

Exaltatus autem, et humiliatus sum * et confusus.

 In me pertransierunt ire tue * et terrores tui conturbaberunt me.

Circundederunt me sicut aqua tota die * circumdederunt me simul.

Elongasti a me amicum * et notos meos pre miseria.



LXXXuIII. Intellec. Etan Isrelite.


Christi regnum ex semine Dauid.

Aรฑa. In celis preparabitur ueritas tua, Domine.

Misericordias tuas, Domine * in eternum cantabo.

In generatione, et progenie * pronuntiabo ueritatem tuam in ore meo.

Quoniam dixisti: in eternum misericordia edificabitur  * in celis preparabitur ueritas tua.

Disposui testamentum electis meis * iurabi Dauid seruo meo.

Usque in eternum preparabo semen tuum * et edificabo in generatione, et progenie sedem tuam.


Diapsalma.

Confitebuntur celi mirabilia tua, Domine * et ueritatem tuam in ecclesiis sanctorum.

Quoniam quis in nubibus equabitur Domino * aut quis similis erit Deo inter filios Dei.

Deus, qui glorificatur in consilio sanctorum * magnus, et metuendus super omnes, qui in circuitu eius sunt.

Domine Deus uirtutum, quis similis tibi * potens es, Domine, et ueritas tua in circuitu tuo.

 Tu dominaris potestatem maris * motum autem fluctuum eius tu mitigas.

Tu humiliasti, sicut uulneratum, superbum * et in uirtute brachii tui dispersisti inimicos tuos

Tui sunt celi, et tua est terra * orbem terrarum, et plenitudinem eius tu fundasti.

Aquilonem, et mare tu creasti * Tabor et Ermon in nomine tuo exultabunt:

Tuum brachium cum potentia. Firmetur manus tua, et exaltetur dextera tua * iustitia, et iudicium preparatio sedis tue.

Misericordia, et ueritas preibunt ante faciem tuam * beatus populus, qui scit iubilationem.

Domine, in lumine uultus tui ambulabunt, et in  nomine tuo exultabunt tota die * et in tua iustitia exaltabuntur.

Quoniam gloria uirtutis eorum tu es * et in beneplacito tuo exaltabitur cornum nostrum.

Quoniam a Domino est adsumtio * et a sancto Isrel regi nostro.

Tunc locutus es in aspectu filiis tuis, et dixisti, Posui adiutorium super potentem * et exaltabi electum de populo meo.

Inueni Dauid seruum meum * oleo sancto linui eum.

Manus enim mea auxiliabitur ei * et brachium meum confortabit eum.

Nihil proficiet inimicus in eo * et filius iniquitatis non nocebit eum.

Et concidam inimicos eius a facie ipsius * et odientes  eum in fugam uertam.

Et ueritas mea, et misericordia mea cum ipso * et in nomine meo exaltabitur cornu eius.

Et ponam in mari manum eius * et in fluminibus dexteram eius.

Ipse inuocabit me, Pater meus es tu * Deus meus, et susceptor salutis mee.

Et ego primogenitum ponam illum * excelsum pre regibus terre.

In eternum seruabo illi misericordia mea * et testamentum meum fidele ipsi.

[Figure: [Character] 1Kb] Et ponam in secula seculorum sedem eius * et tronum eius sicut dies celi.

Si dereliquerint filii eius legem meam, et in iudiciis meis non ambulaberint, si iustificationes meas  profanaberint, et mandata mea non custodierint * uisitabo in uirga iniquitates eorum, et in flagellis peccata eorum.

Misericordiam autem meam non auferam ab eis, neque nocebo eis in ueritate mea: neque profanabo testamentum meum * et que procedunt de labiis meis non faciam irrita.

 Semel iurabi in sancto meo: si Dauid mentiar semen eius in eternum manebit * et tronum eius sicut sol in conspectu meo.

[XXXIX] Sicut luna perfecta in eternum manebit * et testis in celo fidelis.

Tu autem repulisti, et spreuisti * distulisti Christum tuum.

Auertisti testamentum serui tui * profanasti in terra sanctitatem eius.

Dextruxisti omnes macerias eius * posuisti munitiones eius in formidine.

Dirupuerunt eum omnes transeuntes uiam * factus est in opprobrium uicinis suis.

Exaltasti dexteram inimicorum eius * letificasti omnes inimicos eius.

 Auertisti adiutorium gladii eius * et non es auxiliatus ei in bello.

Disolbisti eum ab emundatione * et semen eius in terra conlisisti.

Minorasti paulo minus dies sedis eius * perfudisti eum confusione.


Diapsalma.

Usquequo, Deus, irasceris in finem * an in finem exardescit, uelut ignis, ira tua.

Memorare, que sit mea substantia * non enim uane constituisti filios hominum.

Quis est homo, qui uiuet, et non uidebit mortem * aut quis eruit animam suam de manu inferni.


Diapsalma.

 Ubi sunt misericordie tue antique, Domine * sicut iurasti Dauid in ueritate tua.

Memor esto obprobrii seruorum tuorum, quod continui in sinu meo multarum gentium * quod exprobraberunt inimici tui, Domine, quod exprobraberunt in commutationem Christi tui.

Benedictus Dominus in eternum * fiat, fiat.



INCIPIT LIBER QUARTUS.



LXXXIX. Oratio Moysi uiri Dei.


Iudeorum obiecti.

Aรฑa. Sit splendor Domini Dei nostri super nos.

Domine, refugium factus es nobis * a generatione in progenie.

Priusquam fierent montes, aut firmaretur orbis terre * a seculo. et in seculum tu es.

Ne auertas hominem in humilitate * et dixisti: Conuertimini, filii hominum.

Quoniam mille anni ante oculos tuos, tamquam dies una, * et sicut hesterna dies que preteriit, et sicut custodia in nocte, que pro nichilo habetur: ita erunt anni eorum.

Mane sicut herba transeat, mane floreat, et pertranseat * uespere decidat, induret, et arescat.

 Quoniam defecimus in ira tua * et in furore tuo conturbati sumus.

Posuisti iniquitates nostras in conspectu tuo * seculum nostrum in inluminatione uultus tui.

Quoniam omnes dies nostri defecerunt * et nos in ira tua defecimus.

Anni nostri sicut aranea meditabuntur * dies annorum nostrorum in ipsis septuaginta annis.

Si autem in potentatibus octuaginta annis * et plurimum eorum labor, et dolor.

Quoniam superuenit mansuetudo super nos * et corripiemur.

Quis nobit potentiam ire tue * aut pre timore iram tuam dinumerare.

Dexteram tuam, Domine, notam fac nobis * et eruditos corde in sapientia.

 Conuertere, Domine, aliquantulum * et repropitiare super seruos tuos.

Satiati sumus mane misericordiam tuam * et exultabimus, et delectati sumus in omnibus diebus nostris.

Delectati sumus pro diebus quibus nos humiliasti * annis quibus uidimus mala.

Respice in seruos tuos, et in opera tua Domine * et dirige filios eorum.

Sit splendor Domini Dei nostri super nos: et opera manuum nostrarum dirige in nos * et opus manuum nostrarum confirma.



XC. Laus Cantici Dauid.


Christi uictoria omni qui secundum Deum persecutus  est.

Aรฑa. In protectione Dei celi commorabitur: dicit Deo: Susceptor meus es.

Qui habitat in adiutorium Altissimi * in protectione Dei celi commorabitur.

Dicit Domino: Susceptor meus es tu, et refugium meum * Deus meus, sperabo in eum.

Quoniam ipse liberabit me de laqueo uenantium * et a uerbo aspero.

In scapulis suis obumbrabit tibi * et suppinnis eius sperabis.

Scuto circumdabit te ueritas eius * non timebis a timore nocturno.

XL] A sagitta uolante per diem, a negotio perambulanti  in tenebris * a ruina, et demonio meridiano.

Cadent a latere tuo mille et decem millia a dextris tuis * tibi autem non adpropiabit.

uerumtamen oculis tuis considerabis * et retributionem peccatorum uidebis.

Quoniam tu es, Domine, spes mea * altissimum posuisti refugium tuum.

Non accedent ad te mala * et flagellum non adpropiabit tabernaculo tuo.

Quoniam angelis suis mandabit de te * ut custodiant te in omnibus uiis tuis.

In manibus portabunt te * ne umquam offendas ad lapidem pedem tuum.

Super aspidem, et basiliscum ambulabis * et conculcabis  leonem, et draconem.

Quoniam in me sperabit liberabo eum * protegam eum, quia cognobit nomen meum.

Inuocabit me, et ego exaudiam eum * cum ipso sum in tribulatione, eripiam eum, et glorificabo eum

Longitudine dierum adimplebo eum * et ostendam illi salutare meum.



XCI. Psalmus Cantici in die Sabbati, qui secundum Deum requiescit.

Aรฑa. Bonum est confiteri Domino: et psallere nomini tuo, Altissime.

Ad adnuntiandum mane misericordiam tuam * et ueritatem tuam per noctem.

 In decacorde psalterio * cum cantico, et cithara.

Quia delectasti me, Domine, in factura tua * et in operibus manuum tuarum exultabo

Quam magnificata sunt opera tua, Domine * nimis profunde facte sunt cogitationes tue.

uir insipiens non cognoscit * et stultus non intelleget ea.

Quum exurentur peccatores sicut fenum, et prescrutati sunt omnes, qui operantur iniquitatem, ut intereant in seculum seculi * tu autem Altissimus in eternum es, Domine.

Quoniam ecce inimici tui, Domine peribunt * et dispargentur omnes, qui operantur iniquitatem.

Et exaltabitur sicut unicornis cornum meum * et senectus mea in misericordia uberi.

 Et respexit oculus tuus inimicos meos * et insurgentes in me malignantes audibit auris tua.

Iustus, ut palma florebit * et sicut cedrus, que est in Libano, multiplicabitur.

Plantati in domo Domini * in atriis domus Dei nostri florebunt.

Adhuc multiplicabuntur in senecta uberi * et bene patientes erunt.

Ut adnuntient, quoniam iustus Dominus Deus noster * et non est iniquitas in eo.



XCII. Laus Cantici ipsius Dauid in die Sabbato, quando fundata est terra.


Ymnus regni Christi in priori eius aduentu.

 Aรฑa. Mirabiles elationes maris mirabilis in altis Dominus.

Dominus regnabit, decorem induit * induit Dominus fortitudinem, et princinxit se uirtute.

Etenim firmauit orbem terre * que non commobebitur.

Parata sedes tua Deus * ex tunc, et a seculo tu es.

Elebaberunt flumina, Domine * elebaberunt flumina uoces suas.

Tollant flumina altitudines suas * a uocibus aquarum multarum.

Mirabiles elationes maris * mirabilis in altis Dominus.

Testimonia tua, Domine * credibilia facta sunt  nimis.

Domum tuam decet sanctitas, Domine * in longitudine dierum.



XCIII. Psalmus ipsi Dauid, quarta Sabbati.


Iudeis Ecclesiam Dei persequentibus.

Aรฑa. Non repellet Dominus plebem suam, et hereditatem suam non derelinquet.

Deus ultionum Dominus * Deus ultionum liber egit.

Exaltare, qui iudicas terram * redde retributionem superbis

Quousque peccatores, Domine * usquequo peccatores gloriabuntur.

 Pronuntiabunt, et loquentur iniquitatem * loquentur omnes, qui operantur iniustitia.

Populum tuum, Domine, humiliaberunt * et hereditatem tuam uexaberunt.

uiduam, et aduenam interfecerunt; et pupillos occiderunt, et dixerunt: Non uidebit Dominus * nec intelleget hec Deus Iacob.

Intelligite nunc, qui insipientes estis in populo * et stulti, aliquando sapite.

[XLI] Qui plantauit aurem non audiet * qui finxit oculum, non considerat?

Qui corripit gentes non arguet qui docet hominem scientiam?

Dominus scit cogitationes hominum * quoniam uane sunt.

 Beatus homo, quem tu erudieris, Domine * et de lege tua docueris eum.

Ut mitiges eum a diebus malis * donec fodiatur peccatori fobea.

Quoniam non repellet Dominus plebem suam * et hereditatem suam non derelinquet.

Quousque iustitia conuertatur in iudicio * et tenent eam omnes, qui recto sunt corde.


Diapsalma.

Quis resistet mihi aduersus malignantes * aut quis stabit mecum aduersus operantes iniquitatem.

Nisi Dominus adiuuisset me * paulo minus habitaberat in inferno anima mea.

Si dicebam: Motus est pes meus * misericordia  tua, Domine, adiuuet me.

Secundum multitudinem dolorum meorum in corde meo * exortationes tue delectaberunt animam meam.

Numquid adherebit tibi sedes iniquitatis * qui fingis dolorem in precepto?

Captabunt animam iusti * et sanguinem innocentem condemnabunt.

Et factus est mihi Dominus in refugium * et Deus meus in auxilium spei mee.

Et reddet illis iniquitates ipsorum * et in malitia eorum disperdet eos Dominus Deus noster.



XCIu. Ymnus Cantici Dauid.


uocatio Iudeorum, et cognatio eorumdem.

Aรฑa. Preocupemus faciem Dei in confessione, et in  psalmis iubilemus ei.

uenite exultemus in Domino * iubilemus Deo saluatori nostro.

Preocupemus faciem eius in confessione * et in psalmis iubilemus ei.

Quoniam Deus magnus * Dominus rex magnus super omnem terram.

Quoniam non repellet Dominus plebem suam, quia in manu eius sunt omnes fines terre * et altitudines montium ipse conspicit.

Quoniam ipsius est mare, et ipse fecit illud * et arida manus eius fundaberunt.

uenite, adoremus, et procidamus ante Deum * et ploremus coram Domino, qui fecit nos.

 Quoniam ipse est Dominus Deus noster * nos autem populus eius, et obes gregis eius.

Hodie si uocem eius, audieritis, nolite obdurare corda uestra sicut in exacerbatione * secundum diem tentationis in deserto.

Ubi temtaberunt me patres uestri * probaberunt, et uiderunt opera mea.

Quadraginta annis proximus fui generationi huic * et dixi: Semper errant corde.

Propter quod odio habui hanc generationem * et ipsi non cognoberunt uias meas.

Quibus iurabi in ira mea * si introibunt in requiem meam.



XCu. Canticum ipsi Dauid, Sermones quos locutus est quando Domus edificabatur post Captiuitatem.


uocatio gentium, et Christi aduentus.

Aรฑa. Bene nunciate de die in diem salutare Domini.

Cantate Domino canticum nouum * cantate Domino omnis terra.

Cantate Domino, et benedicite nomini eius * bene nuntiate de die in diem salutare eius.

Adnunciate inter gentes opera eius * in omnibus populis mirabilia eius.

Quoniam magnus Dominus, et laudabilis nimis * terribilis super omnes deos.

Quoniam omnes dii gentium, demonia * Dominus uero celos fecit.

Confessio, et species in conspectu eius * sanctitas, et magnificentia in sanctificatione eius.

 Afferte Domino patrie gentium, afferte Domino gloriam et honorem * afferte Domino gloriam nomini eius.

Tollite hostias, introite in atria eius, adorate Dominum in aula sancta eius * commoueatur a facie eius uniuersa terra.

Dicite in nationibus: Dominus regnauit a ligno * etenim quorrexit orbem terre, que non commouebitur.

Iudicabit populos in iustitia * et gentes in ira sua.

Letentur celi, et exultet terra * mobeatur marc, et plenitudo eius.

Gaudebunt campi, et omnia, que in eis sunt * tunc exultabunt omnia ligna silbarum ante faciem Domini, quoniam uenit, quoniam ueniet iudicare terram.

Iudicabit orbem terre in equitate * et populos in  ueritate sua.



XCuI. Psalmus ipsi Dauid, quando terra eius restituta est.


Ymnus regni Christi in secundo aduentu.

[XLII] Aรฑa. Dominus regnabit, exultet terra: letentur insule multe.

Nubes et caligo in circuitu eius * iustitia, et iudicium correctio sedis eius.

Ignis ante eum precedet * et inflammabit in circuitu inimicos eius.

Inluxerunt fulgura eius orbis terre * uidit et commota est terra.

Montes sicut cera fluxerunt a facie Domini * a facie Dei tremuit omnis terra.

 Adnunciaberunt celi iustitiam eius * et uiderunt omnes populi gloriam eius.

Confundantur omnes, qui adorant sculptilia * et qui gloriantur in simulacris suis.

Adorate Dominum * omnes angeli eius.

Audibit, et letata est Syon, et exultaberunt filie Iude * propter iudicia tua, Domine.

Quoniam tu es Deus altissimus super omnem terram * nimis exaltatus es super omnes deos.

Qui diligitis Dominum odite malum * custodit Dominus animas seruorum suorum, de manu peccatoris liberabit eos.

Lux orta est iustis * et rectis corde letitia.

Letamini iusti in Domino * et confitemini memorie sanctitatis eius.



XCuII. Psalmus Dauid.


uocatio gentium, et Christi aduentus.

Aรฑa. Notum fecit Dominus salutare suum, ante conspectu gentium reuelabit iustitiam suam.

Cantate Domino canticum nobum * quia mirabilia fecit Dominus.

Saluabit ei dextera eius * et brachium sanctum eius.

Notum fecit Dominus salutare suum * ante conspectum gentium reuelabit iustitiam suam.

Memor fuit misericordie sue Iacob * et ueritati sue domui Isrel.

uiderunt omnes fines terre * salutare Dei nostri.

 Iubilate Deo uniuersa terra * cantate et exultate, et psallite.

Psallite Deo nostro in cithara, in cithara, et uoce psalmi * in tubis abietum, et uoce tube cornee: iubilate in conspectu regis Domino.

Commoueatur mare, et plenitudo eius * orbis terrarum, et uniuersi, qui habitant in ea.

Flumina plaudent manibus in idipsum, montes exultaberunt ante faciem Domini quoniam uenit * quoniam ueniet iudicare terram.

Iudicabit orbem terre in equitate * et populos in ueritate sua.



XCuIII. Psalmus Dauid.


Ymnus regni Christi.

 Aรฑa. Dominus in Syon magnus, et excessus super omnes populos.

Dominus regnabit irascuntur populi * qui sedes super Cherubin, mobeatur terra.

Dominus in Syon magnus * excelsus super omnes populos.

Confiteantur omnes nomini tuo magno, et terribili, quia sanctum est * et honor regis iudicium diligit.

Tu parasti equitatem * iustitiam, et iudicium in Iacob tu fecisti.

Exaltate Dominum Deum nostrum * et adorate scabellum pedum eius, quoniam sanctus est.

Moyses, et Aaron in sacerdotibus eius * et Samuel inter eos, qui inuocant nomen eius.

 Inuocabant Dominum, et ipse exaudiebat eos * in columna nubis loquebatur ad eos.

Custodiebant testimonia eius, et precepta eius * que dederat illis.

Domine Deus noster, tu exaudiebas eos * Deus, tu propitius fuisti illis, et uindicans in omnia studia corum.

Exaltate Dominum Deum nostrum, et adorate in monte sancto eius * quoniam sanctus est Dominus Deus noster.



XCIX. Psalmus in confessione.


uocatio gentium.

Aรฑa. Iubilate Deo omnis terra * seruite Domino in letitia.

 Intrate in conspectu eius in exultatione * scitote, quod Dominus ipse est Deus ipse fecit nos, et non ipsi nos.

Nos autem populus eius * et obes pascue eius.

Intrate portas eius in confessione * et atria eius in ymnis confessionum.

Laudate nomen eius quoniam suauis est Dominus * in eternum misericordia eius, et usque in seculum seculi ueritas eius.



C. Psalmus Dauid


Ymnus qui secundum Deum perfectus est.

[XLIII] Aรฑa. In matutinis, Domine, interfice omnia peccata nostra.

 Misericordiam, et iudicium cantabo tibi, Domine * psallam, et intellegam in uia immaculata, quando uenies ad me.

Perambulabam in innocentiam cordis mei * in medio domus tue.

Non preponebam ante oculos meos actos malignos * facientes preuaricationes odibi, et non adhesit mihi cor prabum.

Declinantes a me malignos non agnoscebam * detrahentem aduersus proximum suum occulte eum persequebar.

Superuo oculo, et insatiabili corde * cum eo simul non edebam.

Oculi mei ad fideles terre * ut sedeant ii mecum.

Ambulans in uia immaculata * hic mihi deseruiebat.

 Non habitabit in medio domus mee, qui facit superbiam * qui loquitur iniqua, non direxi in conspectu oculorum meorum.

In matutinis interficiebam omnes peccatores terre * ut disperdam de ciuitate Domini omnes, qui operantur iniquitatem.



CI. Cratio pauperis, cum anxiatus fuerit in conspectu Domini et fuderit orationem suam.


Tribulatio super priorem populum, et prophetia noui populi, et uocatio gentium.

Aรฑa. In quacumque die inuocabero te, uelociter exaudi me, Domine Deus meus.

Domine, exaudi orationem meam et elamor meus ad te perueniat.

 Non auertas faciem tuam a me in quacumque die tribulor inclina ad me aurem tuam * in quacumque die inuocabero te uelociter exaudi me.

Quia defecerunt sicut fumus dies mei * et ossa mea sicut in frixorio confrixa sunt.

Percussus sum sicut fenum, et aruit cor meum * quia oblitus sum manducare panem meum.

A uoce gemitus mei * adheserunt ossa mea carni mee.

Similis factus sum pellicano in solitudine: factus sum sicut nocticorax in domicilio * uigilabi, et factus sum sicut passer unicus in edificio.

Tota die exprobrabant me inimici mei * et qui me laudabant, aduersum me iurabant.

Quia cinerem sicut panem manducabam * et potum  meum cum fletu miscebam.

A facie ire tue, et indignationis tue * quia lebasti, et ailisisti me.

Dies mei, sicut umbra preterierunt * et ego sicut fenum arui.

Tu autem, Domine, in eternum permanes * et memoriale tuum in seculum seculi.

Aรฑa. Timebunt gentes nomen tuum, Domine, et omnes reges terre gloriam tuam.

[Figure: [Character] 1Kb] Tu exurgens, misereberis Syon * quia uenit tempus miserendi eius.

Quia beneplacitum habuerunt serui tui lapides eius * et terre eius miserebuntur.

Et timebunt gentes nomen tuum, Domine * et omnes  reges terre gloriam tuam.

Quia edificabit Dominus Syon * et uidebitur in maiestate sua.

Et rexpexit in orationes pauperum * et non sprebit preces eorum.

Scribatur hoc in seculum alterum * et populus qui nascetur laudabit Dominum.

Quia prospexit de excelso sancto suo * Dominus de celo in terra prospexit.

Ut audiret gemitus uinculatorum * et solbat filios interemtorum.

Ut adnuntietur in Syon nomen Domini * et laus eius in Ierusalem.

In conueniendo populos in unum * et regna, ut  seruiant Domino.

Et respondit ei in uia uirtutis sue * paucitatem dierum meorum enuncia mihi.

Et ne reuoces me in dimidio dierum meorum * in secula seculorum anni tui.

Initio terram tu fundasti, Domine * et opera manuum tuarum sunt celi.

Ipsi peribunt, tu autem permanes * et omnia sicut uestimentum ueterescent, et sicut opertorium mutabis ea, et mutabuntur.

Tu autem idem ipse es * et anni tui non deficient.

Filii seruorum tuorum inhabitabunt ibi * et semen eorum in seculum seculi dirigetur.



CII. Psalmus Dauid.


Doctrina glorificationis.

Aรฑa. Miserator, et misericors Dominus quia non in finem irascetur, nec in eternum indignabitur.

[XLIu] Benedic anima mea Domino * et omnia interiora mea nomini sancto eius.

Benedic anima mea Domino * et noli oblibisci omnes retributiones eius.

Qui propitius fit cunctis iniquitatibus tuis * qui sanat omnes langores tuos.

Qui redimet de interitu uiam tuam * qui satiat in bonis desiderium tuum.

Qui coronat te in miseratione, et misericordia *  renobabitur, sicut aquile iuuentus tua.

Faciens misericordias Dominus * et iudicium omnibus iniuriam patientibus.

Notas fecit uias suas Moysi * filiis Isrel uoluntates suas.

Miserator, et misericors Dominus, patiens, et multum misericors * non in finem irascetur, nec in eternum indignabitur.

Non secundum peccata nostra faciet nobis * neque secundum iniquitates nostras retribuet nobis.

Quia secundum altitudinem celi a terra * confirmabit misericordiam suam super timentes eum.

Quantum distat oriens ab occasu * elongabit a nobis iniquitates nostras.

Sicut pater miseretur filiorum, sic misertus est  Dominus timentibus eum * quia ipse scit figmentum nostrum.

Memento, Domine, quod terra sumus * homo sicut fenum dies eius et sicut flos feni, ita aruit.

Quia spiritus pertransibit ab eo, et non erit * et non agnoscet amplius locum suum.

Misericordia autem Domini a seculo est * et usque in seculum seculi super timentes eum.

Et iustitia eius super filios filiorum custodientibus testamentum eius * et memoria tenentibus mandata eius, ut faciant ea.

Dominus in celo parabit sedem suam * et regnum eius omnibus dominabitur.

Benedicite Domino omnes angeli eius, potentes uirtutes eius, qui facitis uerbum eius * obedire uoci  sermonum eius.

Benedicite Domino omnes uirtutes eius * ministri eius, qui facitis uoluntatem eius.

Benedicite Domino omnia opera eius; * in omni loco dominationes eius: benedic anima mea Domino



CIII. Psalmus ipsi Dauid.


Doctrina gentium, et eorum priori populo.

Aรฑa. Confessionem, et decorem induisti, amicta luce sicut uestimento.

Benedic anima mea Domino * Domine Deus meus, magnificatus es uehementer.

Confessionem et decorem induisti * amictus lumine sicut uestimento.

 Extendens celum sicut pellem * qui tegit in aquis superiora eius.

Qui ponit nubem ascensum suum * qui ambulat super pinnas uentorum.

Qui facit angelos suos spiritus * et ministros suos ignem urentem.

Qui fundauit terram super stabilitatem eius * non inclinabitur in seculum seculi.

Abyssus sicut palleum amictus eius * super montes stabunt aque.

Ab increpatione tua fugient * a uoce tonitrui tui formidabunt.

Ascendunt montes, et descendunt campi * in locum, quem fundasti ei.

 Terminum posuisti eis, quem non transgredientur * neque conuertentur operire terram.

Qui emittit fontes in conuallibus * inter medios montium pertransibunt aque.

Potabuntur omnes bestie siluarum * expectabunt onagri sitim suam.

Super ea uolucres celi inhabitabunt * de medio petrarum dabunt uoces suas.

Rigans montes de superioribus tuis * de fructu operum tuorum satiabitur terra.

Producens fenum pecoribus * et herbam seruituti hominum.

Ut educat panem de terra * et uinum letificet cor hominis.

Ut exilaret faciem in oleo * et panis cor hominis confirmet.

 Satiabuntur omnia ligna silbarum * et cedri Libani, quos plantasti.

Illic passeres nidificabunt * fulices domus dux eorum.

Montes excelsi ceruis * petre refugium harenacis.

Fecit lunam in tempora, sol agnobit occasum suum * posuisti tenebras, et facta est nox.

[Figure: [Character] 1Kb] In ipsa pertransibunt omnes uestie siluarum * catuli leonum rugientes, ut rapiant, et querant a Deo escam sibi.

Ortus est sol, et congregati sunt * et in cubilibus suis se conlocaberunt.

Exiet homo ad opus suum * et ad operationem suam usque ad uesperum.

 Quam magnificata sunt opera tua Domine! omnia in sapientia fecisti * repleta est terra creatura tua.

[XLu] Hoc mare magnum, et spatiosum * illic reptilia, quorum non est numerus: animalia pusilla, et magna.

Illic nabes pertransibunt * draco iste, quem confirmasti ad inludendum ei.

Omnia a te expectant, Domine * et tu das escam illis in tempore opportuno.

Dante te, illi colligent * aperiente autem te manum tuam, omnia replebuntur ubertate.

Auertente autem te faciem tuam turbabuntur * aufers spiritus eorum, et deficient, et in terram suam reuertentur.

 Emitte spiritum tuum, et creabuntur * et renobabis faciem terre.

Sit gloria Domini in seculum seculi * letabitur Dominus in operibus suis.

Qui respexit in terram, et facit eam tremere * qui tangit montes, et fumigabunt.

Cantabo Domino in uita mea * psallam Deo meo quandiu ero.

Suabis sit ei laudatio mea * ego uero delectabor in Domino.

Deficient peccatores a terra, et iniqui ita ut non sint * benedic anima mea Domino.



CIu.



SECUNDA FERIA. Alleluia, Alleluia.


 Doctrina impietatis Iudeorum Gentibus.

Aรฑa. Querite Dominum et confortamini: querite faciem eius semper.

Confitemini Domino, et inuocate nomen eius * adnuntiate inter gentes opera eius.

Cantate, et psallite magnalia eius * narrate omnia mirabilia eius.

Laudamini in nomine sancto eius * letetur cor querentium Dominum.

Querite Dominum, et confortamini * querite faciem eius semper.

Mementote mirabilium eius, que fecit * prodigia eius, et iudicia oris eius.

Semen Abraam serui eius * filii Iacob electi eius.

Ipse Dominus Deus noster * in uniuersa terra iudicia  eius.

Memor fuit in seculum testamenti sui * uerbi, quod mandauit in mille generationes.

Quod disposuit ad Abraam * et iuramenti sui Isaac.

Statuit illud Iacob in precepto * et Isrel in testamento eterno.

Dicens tibi: Dabo terram Canaam * funiculum hereditatis tue Isrel.

Quum essent numero brebi * paucissimi, et incola in ea.

Et pertransierunt de gente in gentem * et de regno ad populum alterum.

Non permisit hominem nocere eis * sed corripuit pro eis reges.

Nolite tangere Christos meos * et in prophetas  meos nolite malignari.

Et uocauit famem super terram * et omne firmamentum panis contribit.

Misit ante eos uirum * in seruo uenundatus est Ioseph.

Humiliaberunt in compedibus pedes eius, ferrum pertransiuit anima eius, donec ueniret uerbum eius * eloquium Domini ignibit eum.

Misit rex, et solbit eum * princeps populorum, et dimisit eum.

Et constituit eum dominum domus sue * et principem omnis possessionis sue.

Ut erudiret principes suos, sicut se * et seniores suos prudentiam doceret.



TERTIA FERIA. Alleluia, Alleluia, Alleluia.


Aรฑa. Disrupit petram, et fluxerunt aque, et abierunt in sicco flumina.

Et intrauit Isrel in Aegypto * et Iacob habitauit in terra Chan.

Et auxit populum suum nimis * et confortauit eum super inimicos eius.

Conuertit cor eorum, ut odiret populum eius * et dolum faceret in seruos eius.

Misit Moysen seruum suum * et Aaron, quem elegit ipsum.

Posuit in eis uerba signorum suorum * et prodigiorum in terra Cham.

Misit tenebras, et obscurauit eos * et exacerbaberunt  uerbum eius.

Conuertit aquas eorum in sanguine * et occidit pisces eorum.

Misit terre eorum ranas * in cubilibus eorum, et regum ipsorum.

Dixit, et uenit cinomia, et scinifes * in omnibus finibus eorum.

Posuit plubias eorum in grandinem * ignem comburentem in terra ipsorum.

Et percussit uineas eorum, et ficulneas eorum * et contribit omne lignum finium eorum.

Dixit, et uenit lucusta, et brucus * cui non erat numerus.

[XLuI] Et manducauit omne fenum terre eorum * et omnem fructum terre ipsorum.

 Et percussit omne primogenitum in terra Aegypti * primitias omnis laboris eorum.

Et eduxit eos in argento, et auro * et non erat in tribus eorum infirmus.

Letatus est Aegyptus in profectione eorum * quia cecidit timor eorum super eos.

Expandit nubem in protectione eorum * et ignem ut luceret eis per noctem.

Petierunt carnes, et uenit cuturnix * et panem celi saturauit eos.

Disrupit petram, et fluxerunt aque * et abierunt in sicco flumina.

Quia memor fuit uerbi sancti sui * quod locutus est ad Abraham puerum suum.

Et eduxit populum suum in exultatione * et electos  suos in letitia.

Et dedit eis regiones gentium * et ciuitates populorum possidebunt.

Ut custodiant iustificationes Domini * et legem eius exquirant.



Cu.



QUARTA FERIA. Alleluia, Alleluia, Alleluia, Alleluia.


Prophetia uocationis Gentium et que in omnibus Dei uerbi inluminationis.

Aรฑa. Quis loquetur potentias Domini, auditas faciet omnes laudes eius.

Confitemini Domino, quoniam bonus * quoniam in seculum misericordia eius.

 Quis loquetur potentias Domini * auditas faciet omnes laudes eius.

Beati, qui custodiunt iudicium * et faciunt iustitias in omni tempore.

Memento nostri, Domine, in beneplacito populi tui * uisita nos in salutari tuo.

Ad uidendum in bonitate electorum tuorum * ad letandum in letitia gentis tue: ut lauderis cum hereditate tua.

Peccauimus cum patribus nostris * iniuste egimus, iniquitates fecimus.

Patres nostri in Aegypto non intellexerunt mirabilia tua * et non fuerunt memores multitudinis misericordie tue.

Et irritaberunt eum ascendentes in rubro mari *  et liberauit eos propter nomen suum, ut notam faceret eis potentiam suam.

Et increpauit rubro mari, et recessit * et eduxit eos in aquis multis sicut in deserto.

Et liberauit eos de manu odientium * et redemit eos de manu inimicorum.

Et operuit aqua tribulantes eos * et unus ex eis non remansit.

Et crediderunt uerbo eius * et cantaberunt laudes eius.

Acceleraberunt, et obliti sunt operum eius, * et non sustinuerunt consilium eius: et concupierunt concupiscentias in deserto.

Et temtaberunt Deum in siccitate, dedit eis petitiones eorum * et inmisit saturitatem in animas eorum.

 Et irritaberunt Moysen in castris * et Haaron sanctum Domini.

Aperta est terra, et deglutibit Datan * et operuit super synagoga Abiron.

Exarsit ignis in synagoga eorum * et flamma comedit peccatores.

Fecerunt uitulum in Orep, et adoraberunt sculptilia * et mutaberunt gloriam suam in similitudinem uituli manducantis fenum.

Obliti sunt Deum, qui liberauit eos * qui fecit magnalia in Aegypto, mirabilia in terra Cham, terribilia in mari rubro.

Et dixit disperdere eos, si non Moysen seruus  eius stetisset in contradictione in conspectu eius * ut auerteret iram eius, ne disperderet eos.

Et pro nichilo habuerunt terram desiderabilem * et non crediderunt uerbo eius.

Et murmuraberunt in tabernaculis suis * et non exaudierunt uocem Domini.

Et elebauit manum suam in illis, ut deiceret eos in deserto * et ut deiceret semen eorum in nationibus, et dispergeret eos per regiones.

Et consecrati sunt Beelphegor * et manducaberunt sacrificia mortuorum.

Et irritaberunt eum in obseruationibus suis * et multiplicata est in eis ruina.

Stetit Finees, et exorauit, et cessauit quassatio *  et reputatum est illi ad iustitiam a generatione, et generatione usque in seculum.



QUINTA FERIA. Alleluia, Alleluia, Alleluia, Alleluia, Alleluia.

Aรฑa. Salba nos, Domine Deus noster.

[Figure: [Character] 1Kb] Et irritaberunt eum ad aquas contradictionis, et uexatus est Moyses propter eos, quia exacerbaberunt spiritum eius * et non distinxit in labiis suis.

Et non disperdiderunt gentes * quas Dominus dixerat illis.

Et conmixti sunt inter gentes, et didicerunt opera eorum * et seruierunt sculptilibus eorum, et factum est illis in scandalum.

[XLuII] Immolaberunt filios suos * et filias suas demoniis.

 Effuderunt sanguinem innocentem * sanguinem filiorum suorum, et filiarum suarum: quod sacrificaberunt sculptilibus Chanaan.

Infecta est terra sanguinibus, et contaminati sunt in operibus eorum * et fornicati sunt in obseruationibus suis.

 Et iratus est animo Dominus in populum suum * et abominatus est hereditatem suam.

Et tradidit eos in manus nationum * et dominaberunt eis qui oderant eos.

Et tribulaberunt eos inimici eorum, et humiliati sunt sub manibus eorum * sepe liberauit eos.

Ipsi autem exacerbaberunt eum in concilio suo * et humiliati sunt in suis iniquitatibus.

Et respexit eos cum tribularentur * in eo cum exaudiret orationes eorum.

Quia memor fuit testamenti sancti sui * et penituit eum secundum multitudinem misericordie sue.

Et tradidit eos in misericordia * in conspectu hominum qui captibaberunt eos.

Salbos nos fac Domine Deus noster * et congrega  nos de nationibus.

Ut confiteamur nomini sancto tuo * et gloriemur in laude tua.

Benedictus Dominus Deus Isrel a seculo, et usque in seculum * et dicet omnis populus: fiat, fiat.



INCIPIT LIBER QUINTUS.



CuI.



SEXTA FERIA. Alleluia.


uocatio gentium.

 Aรฑa Dicant, qui redemti sunt a Domino, quos redemit de manu inimicorum.

Confitemini Domino, quoniam bonus * quoniam in seculum misericordia eius.

Dicant nunc gentes, que redempte sunt a Domino * quos redemit de manu inimicorum.

De regionibus congregauit eos * a solis ortu, et occasu, ab Aquilone, et mari.

Erraberunt in solitudine, in siccitate, in uia * et ciuitatem habitationis illic non inuenerunt.

Esurientes, et sitientes erant * et anima eorum in ipsis defecit.

Et clamaberunt ad Dominum, quum tribularentur * et de necessitatibus eorum liberauit eos.

Et deduxit eos in uiam rectam * ut irent in ciuitatem  habitationis.

Confiteantur Domino misericordias eius * et mirabilia eius filiis hominum.

Quia saturabit animam inanem * et animam esurientem satiabit bonis.

Sedentes in tenebris, et umbra mortis * uinculis ligatos in mendicitate, et ferro.

Quia exacerbaberunt eloquium Domini * et consilium Altissimi irritaberunt.

Et humiliatum est in laboribus cor eorum * infirmati sunt, nec fuit, qui adiuuaret eo.

Et clamaberunt ad Dominum, quum tribularentur * et de necessitatibus eorum liberauit eos.

Et eduxit eos de tenebris, ex umbra mortis * et uincula eorum disrupit.

 Confiteantur Domino misericordias eius * et mirabilia eius filiis hominum.

Quia contribit portas ereas * et uectes ferreos confregit.

 Suscepit eos de uia iniquitatis ipsorum * propter iniustitias enim suas humiliati sunt.

Omnem escam abominata est anima eorum * et adpropriaberunt usque ad portas mortis.

Et clamaberunt ad Dominum, quum tribularentur * et de necessitatibus eorum liberauit eos.



SABBATO.

Aรฑa. Misit uerbum suum, et sanauit nos Dominus; et eripuit nos de interitu.

[Figure: [Character] 1Kb] Misit uerbum suum, et sanauit eos * et eripuit eos de interitu eorum.

Confiteantur Domino misericordias eius * et mirabilia eius filiis hominum.

Et sacrificent sacrificium laudis * et pronuntient  opera eius in exultatione.

Qui descendunt mare in nabibus * facientes operationes in aquis multis.

Ipsi uiderunt opera Domini * et mirabilia eius in profundo.

Dixit, et stetit spiritus procelle * et exaltati sunt fluctus eius.

Ascendunt usque ad celos, et descendunt usque ad abyssos * et anima eorum in malis tabescebat.

Turbati sunt, et moti sunt, sicut ebrius * et omnis sapientia eorum deglutita est.

[XLuIII] Et clamaberunt ad Dominum cum tribularentur * et de necessitatibus eorum liberauit eos.

Statuit procella in aura, et siluerunt fluctus eius * et letati sunt, quod siluerunt.

 Et eduxit eos in portum uoluntatis sue * et de necessitatibus eorum liberauit eos.

Confiteantur Domino misericordias eius * et mirabilia eius filiis hominum.

Exaltent eum in ecclesia populi * et in cathedra seniorum laudent eum.

Quia posuit flumina in desertum * et exitus aquarum in sitim.

Terram fructiferam in salsuginem * a malitia inhabitantium in ea.

Posuit deserta in stagna aquarum * et terra sine aqua in exitus aquarum.

Et conlocauit illic esurientes * et constituerunt ciuitatem habitationis.

Et seminaberunt agros, et plantaberunt uineas *  et fecerunt fructum natiuitatis sue.

Et benedixit eis, et multiplicati sunt nimis * et iumenta eorum non sunt minorata.

Pauci facti sunt, et uexati sunt * a tribulationibus malis, et dolore.

Effusa est contemtio super principes eorum * et seduxerunt eos uana ipsorum.

Et eduxit eos in inuio, et non in uia, et adiuuauit pauperem de mendicitate * et posuit sicut obes patris familias.

uidebunt recti, et letabuntur * et omnis iniquitas obdurabit os suum.

Quis sapiens est, intelleget hec * et tunc intelleget misericordias Domini.



CuII. Canticum Psalmus Dauid.


Passio Christi.

Aรฑa. Exurgam diluculo, et confitebor Domino.

Paratum cor meum, Deus, paratum cor meum * cantabo et psalmum dicam tibi.

Exurge gloria mea, exurge psalterium, et cithara * exurgam diluculo.

Confitebor tibi in populis, Domine * psalmum dicam tibi inter gentes.

Quoniam magnificata est usque ad celos misericordia tua * et ueritas tua usque ad nubes.

Exaltare super celos, Deus, et super omnem terram gloria tua * ut liberentur dilecti tui.

Salbum me faciat dextera tua, et exaudi me *  Deus locutus est in sancto suo, letabor, et diuidam Sicimam, et conuallem tabernaculorum dimetiar.

Meus est Galaat, et meus est Manasses * et Efrem fortitudo capitis mei.

Iuda rex meus, Moab olla spei mee * in Idumea extendam calciamentum meum, mihi allofili subditi sunt.

Quis deducet me in ciuitate circunstantie * aut quis deducet me usque in Idumea.

Nonne tu, Deus, qui reppulisti nos * et non egredieris, Deus, e uirtutibus nostris.

Da nobis auxilium in tribulatione * et uana salus hominis.

In Deo faciemus uirtutem * et ipse ad nichilum deducet tribulantes nos.



CuIII. Pro uictoria Dauid Canticum.


uictoria Christi.

Deus, laudem meam ne tacueris * quoniam os peccatoris, et dolosi super me apertum est.

Locuti sunt aduersum me lingua dolosa, et sermonibus odii circumdederunt me * et expugnaberunt me gratis.

Pro eo ut diligerent me, detrahebant mihi * ego autem orabam pro eis.

Et posuerunt aduersum me mala pro bonis * et odium pro dilectione.

Constitue super eum peccatorem * et diabolus stet a dextris eius.

Quum iudicatur, exeat condemnatus * et oratio  eius fiat in peccatum.

Fiant dies eius pauci * et episcopatum eius accipiat alter.

Fiat tabernaculum eius desertum * et non sit, qui inhabitet in eo.

Fiant filii eius orlani * et uxor eius uidua.

[Figure: [Character] 1Kb] Commoti amoueantur filii eius, et mendicent * et eiciantur de habitationibus suis.

Scrutetur fenerator omnem substantiam eius * diripiant alieni omnes labores eius.

Non sit illi adiutor * nec sit, qui miserentur orfanis eius.

Fiant anni eius in interitu * in una generatione deleatur nomen eius.

Commemoretur iniquitas patrum eius in conspectu  Domini * et peccatum matris eius non deleatur.

Fiat contra Dominum semper * ut disperdat de terra memoria eius.

Pro eo quod non sit recordatus facere misericordiam * et persecutus est hominem pauperem, [XLIX] et mendicum, et compunctum corde morti tradidit.

Et dilexit maledictionem, et ueniet ei * et noluit benedictionem, et prolongabitur ab eo.

Et induit se maledictionem sicut uestimento * et intrabit sicut aqua in interiora eius, et sicut oleum in ossibus eius.

Fiat illi sicut uestimentum, quod operietur * et sicut zona, que semper precingitur.

Hoc opus eorum, qui detrahunt mihi apud Dominum * et qui locuntur mala aduersus animam meam.

 Et tu, Domine, fac mecum misericordia propter nomen tuum * quia suauis est misericordia tua.

Libera me, quoniam egenus, et pauper sum ego * et cor meum conturbatum est in me.

Sicut umbra, cum declinat, ablatus sum * et excussus sum sicut locusta.

Genua mea infirmata sunt a ieiunio * et caro mea immutata est propter oleum, et ego factus sum obprobrium illis.

uiderunt me, et mouerunt capita sua * adiuba me, Domine Deus meus, saluum me fac propter misericordiam tuam, ut sciant, quia manus tua hec est, et tu, Domine, fecisti eam.

Maledicent illi, et tu benedices * qui insurgunt in Et eduxit eos in portum uoluntatis sue * et de neme  confundantur, seruus autem tuus letabitur in te.

Induantur reuerentia, qui detrahunt mihi * et operiantur, sicut diploide, confusionem suam.

Confitebor Domino nimis in ore meo * et in medio multorum laudabo eum.

Quoniam adstitit a dextris pauperum * ut saluam faceret a persequentibus animam meam.



CIX. Canticum Dauid.


Bona gratia.

Aรฑa. Tecum principium in die uirtutis tue.

Dixit Dominus Domino meo: Sede a dextris meis * donec ponam inimicos tuos scabellum pedum tuorum.

uirgam uirtutis sue emittit Dominus ex Syon * et dominabitur in medio inimicorum suorum.

 Tecum principium in die uirtutis tue * in splendoribus sanctorum ex utero ante luciferum genui te.

Iurauit Dominus, et non penitebit eum * tu es sacerdos in eternum secundum ordinem Melcisethec.

Dominus a dextris suis confringet * in die ire sue reges.

Iudicabit in nationibus, implebit ruinas * conquassabit capita in terra copiosa.

De torrente in uia uiuit * propterea exaltabit caput.



CX. Alleluia.


Doctrina Christi.

Aรฑa. Principium sapientie timor Domini: intellectus bonus facientibus ea.

Confitebor tibi, Domine, in toto corde meo * in  concilio iustorum, et congregatione.

Magna opera Domini * exquisita in omnes uoluntates eius.

Confessio, et magnificentia opus eius * et iustitia eius manet in seculum seculi.

Memoriam fecit mirabilium suorum * miserator, et misericors Dominus escam dedit timentibus se.

Memor fuit in seculum testamenti sui * uirtutem operum suorum adnuntiabit populo suo.

Ut det illis hereditatem gentium * opera manuum eius ueritas, et iudicium.

Fidelia omnia mandata eius, confirmata in seculum seculi * facta in ueritate, et equitate.

Redemtionem misit Dominus populo suo, mandauit in eternum testamentum suum * sanctum et terribile  nomen eius.

Principium sapientie timor Domini * intellectus bonus facientibus ea.

Laudatio eius * manet in seculum.



CXI. Alleluia.


Nobi populi uocatio.

Aรฑa. Misericors et miserator, et iustus Dominus. Iucundus homo, qui miseretur.

Beatus uir, qui timet Dominum * in mandatis eius cupiet nimis.

Potens in terra erit semen eius * generatio rectorum benedicetur.

Gloria, et diuitie in domo eius * et iustitia eius manet in seculum seculi.

 Exortum est in tenebris lumen rectis corde * misericors, et miserator, et iustus Dominus.

Iucundus homo, qui miseretur, et commodat * disponit sermones suos in iudicio: quia in eternum non commobebitur.

In memoria eterna erit iustus * obauditu malo non timebit.

Paratum est eor eius sperare in Domino * [L] confirmatum est cor eius, non commobebitur, donec uideat inimicos suos.

Dispersit, dedit pauperibus * iustitia eius manet in seculum seculi, cornu eius exaltabitur in gloria.

Peccator uidebit et irascetur, dentibus suis frendet, et tabescet * desiderium peccatorum peribit.



CXII. Alleluia.


Noui populi doctrina.

Aรฑa. Laudate, pueri, Dominum: laudate nomen Domini.

Sit nomen Domini benedictum * ex hoc nunc, et usque in seculum.

A solis ortu usque ad occasu * laudate nomen Domini.

Excelsus super omnes gentes Dominus * supra celos gloria eius.

Quis sicut Dominus Deus noster, qui in altis habitat * et humilia respicit in celo, et in terra.

Suscitat a terra inopem * et ab stercore erigit pauperem.

Ut conlocet eum cum principibus, cum principibus populi sui * qui habitare facit sterilem in domo  matrem filiorum letantem.



CXIII. Alleluia.

Aรฑa. Non nobis, Domine, non nobis, sed nomini tuo da gloriam.

In exitu Isrel de Aegypto * domus Iacob de populo barbaro.

Facta est Iudea sanctificatio eius * Isrel potestas eius; Isrel regnauit in ea.

Mare uidit, et fugit * Iordanis conuersus est retrorsum.

Montes exultaberunt, ut arietes * et colles uelut agni obium.

Quid est mare, quod fugisti * et tu Iordanis, quare  conuersus es retrorsum.

Montes quare exultastis, ut arietes * et colles, uelut agni obium.

A facie Domini tremuit omnis terra * a facie Dei Iacob.

Qui conuertit petram in stagna aquarum * et rupes in fontes aquarum.

Non nobis Domine, non nobis * sed nomini tuo da gloriam.

Super misericordiam, et ueritatem tuam * ne quando dicant gentes: Ubi est Deus eorum.

Aรฑa. Deus autem noster in celo sursum: * in celo et in terra quecumque uoluit, fecit.

Simulacra gentium argentum, et aurum * opera manuum hominum.

 Os habent, et non loquentur * oculos habent, et non uidebunt.

Aures habent, et non audient, * nares habent, et non odorabunt.

Manus habent, et non palpabunt * pedes habent, et non ambulabunt.

Non clamabunt in gutture suo * neque enim est spiritus in ora ipsorum.

Similes illi fiant, qui faciunt ea * et omnes, qui confidunt in eis.

Domus Isrel sperabit in Domino * adiutor, et protector eorum est.

Domus Haaron sperabit in Domino * adiutor, et protector eorum est.

Qui timent Dominum sperent in Domino * adiutor,  et protector eorum est.

Dominus memor fuit nostri * et benedixit nobis.

Benedixit domum Isrel, benedixit domum Aaron * benedixit omnes timentes Dominum, pusillos cum maioribus.

Adiciet Dominus super uos * et super filios uestros benedictionem.

Benedicti uos a Domino * qui fecit celum, et terram.

Celum celi Domino * terram autem dedit filiis hominum.

Non mortui laudabunt te, Domine * neque omnes, qui descendunt in infernum.

Sed nos, qui uibimus, benedicimus Domino * ex hoc nunc, et usque in seculum.



CXIu. Alleluia.


Noui populi uocatio, uel perfectio.

Aรฑa. Misericors Dominus, et iustus, et Deus noster miseretur.

Dilexi, quoniam ex audibit Dominus * uocem orationis mee.

Quia inclinabit aurem suam mihi * et in diebus meis inuocabo eum.

Circumdederunt me dolores mortis * pericula inferni inuenerunt me.

Tribulationem, et dolorem inueni, et nomen Domini inuocabi * o Domine libera animam meam.

Misericors Dominus, et iustus * et Deus noster miserebitur.

 Custodiens paruulos Dominus * humiliatus sum, et liberauit me.

Conuertere animam meam in requiem tuam * quia Dominus benefecit mihi.

Quia eripuit animam meam de morte * oculos meos a lacrymis, pedes meos a lapsu.

[LI] Conplacebo Domino * in regione uiuorum.



CXu. Alleluia.


uocatio gentium.

Credidi propter quod locutus sum * ego autem humiliatus sum nimis.

Ego dixi in excesu meo mentis mee *: Omnis homo mendax.

 Quid retribuam Domino * pro omnibus, que prestitit mihi.

Calicem salutaris accipiam * et nomen Domini inuocabo.

Pretiosa in conspectu Domini * mors sanctorum eius.

O Domine, ego seruus tuus * ego seruus tuus, et filius ancille tue.

Disrupisti uincula mea * tibi sacrificabo hostiam laudis.

uota mea Domino reddam in atriis domus Domini, in conspectu omnis populi eius * in medio tui Ierusalem.



CXuI. Alleluia.


uictoria eorum qui in Christo agonizantur, et prophetia  de Christo.

Aรฑa. Confirma super nos Deus misericordiam tuam.

Laudate Dominum, omnes gentes * et conlaudate eum omnes populi.

Quoniam confirmata est super nos misericordia eius * et ueritas Domini manet in eternum.



CXuII. Alleluia.


Eruditioque secundum Deum inductionis.

Aรฑa. Fortitudo mea, et laudatio mea Dominus, et factus est mihi in salute.

Confitemini Domino quoniam bonus * quoniam in seculum misericordia eius.

Dicat nunc domus Isrel, quoniam bonus * quoniam in seculum misericordia eius.

 Dicat nunc domus Aaron, quoniam bonus * quoniam in seculum misericordia eius.

Dicant nunc omnes timentes Dominum, quoniam bonus * quoniam in seculum misericordia eius.

In tribulatione inuocabi Dominum * et exaudibit me in latitudine.

Dominus mihi adiutor est * et non timebo, quid mihi faciat homo.

Dominus mihi adiutor est * et ego despiciam inimicos meos.

Bonum est sperare in Domino * quam sperare in homine.

Bonum est confidere in Domino * quam confidere in principibus.

 Omnes gentes circumdederunt me * et in nomine Domini ultus sum illos.

Circundantes circumdederunt me * et in nomine Domini ultus sum illos.

Circumdederunt me sicut apes fabum, et exarserunt in me sicut ignis in spinis * et in nomine Domini ultus sum illos.

Impulsus uersatus sum, ut caderem * et Dominus suscepit me.

Fortitudo mea, et laudatio Dominus * et factus est mihi in salute.

uox letitie, et salutis * in tabernaculis iustorum.

Dextera Domini fecit uirtutem * dextera Domini exaltauit me.

Non moriar, sed uibam * et narrabo opera Domini.

 Castigans castigauit me Dominus * et morti non tradidit me.

Aperite mihi portas iustitie, ingressus in eas confitebor Domino * hec porta Domini, iusti introibunt per eam.

Confitebor tibi, Domine, quoniam exaudisti me * et factus es mihi in salute.

Lapidem quem reprobaberunt edificantes * hic factus est in caput anguli.

A Domino factum est istud * et est mirabile in oculis nostris.

Hic est dies, quem fecit Dominus * exultemus, et letemur in eo.

O Domine, salbos nos fac * o Domine, bona prospera.

Benedictus, qui uenit in nomine Domini * benediximus  uos de domo Domini.

Aรฑa. Deus Dominus, * et inluxit nobis.

Constituite diem solemnem in confrequentationibus * usque ad cornu altaris.

Deus meus es tu, et confitebor tibi * Deus meus es tu, et exaltabo te.

Confitebor tibi Domine, quoniam exaudisti me * et factus es mihi in salute.

Confitemini Domino, quoniam bonus * quoniam in seculum misericordia eius.



CXuIII.



Aleph. Doctrina inambitionis.

Aรฑa. Tu mandasti mandata tua, Domine, custodire nimis.

 [LII] Beati inmaculati in uia * qui ambulant in lege Domini.

Beati, qui prescrutantur testimonia eius * in toto corde suo exquirunt eum.

Non enim qui operantur iniquitatem * in uiis eius ambulaberunt.

Tu mandasti mandata tua Domine * custodire nimis.

Utinam dirigantur uie mee * ad custodiendas iustificationes tuas.

Tunc non confundar * dum respicio in omnia mandata tua.

Confitebor tibi, Domine, in directione cordis mei * in eo quod didici iudicia iustitie tue.

Iustificationes tuas custodiam * non me derelinquas usquequaque.



Beth. Domus conuersationis.


Aรฑa. In toto corde meo exquisibi te, Deus, ne repellas me a mandatis tuis.

In quo corrigit iubenior uiam suam * in custodiendo sermones tuos.

In toto corde meo exquisibi te * ne repellas me a mandatis tuis.

In corde meo abscondi eloquia tua * ut non peccem tibi.

Benedictus es, Domine * doce me iustificationes tuas.

In labiis meis pronunciabi * omnia iudicia oris tui.

In uia testimoniorum tuorum delectatus sum * sicut in omnibus diuitiis.

 In mandatis tuis me exercebor * et considerabo uias tuas.

Et in tuis iustificationibus meditabor * non oblibiscar sermones tuos.



Gimel. Plenitudo: angustia.

Aรฑa. Reuela oculos meos, et considerabo mirabilia de lege tua: incola ego sum in terra, ne abscondas a me mandata tua.

Retribue seruo tuo * uiuam, et custodiam sermones tuos.

Reuela oculos meos * et considerabo mirabilia de lege tua.

Incola ego sum in terra * ne abscondas a me mandata tua.

 Concupibit anima mea desiderare iustificationes tuas * in omni tempore.

Increpasti superuos * maledicti qui declinant a mandatis tuis.

Aufer a me obprobrium, et contemtionem * quia testimonia tua exquisibi.

Etenim sederunt principes, et aduersum me loquebantur * seruus autem tuus exercebatur in tuis iustificationibus.

Nam et testimonia tua meditatio mea est * et consolatio mea iustificationes tue sunt.



Deleth. Tabularum.

Adhesit pauimento anima mea * uiuifica me secundum  uerbum tuum.

uias tuas pronunciabi, et exaudisti me * doce me iustificationes tuas.

Hanc uiam iustificationum tuarum fac, ut intellegam * et exercebor in mirabilibus tuis.

Dormitauit anima mea pre tedio * confirma me in uerbis tuis.

uiam iniquitatis amobe a me * et de lege tua miserere mei.

uiam ueritatis elegi * iudicia tua commemorabi.

Adhesi testimoniis tuis, Domine * noli me confundere.

uiam mandatorum tuorum cucurri * quum dilatares cor meum.



He:::: uibent.


Aรฑa. Legem pone mihi, Domine, uiam iustitie tue, et exquiram eam semper de toto corde meo.

Legem pone mihi, Domine, uiam iustificationum tuarum * et exquiram eam semper.

Da mihi intellectum, et prescrutabor legem tuam * et custodiam illam de toto corde meo.

Deduc me in legem mandatorum tuorum * quoniam ipsam uolui.

Inclina cor meum in testimonia tua * et non ad inutilitatem.

Auerte oculos meos, ne uideant uanitatem * in uia tua uiuifica me.

Statue seruo tuo eloquium tuum * in timore tuo.

 Amputa obprobrium meum, quod suspicatus sum * iudicia enim tua iucunda.

Ecce concupibi mandata tua in tua * iustitia uiuifica me.



uau Get. Bonum salutare.

[LIII] ueniat super nos misericordia tua, Domine * salutare tuum, et eloquium tuum.

Et respondebor exprobrantibus mihi uerbum * quia sperabi in sermonibus tuis.

Et ne auferas de ore meo uerbum ueritatis usquequaque * quia in iudiciis tuis sperabi.

Et custodiam legem tuam semper * in eternum, et in seculum seculi.

Et ambulabi in latitudine * quia precepta tua exquisibi.

 Loquar de testimoniis tuis in conspectu regum, * et non confundar.

Et meditabor in mandatis tuis * que dilexi uehementer.

Et lebabi manus meas in mandatis tuis, que dilexi * et exercebor in mirabilibus tuis.



Zay. Hec. T. Initium.

Memento uerbi tui seruo tuo * in quo mihi spem dedisti, Domine.

Hec me consolata est in humilitate mea * quia eloquium tuum uiuificauit me.

Superbi inique agebant usquequaque * a lege autem tua non declinabi.

Memor fui iudiciorum tuorum a seculo, Domine *  et delectatus sum.

Tedium tenuit me pro peccatoribus * derelinquentibus legem tuam.

Cantabiles erant mihi iustificationes tue * in loco incolatus mei.

Memor fui in nocte nominis tui, Domine * et custodibi legem tuam.

Hoc mihi factum est * quia iustificationes tuas exquisibi.



Heth uita uel uiuacitas.

Portio mea, Domine, * dixi, custodire legem tuam.

Deprecatus sum faciem tuam * de toto corde meo.

Miserere mei secundum eloquium tuum, quia cogitabi  uias tuas * et conuerti pedes meos in testimonia tua.

Paratus sum, et non sum turbatus * custodire mandata tua.

Funes peccatorum circumplexi sunt me * et legem tuam non sum oblitus.

Media nocte surgebam ad confitendum tibi * super iudicia iustitie tue.

Particeps sum ego omnium timentium te * et custodientium mandata tua.

Misericordia tua, Domine, plena est terra * iustificationes tuas doce me.



Teth. Bonum.

Aรฑa. Bonus es, Domine: bonitate doce nos.

 Iucunditatem fecisti cum seruo tuo, Domine * secundum uerbum tuum.

Bonitatem, et disciplinam, et scientiam doce me * quia mandatis tuis credidi.

Priusquam humiliarer, ego deliqui * pro terea eloquium tuum custodibi.

Bonus es, Domine * et in bonitate tua doce me iustificationes tuas.

Multiplicata est super me iniquitas superborum * ego autem in toto corde meo scrutabor mandata tua.

Quoagulatum est, sicut lac cor corum * ego uero legem tuam meditatus sum.

Bonum mihi est, quod humiliasti me, Domine * ut discam iustificationes tuas.

 Bona mihi est lex oris tui * super millia auri, et argenti.



Ioth. Principium aleo.

Manus tue fecerunt me, et plasmaberunt me * da mihi intellectum, ut discam mandata tua.

Qui timent te, uidebunt me, et letabuntur * quia in uerbo tuo sperabi.

Cognobi, Domine, quia equitas, et ueritas, iudicia tua * et in ueritate tua humiliasti me.

Fiat nunc misericordia tua, et consoletur me * secundum eloquium tuum cum seruo tuo.

ueniat mihi miserationes tue, ut uibam * quia lex tua meditatio mea est.

Confundantur superbi, quia iniuste iniquitatem  fecerunt in me * ego autem exercebor in preceptis tuis.

Conuertantur ad me timentes te * et qui noberunt testimonia tua.

Fiat cor meum immaculatum in tuis iustificationibus * ut non confundar.



Kaph. Manus.

[LIu] Defecit in salutari tuo anima mea * et in uerbo tuo sperabi, Domine.

Defecerunt oculi mei in eloquium tuum * dicentes: Quando consolaberis me.

Quia factus sum, sicut uter in pruina * iustificationes tuas non sum oblitus.

 Quot sunt dies serui tui, Domine * quando facies de persequentibus me iudicium.

Narraberunt mihi iniqui delectationes suas * sed non ita, ut lex tua, Domine.

Omnia mandata tua ueritas * iniqui persecuti sunt me, sucurre mihi.

Paulo minus consummaberunt me in terra * ego autem non dereliqui mandata tua.

Secundum misericordiam tuam uiuifica me * ut custodiam testimonia oris tui.



Lameth. Disciplina, siue cordis auxilium.

Aรฑa. Fundasti terram, et permanet: ordinationi tue perseuerant dies, quoniam uniuersa seruiunt tibi, Domine.

 In eternum, Domine * permanet uerbum tuum in celo.

In generatione et progenie * ueritas tua.

Fundasti terram, et permanet * ordinationi tue perseuerant dies, quoniam uniuersa seruiunt tibi.

Nisi quod lex tua meditatio mea est * tunc forsitan perissem in humilitate mea.

In eternum non oblibiscar iustificationum tuarum * quia in ipsis uiuificasti me, Domine.

Tuus sum ego, saluum me fac * ut custodiam iustificationes tuas.

Me expectaberunt peccatores, ut perderent me * testimonia autem tua non intellexerunt.

Omni consummationi uidi finem * latum mandatum tuum ualde.



Mem. Sempiternum incipit.


Quomodo dilexi legem tuam, Domine * tota die meditatio mea est.

Super inimicos meos prudentem me fecisti mandato tuo * quia in eternum mihi est.

Super omnes docentes me intellexi * quia testimonia tua meditatio mea est.

Super seniores intellexi * quia mandata tua exquisibi.

Ab omni uia mala prohibui pedes meos * ut custodiam uerbum tuum.

A iudiciis tuis non declinabi * quia tu legem posuisti mihi.

Quam dulcia faucibus meis eloquia tua * super  mel, et fabum ori meo.

Mandata tua intellexi * propterea odio habui omnem uiam iniquitatis.



Nun. Sempiterna uisio.

Lucerna pedibus meis uerbum tuum, Domine * et lumen semitis meis.

Iurabi, et statui * custodire iudicia iustitie tue.

Humiliatus sum usquequaque, Domine * uiuifica me secundum uerbum tuum.

uoluntaria oris mei comproba, Domine * et iudicia tua doce me.

Anima mea in manibus tuis semper * et legem tuam non sum oblitus.

Posuerunt peccatores laqueos mihi * et a mandatis  tuis non errabi.

Hereditatem adquisibi testimonia tua in eternum * quia exultatio cordis mei tu es.

Inclinabi cor meum ad faciendas iustificationes tuas * propter eternam retributionem.



Samec. Adiutorium. Oculus.

Iniquos odio habui, et abominatus sum * legem autem tuam dilexi, Domine.

Adiutor et susceptor meus es tu * et in uerbo tuo sperabi.

Declinate a me malignantes * et prescrutabor mandata Dei mei.

Suscipe me secundum eloquium tuum, ut uiuam  * et ne confundas me ab exspectatione mea.

Adiuua me, et salbabor * et meditabor in tuis iustificationibus semper.

Spreuisti omnes discendentes a iustificationibus tuis * quia iniusta cogitatio eorum est.

Prebaricatores reputabi omnes peccatores terre * ideo dilexi testimonia tua semper.

Infige timori tuo carnem meam * a iudiciis enim tuis timui.



Ayn. Siue oculus. nos.

Aรฑa. Excipe seruum tuum in bono: ut non calumnientur mihi superbi.

[Lu] Feci iudicium, et iustitiam * Domine, ne tradas me persequentibus me.

 Excipe seruum tuum in bono * ut non calumnientur mihi superbi.

Oculi mei defecerunt in salutari tuo * et in eloquium iustitie tue.

Fac cum seruo tuo, Domine, secundum multam misericordiam tuam * et secundum iustificationes tuas doce me.

Seruus tuus sum ego: da mihi intellectum * ut sciam testimonia tua.

Tempus est benefaciendi, Domine * dissipaberunt legem tuam iniqui.

Ideo dilexi testimonia tua * super aurum, et topazion.

Propterea ad omnia mandata tua dirigebar * omnem uiam iniquitatis odio habui.



Phe. Os . . . . . iustitia.


Mirabilia testimonia tua, Domine * ideo scrutata est anima mea.

Declaratio sermonum tuorum inluminet me * et intellectum det paruulis.

Os meum aperui, et adtraxi spiritum * quia mandata tua concupiscebam.

Respice in me, et miserere mei * secundum iudicium diligentium nomen tuum.

Gressus meos dirige secundum eloquium tuum * ut non dominetur mihi omnis iniustitia.

Erue me a calumniis hominum * ut custodiam precepta tua.

Faciem tuam ostende super seruum tuum * et doce  me iustificationes tuas.

Riuos lacrymarum deduxerunt oculi mei * quia non custodierunt legem tuam.



Sade. Iustitie inscio.

Aรฑa. Cremauit me zelus domus tue, quia inimici mei uerba tua obliti sunt.

Iustus es Domine * et rectum iudicium tuum.

Mandasti iudicium, et testimonia tua * et ueritatem tuam nimis.

Cremauit me zelus domus tue * quia obliti sunt uerba tua inimici mei.

Ignitum eloquium tuum ualde * et seruus tuus dilexit illud.

 Adulescentior ego sum, et contemtus * iustificationes tuas non sum oblitus.

Iustitia tua iusta in eternum * et lex tua ueritas.

Tribulatio, et angustia inuenerunt me * mandata autem tua meditatio mea est.

Aequitas et testimonia tua in eternum * intellectum eorum da mihi, Domine, et uiuifica me.



Coph. uocatio aspice.

Aรฑa. Preuenerunt oculi mei ad te diluculo, ut meditarer eloquia tua.

Exclamabi in toto corde meo, exaudi me, Domine * iustificationes tuas requiram.

Clamabi ad te saluum me fac * ut custodiam precepta tua.

 Preueni in maturitate, et exclamabi * et in uerbo tuo sperabi.

Preuenerunt oculi mei ad te diluculo * ut meditarer eloquia tua.

uocem meam exaudi, Domine, secundum multam et magnam misericordiam tuam * et secundum iudicium tuum uiuifica me.

Adproprieberunt persequentes me iniuste * lege autem tua longe facti sunt.

Prope es tu, Domine * et omnia mandata tua ueritas.

Ab initio cognobi de testimoniis tuis * quia in eternum fundasti ea.



Res. Capitis.

 uide humilitatem meam, et eripe me * quia legem tuam non sum oblitus.

Iudica iudicium meum, et redime me * propter eloquium tuum uiuifica me.

Longe est a peccatoribus salus * quia iustificationes tuas non exquisierunt.

Miserationes tue multe, Domine * secundum iudicium tuum uiuifica me.

Multi persequentes tribulabant me * a testimoniis tuis non declinabi.

uidi incompositos, et tabescebam * quia eloquia tua non custodierunt.

uide, quia mandata tua dilexi * Domine, in tua misericordia uiuifica me.

 Principium uerborum tuorum ueritas * in eternum omnia iudicia iustitie tue.



Sin. Dentium sedentes.

Principes persecuti sunt me gratis * et a uerbis tuis formidauit cor meum

[LuI] Letor ego super eloquia tua * sicut qui inuenit spolia multa.

Iniquitatem odio habui, et abominatus sum * legem autem tuam dilexi.

Septies in die laudem dixi tibi * super iudicia iustitie tue.

Pax multa diligentibus legem tuam * et non est illis in scandalum.

 Expectabam salutare tuum, Domine * et mandata tua serbabi.

Custodibit anima mea testimonia tua * et dilexit ea ualde.

Serbabi mandata tua, et testimonia tua * quoniam omnes uie mee in conspectu tuo, Domine.



Tau. Signum.

Adpropriet oratio mea in conspectu tuo, Domine * secundum eloquium tuum da mihi intellectum.

Intret postulatio mea in conspectu tuo, Domine * secundum eloquium tuum eripe me.

Eructuabunt labia mea hymnum * quum docueris me iustificationes tuas.

Pronuntiabit lingua mea eloquia tua * quoniam  omnia mandata tua iusta sunt.

Adpropinquet postulatio mea in conspectu tuo, Domine * fiat manus tua ad liberandum me, quia mandata tua dilexi.

Concupibi salutare tuum, Domine * et lex tua meditatio mea est.

uiuit anima mea, et laudabit te * et iudicia tua adiubabunt me.

Errabi sicut obis que perierat * uiuifica seruum tuum, quia mandatorum tuorum non sum oblitus.



CXIX. Canticum gradum.

Ad Dominum, cum tribularer, clamabi * et exaudibit me.

Domine libera animam meam a labiis iniquis * et  a lingua dolosa.

Quid detur tibi, aut quid apponatur tibi * ad linguam dolosam.

Sagitte acute potentis * cum carbonibus desolatoriis.

Heu me, quod incolatus meus prolongatus est a me * habitabi cum habitantibus Cedar.

Multum incola fuit anima mea: cum his qui oderant pacem eram pacificus * dum loquebar illis inpugnabant me gratis.



CXX. Canticum gradum. Bonorum nuntiationes.

Aรฑa. Auxilium meum a Domino qui fecit celum,  et terram.

Lebabi oculos meos ad montes * unde ueniat auxilium mihi.

Auxilium meum a Domino * qui fecit celum, et terram.

Non det in commotione pedem tuum * neque dormitet, qui custodit te.

Ecce non dormitabit, neque obdormiet * qui custodit Isrel.

Dominus custodiat te * Dominus protectio tua super manum dextere tue.

Per diem sol non uret te * neque luna per noctem.

Dominus custodiat te ab omni malo * custodiat animam tuam Dominus.

 Dominus custodiat introitum tuum et exitum tuum * ex hoc nunc et usque in seculum.



CXXI. Canticum gradum. Orationis.

Aรฑa. Fiat pax in uirtute tua, et abundantia in turribus tuis.

Letatus sum in his, que dicta sunt mihi * in domo Domini ibimus.

Stantes erant pedes nostri * in atriis tuis Ierusalem.

Ierusalem que edificatur ut Ciuitas * cuius participatio eius in idipsum.

Illic enim ascenderunt tribus, tribus Domini * testimonium in Isrel ad confitendum nomini Domini.

 Quia illic sederunt sedes in iudicio * sedes super tronum Dauid.

Rogate que pacis sunt Ierusalem * et abundantia diligentibus te.

Fiat pax in uirtute tua * et abundantia in turribus tuis.

Propter fratres meos, et proximos meos loquebar pacem de te * et propter domum Domini Dei mei quesibi bona tibi.



CXXII Canticum gradum. Bona gratie.

Aรฑa. Oculi nostri ad Dominum Deum nostrum donec misereatur nobis.

Ad te lebamus oculos nostros * qui habitas in  celis.

Ecce sicut oculi seruorum ad manus dominorum suorum, [LuII] et sicut oculi ancille ad manus domine sue * ita oculi nostri ad Dominum Deum nostrum, donec misereatur nobis.

Miserere nobis, Domine, miserere nobis * quia multum repleti sumus contemtione:

Multumque repleta est anima nostra obprobriis abundantium * et dispectione superborum.



CXXIII. Canticum gradum. Restitutionis.

Aรฑa. Laqueus contritus est et nos liberati sumus.

Nisi quod Dominus erat in nobis * dicat nunc Isrel, nisi quod Dominus erat in nobis.

 Quum insurgerent homines in nos * forsitan uiuos deglutissent nos.

Quum irasceretur animus eorum aduersum nos * forsitan uelut aqua obsorbuissent nos.

Torrentem pertransiuit anima nostra * forsitan pertransisset anima nostra aquam inmensam.

Benedictus Dominus * qui non dedit nos in captura dentibus eorum.

Anima nostra sicut passer erepta est * de laqueo uenantium.

Laqueus contritus est * et nos liberati sumus.

Adiutorium nostrum in nomine Domini * qui fecit celum, et terram.



CXXIu. Canticum gradum. Speratio futurorum.


Aรฑa. Benefac Domine bonis, et rectis corde.

Qui confidunt in Domino sicut mons Syon * non commobebitur in eternum, qui habitat in Ierusalem.

Montes in circuitu eius, et Dominus in circuitu populi sui * ex hoc nunc et usque in seculum.

Quia non derelinquet Dominus uirgam peccatorum super sortem iustorum * ut non extendant iusti ad iniquitatem manus suas.

Benefac, Domine * bonis, et rectis corde.

Declinantes autem ad obligationem, adducet Dominus cum operantibus iniquitatem * pax super Isrel.



CXXu. Canticum gradum. Aedificationis Ecclesie.


Aรฑa. Magnificauit Dominus facere nobiscum: facti sumus letantes.

In conuertendo Dominus captiuitatem Syon * facti sumus, sicut consolati.

Tunc repletum est gaudium os nostrum * et lingua nostra exultatione.

Tunc dicent inter gentes, magnificauit Dominus facere cum istis: magnificauit Dominus facere nobiscum * facti sumus letantes.

Conuerte, Domine, captiuitatem nostram sicut torrens in austro * ut qui seminant in lacrymis, in gaudio metant.

 Euntes ibant, et flebant * mittentes semina sua.

uenientes autem uenient in exultatione * portantes manipulos suos.



CXXuI. Canticum gradum. uocationis gentium.

Nisi Dominus edificaberit domum * in uano laborant qui edificant eam.

Nisi Dominus custodierit ciuitatem * in uano uigilant, qui custodiunt eam.

In uanum est uobis ante lucem surgere * surgite, postquam sederitis, qui manducatis panem doloris.

Quum dederit dilectis suis somnum ecce hereditas Domini filii * mercis fructus uentris eius.

Sicut sagitte in manu potentis * ita filii excussorum.

 Beatus uir, qui impleuit desiderium suum ex ipsis * non confundetur dum loquetur inimicis suis in porta



CXXuII. Canticum gradum. uictorie Dei militie

Aรฑa. Labores fructuum tuorum manducabis: beatus es, et bene tibi erit.

Beati omnes, qui timent Dominum * et qui ambulant in uiis eius.

Labores fructuum tuorum manducabis * beatus es, et bene tibi erit.

Uxor tua, sicut uitis abundans * in lateribus domus tue.

 Filii tui, sicut nobella oliuarum * in circuitu mense tue.

Ecce sic benedicetur omnis homo * qui timet Dominum.

Benedicat tibi Dominus ex Syon * et uideas que bona sunt in Ierusalem omnibus diebus uite tue.

Et uideas filios filiorum tuorum * pax super Isrel.



CXXuIII. Canticum gradum. Oratio martyrum.

[LuIII] Aรฑa. Benedictio Domini super uos: benedicimus uos in nomine Domini.

Sepe expugnaberunt me a iubentute mea, dicat nunc Isrel * sepe expugnaberunt me a iubentute  mea: etenim non potuerunt mihi.

Supra dorsum meum fabricaberunt peccatores * prolongaberunt iniquitates suas.

Dominus iustus * concidet ceruices peccatorum.

Confundantur, et conuertantur retrorsum * omnes, qui oderunt Syon.

Fiant sicut fenum edificiorum * quod priusquam euellatur, arescit.

De quo non implebit manum suam, qui metit * et sinum suum, qui manipulos colligit.

Et non dixerunt, qui preteriebant: benedictio Domini super uos * benedicimus uos in nomine Domini.



CXXIX. Canticum gradum. De humilitate.


Aรฑa. A uigilia matutina usque ad noctem: speret Israhel in Domino.

De profundis clamabi ad te, Domine * Domine, exaudi uocem meam.

Fiant aures tue intendentes * ad orationem serui tui.

Si iniquitatem obseruaberis, Domine, * Domine, quis sustinebit.

Quia apud te propitiatio est * et propter legem tuam sustinui te, Domine.

Sustinuit anima mea in uerbo tuo * sperabit anima mea in Domino.

A uigilia matutina usque ad noctem * a custodia matutina speret Israhel in Domino.

 Quia apud Dominum misericordia est * et copiosa apud eum redemtio.

Et ipse redimet Israhel * ex omnibus iniquitatibus eius.



CXXX. Canticum gradum. Oratio Dauid. Inluminatio Christi.

Aรฑa. Speret Israhel in Domino ex hoc nunc, et usque in seculum.

Domine, non est exaltatum cor meum neque elati sunt oculi mei * neque ambulabi in magnis, neque in mirabilibus super me.

Si non humiliter sentiebam * sed exaltabi animam meam.

 Sicut ablactatus super matrem suam * ita retribues animam meam.

Speret Israhel in Domino * ex hoc nunc, et usque in seculum.



CXXXI. Canticum gradum. Populi Perfectio.

Memento Domine Dauid * et omnes mansuetudines eius.

Sicut iurauit Domino * uotum uobit Deo Iacob.

Si introiero in tabernaculum domus mee * si ascendero in lectum stratus mei.

Si dedero somnum oculis meis, aut palpebris meis dormitationem * aut requiem temporibus meis.

Donec inueniam locum Domino * tabernaculum  Deo Iacob.

Ecce audibimus eum in Eufrata * inuenimus eum in campis silbe.

Introibimus in tabernaculo eius * adorabimus in loco ubi steterunt pedes eius.

Exurge Domine in requiem tuam * tu et arca sanctificationis tue.

Sacerdotes tui induantur iustitiam * et sancti tui letentur in bonis.

Propter Dauid seruum tuum * non auertas faciem Christi tui.

Aรฑa. Parabi lucernam Christo meo.

Iurabit Dominus Dauid in ueritate, et non frustrabit eum * de fructu uentris tui ponam super sedem meam.

 Si custodierint filii tui testamentum meum, et testimonia mea hec, que docebo eos * et filii eorum sedebunt usque in eternum super sedem meam.

Quoniam elegit Dominus Syon * preelegit eam in habitationem sibi.

Hec requies mea in seculum seculi * hic habitabo quoniam preelegi eam.

uiduam eius benedicens benedicam * et pauperes eius saturabo panibus.

Sacerdotes eius induam salutare * et sancti eius exultatione exultabunt.

Illic producam cornu Dauid * parabi lucernam Christo meo.

Inimicos eius induam confusione * super ipsum autem floriet santificatio mea.



CXXXII. Canticum gradum. Populi perfectio.


Aรฑa. Sicut ros Hermon, quod descendit in montem Syon: [LIX] illic mandabit Dominus benedictionem.

Ecce quam bonum et quam iucundum * habitare fratres in unum.

Sicut unguentum a capite quod descendit in barbam in barbam Aaron * quod descendit in ora uestimenti eius.

Sicut ros Hermon, quod descendit in montem Syon * quoniam illic mandabit Dominus benedictionem, et uitam usque in seculum.



CXXXIII. Canticum gradum. Populo uenturo.


Ecce nunc benedicite Dominum omnes serui Domini * qui statis in domo Domini, in atriis domus Dei nostri.

In noctibus extollite manus uestras in sancta * et benedicite Dominum.

Benedicat tibi Dominus ex Syon * qui fecit celum, et terram.



CXXXIu. Alleluia. Doctrine inductionis.

Aรฑa. Ego cognobi, quod magnus est Dominus: et Deus noster super omnes deos.

 Laudate nomen Domini * laudate serui Domini.

Qui statis in domo Domini * in atriis domus Dei nostri.

Laudate Dominum, quia benignus Dominus * psallite nomini eius, quoniam suaue est.

Quoniam Iacob elegit sibi Dominus * Isrel in possessionem sibi.

Quia ego cognobi, quod magnus est Dominus * et Deus noster pre omnibus diis.

Omnia quecumque uoluit Dominus fecit * in celo, et in terra, in mari, et in omnibus abyssis.

Educens nubes ab extremo terre * fulgura in plubiam fecit.

Qui producit uentos de thesauris suis * qui percussit primogenita Aegypti, ab homine usque ad  pecus.

Et misit signa, et prodigia in medio tui, Aegypte * in Faraonem, et in omnes seruos eius.

Qui percussit gentes multas * et occidit reges mirabiles.

Seon regem Amorrheorum, et Og regem Basan * et omnia regna Canaan occidit.

Et dedit terram eorum hereditatem * hereditatem Isrel seruo suo.

Domine, nomen tuum in eternum * Domine, memoriale tuum in seculum seculi.

Quia iudicabit Dominus populum suum * et in seruis suis consolabitur.

Simulacra gentium argentum, et aurum * opera manuum hominum.

 Os habent, et non loquentur * oculos habent, et non uidebunt.

Aures habent, et non audiunt * nares habent, et non odorabunt.

Manus habent, et non palpabunt * pedes habent, et non ambulabunt.

Non clamabunt in gutture suo * neque enim est spiritus in ora ipsorum.

Similes illis fiant, qui faciunt ea * et omnes, qui confidunt in eis.

Domus Israhel benedicite Domino * domus Aaron benedicite Domino.

Domus Leui benedicite Domino * qui timetis Dominum, benedicite Domino.

 Benedicat tibi Dominus ex Syon * qui habitat in Ierusalem.



CXXXu. Alleluia. Bona gratia liberatorum.

Aรฑa. In humilitate nostra memor fuit nostri Dominus, et redemit nos de manu inimicorum nostrorum.

Confitemini Domino quoniam bonus * quoniam in seculum misericordia eius.

Confitemini Deo deorum * quoniam in seculum. misericordia eius.

Confitemini Domino dominorum * quoniam in seculum misericordia eius.

Qui fecit mirabilia magna solus * quoniam in seculum misericordia eius.

 Qui fecit celos intellectu * quoniam in seculum misericordia eius.

Qui firmauit terram super aquas * quoniam in seculum misericordia eius.

Qui fecit luminaria magna solus * quoniam in seculum misericordia eius.

Solem in potestate diei * quoniam in seculum misericordia eius.

Lunam et stellas in potestate noctis * quoniam in seculum misericordia eius.

Qui percussit Aegyptum cum primitiis suis * quoniam in seculum misericordia eius.

Et eduxit Israhel, e medio eius, * quoniam in seculum misericordia eius.

In manu forti, et brachii excelso * quoniam in  seculum misericordia eius.

Qui diuisit mare rubrum in diuisiones * quoniam in seculum misericordia eius.

[LX] Et transduxit Israhel per medium eius * quoniam in seculum misericordia eius.

Qui excussit Faraonem, et exercitum eius in mari rubro * quoniam in seculum misericordia eius.

Qui transduxit populum suum per desertum * quoniam in seculum misericordia eius.

Qui eduxit aquam de petra rupis * quoniam in seculum misericordia eius.

Qui percussit gentes multas * quoniam in seculum misericordia eius.

Et occidit reges mirabiles * quoniam in seculum misericordia eius.

 Seon regem Amorreorum * quoniam in seculum misericordia eius.

Et Og regem Bassan * quoniam in seculum misericordia eius.

Et omnia regna Canaan occidit * quoniam in seculum misericordia eius.

Et dedit terram eorum hereditatem * quoniam in seculum misericordia eius.

Hereditatem Israhel seruo suo * quoniam in seculum misericordia eius

Quia in humilitate nostra memor fuit nostri Dominus * quoniam in seculum misericordia eius.

Et redemit nos de manu inimicorum nostrorum * quoniam in seculum misericordia eius.

 Qui dat escam omni carni * quoniam in seculum misericordia eius.

Confitemini Deo celi * quoniam in seculum misericordia eius.

Confitemini Domino, quoniam bonus * quoniam in seculum misericordia eius.



CXXXuI. Psalmus Dauid et Iheremie. Sanctorum uoces, qui in cabtiuitate sunt.

Super flumina Babilonis illic sedimus, et fleuimus * dum recordaremur tui, Syon.

In salicibus in medio eius * ibi suspendimus organa nostra.

Quia illic interrogaberunt nos, qui cabtiuos duxerunt nos uerba canticorum * et qui adduxerunt nos,  dixerunt nobis: Hymnum cantate nobis de canticis Syon.

Quomodo cantabimus canticum Domini * in terra aliena?

Si oblitus fuero tui Ierusalem * oblibiscatur me dextera mea.

Adhereat lingua mea faucibus meis * si tui non meminero.

Si non preposuero Ierusalem * in principio letitie mee.

Memento Domine filiorum Edon in diebus Ierusalem * qui dixerunt: Exinanite, exinanite quousque ad fundamentum in ea.

Filia Babilonis misera * beatus qui retribuit tibi retributionem, quam tu retribuisti nobis.

 Beatus, qui tenet * et allidet paruulos suos ad petram.



CXXXuII. Psalmus Dauid. Bona gratia. Prophetia Dauid.

Aรฑa. In conspectu angelorum tuorum psallam tibi, Domine.

Confitebor tibi Domine in toto corde meo, quoniam exaudisti omnia uerba oris mei * et in conspectu angelorum tuorum psallam tibi.

Adorabo ad templum sanctum tuum * et confitebor nomini tuo.

Super misericordiam, et ueritatem tuam * quoniam magnificasti super omnia nomen sanctum tuum.

 In quacumque die inuocabero te, uelociter exaudi me Domine * multiplicasti animam meam in ueritate tua.

Confiteantur tibi, Domine, omnes reges terre * quoniam audierunt omnia uerba oris tui.

Et cantent in canticis Domino, quoniam magna est gloria Domini * quoniam excelsus Dominus, et humilia respicit, et alta de longe agnoscit.

Si ambulabero in medio tribulationis, uiuificabis me * et super iram inimicorum meorum extendisti manum tuam, et salbum me fecit dextera tua.

Domine, retribue pro me * Domine misericordia tua in eternum: opera manuum tuarum ne despicias.



CXXXuIII. Pro uictori Dauid Canticum. Declaratio iusti cum Dei dicatione.


Aรฑa Tu formasti me, posuisti super me manum tuam Domine.

Domine probasti me, et cognobisti me * tu cognobisti sessionem meam, et resurrectionem meam: tu intellexisti cogitationes meas a longe.

Semitam meam, et limitem meum tu inuestigasti * et omnes uias meas preuidisti, quia non est dolus in lingua mea.

Ecce tu, Domine, cognobisti omnia * nobissima, et antiqua.

[LXI] Tu formasti me, et posuisti super me manum tuam * mirabilis facta est scientia tua ex me,  confortata est, nec potero ad eam.

Quo ibo ab spiritu tuo * et a facie tua quo fugiam?

Si ascendero in celum tu ibi es * et si descendero in infernum ades.

Si sumsero pinnas meas ante lucem * et habitabero in postremis maris.

Etenim illuc manus tua deducet me * et tenebit me dextera tua.

Et dixi: Forsitan tenebre conculcaberunt me * et nox inluminatio mea in deliciis meis.

Quia tenebre non obscurabuntur a te * et nox sicut dies inluminabitur.

Sicut tenebre eius, ita et lumen eius * quoniam tu possides renes meos, Domine.

Suscepisti me de utero matris mee * confitebor  tibi, Domine, quoniam terribiliter mirificatus es.

Mira opera tua, Deus * et anima mea nouit nimis.

Non est occultatum os meum a te, que fecisti in occultis * et substantia mea in inferioribus terre.

Imperfectum meum uiderunt oculi tui * et in libro tuo omnes scribentur:

Dies firmabuntur * et nemo in eis.

Mihi autem nimis honorificati sunt amici tui Deus * ualde confortatus est principatus eorum.

Dinumerabo eos, et super arena maris multiplicabuntur * et surrexi, et adhuc tecum sum.

Si occidas Deus peccatores, uiri sanguinum declinate a me: quia dicitis in cogitationibus uestris * accipiant in uanitate ciuitates suas.

 Nonne qui oderant te Deus, oderam illos * et super inimicos tuos tabescebam.

Perfecto odio oderam illos * et inimici facti sunt mihi.

Proba me Domine et scito cor meum * interroga me, et cognosce semitas meas.

Et uide si uia iniquitatis in me est * et deduc me in uia eterna.



CXXXIX. Pro uictoria Canticum Dauid. uoces que aduersus Deum agonizantur

Aรฑa. Domine Deus uirtus salutis mee, obumbra caput meum in die belli.

Eripe me, Domine, ab homine malo * a uiro iniquo libera me.

 Qui cogitaberunt malitias in corde suo * tota die constituebant prelia.

Acuerunt linguas suas, sicut serpentes * uenenum aspidum sub labiis eorum.

Conserua me, Domine, de manu peccatoris * ab hominibus iniquis libera me.

Qui cogitaberunt supplantare gressus meos * absconderunt superui laqueos mihi.

Et funes extenderunt continuatis pedibus meis * iuxta iter scandala posuerunt mihi.

Dixi Domino: Deus meus es tu * exaudi uocem deprecationis mee.

Domine Deus uirtus salutis mee * obumbra caput meum in die belli.

Ne tradas me, Domine, a desiderio meo peccatori  * cogitaberunt aduersum me, ne derelinquas me: ne umquam exaltentur.

Caput circuitus eorum * labor labiorum ipsorum operiet eos.

Cadent super eos carbones ignis; et in igne delicies eos * et in miseriis non subsistunt.

uir lingosus non dirigetur super terram * uirum iniustum mala capiunt in interitu.

Cognobi, quoniam faciet Dominus iudicium inopis * et uindictam pauperis.

uerumtamen iusti confitebuntur nomini tuo * et habitabunt recti cum facie tua.



CXL. Canticum Dauid. Oratio, qui secundum Deum perfecti sunt.

 Domine, clamabi ad te, exaudi me * intende uoci orationis mee, dum clamabero ad te.

Dirigatur oratio mea sicut incensum in conspectu tuo * elebatio manuum mearum sacrificium uespertinum.

Pone, Domine, custodiam ori meo, et ostium circunstantie labiis meis * ut non declinet cor meum in uerbum malum,

Ad excusandas excusationes in peccatis cum hominibus operantibus iniquitatem * et non comminabor cum electis eorum.

Corripiet me iustus in misericordia, et increpabit me * oleo autem peccatoris non impinguet caput meum.

Quoniam adhuc et oratio mea in beneplacitis eorum, absorti sunt continuati petre iudices eorum *  audierunt uerba mea, quoniam potuerunt.

Sicut crassitudo terre eructuat super terram * dissipata sunt ossa nostra secus infernum:

Quia ad te Domine Domine oculi mei * in te sperabi, ne auferas animam meam.

[LXII] Custodi me a laqueo, quem statuerunt mihi * et ab scandalis operantibus iniquitatem.

Cadent in retia eius peccatores * singulariter sum ego, donec transeam.



CXLI. Eruditio Dauid, cum essent in spelunca. uocem, qui propter Deum perfecti sunt.

Aรฑa. Effundam in conspectu Dei orationem meam, tribulationem meam ante ipsum pronunciabo.

 uoce mea ad Dominum clamabi * uoce mea Deum deprecatus sum.

Effundam in conspectu Dei orationem meam * tribulationem meam ante ipsum pronunciabo.

In deficiendo in me spiritum meum * et tu cognobisti semitas meas.

In uia hac quam ambulabam * absconderunt superbi laqueos mihi.

Considerabam a dextris, et uidebam * et non erat qui cognosceret me.

Periit fuga mea * et non est, qui requirat animam meam.

Clamabi ad te, Domine, dixi: Tu es spes mea * portio mea in terra uibentium.

Intende uoci orationis mee, quia humiliatus sum  nimis * libera me a persequentibus me quoniam confortati sunt super me.

Educ de carcere animam meam ad confitendum nomini tuo * me expectant iusti donec retribuas mihi.



CXLII. Canticum Dauid. Oratio confessionis.

Aรฑa. Aditam fac mihi mane misericordiam tuam

Domine exaudi orationem meam * auribus percipe obsecrationem meam in ueritate tua.

Exaudi me in tua iustitia, et ne intres in iudicio cum seruo tuo * quia non iustificabitur in conspectu tuo omnis uibens.

Quia persequutus est inimicus animam meam *  humiliauit in terra uitam meam.

Conlocauit me in obscuris sicut mortuos seculi, et anxiatus est in me spiritus meus * in me turbatum est cor meum.

Memor fui dierum anticorum, et meditatus sum in omnibus operibus tuis * et in factis manuum tuarum meditabor.

Expandi manus meas ad te * anima mea uelut terra sine aqua, uelociter exaudi me.

Domine defecit spiritus meus, non auertas faciem tuam a me * et similis ero descendentibus in lacum.

Auditam fac mihi mane misericordiam tuam * quia in te sperabi Domine.

Demonstra mihi uiam, per quam ambulem * quia ad te Domine animam meam lebabi.

 Eripe me de inimicis meis, Deus meus, quoniam ad te confugibi * doce me facere uoluntatem tuam, quia tu es Deus meus, spiritus tuus bonus deducet me in uiam rectam.

Propter nomen tuum, Domine, uiuificabis me in equitate tua * et educes de tribulatione animam meam

Et in misericordia tua disperdes inimicos meos et perde omnes, qui tribulant animam meam * quoniam serbus tuus sum ego.



CXLIII. Psalmus Dauid.

Aรฑa. Misericordia mea, et refugium meum, susceptor meus, et liberator meus.

 Benedictus Dominus Deus meus, qui docet manus meas ad bellum * digitos meos ad prelium.

Misericordia mea, et refugium meum * susceptor meus, et liberator meus.

Protector meus, et in ipso sperabi * subiciens populos sub me.

Domine, quid est homo, quod innotuisti ei * aut illius nominis, quod reputas eum.

Homo uanitatis similis factus est * dies eius sicut umbra preterierunt.

Domine inclina celos, et descende * tange montes, et fumigabunt.

Corusca coruscationes, et dissipabis eos * emitte sagittas tuas, et conturbabis eos.

Emitte manum tuam de alto, eripe et libera me  de aquis multis * et de manu filiorum alienorum.

Quorum os locutum est uanitatem * et dextera eorum dextera iniquitatis.

Deus canticum nouum cantabo tibi * in psalterio decem cordarum psallam tibi.

Qui das salutem regibus, et liberas Dauid seruum tuum de gladio maligno * eripe et libera me de aquis multis, et de manu filiorum alienorum.

Quorum os locutum est uanitatem * et dextera eorum dextera iniquitatis.

Quorum filii sicut nouella plantationis * stabilita a iubentute sua.

Filie eorum decorate * circumornate ut similitudo templi.

 [LXIII] Promtuaria eorum plena * eructuantia ex hoc in illud.

Obes eorum fetose abundantes in itineribus suis * bobes eorum crassi.

Non est ruina macerie * neque transitus, neque clamor in plateis eorum.

Beatum dixerunt populum, cui hec sunt * beatus populus cuius est Dominus Deus eorum.



CXLIu. Hymnus Dauid. Alep. Hymnus cum Dei dictione.

Aรฑa. Suabis Dominus uniuersis, et miserationes eius super omnia opera cius.

Exaltabo te Domine rex meus, et Deus meus * et  benedicam nomen tuum in eternum, et in seculum seculi.

Per singulos dies benedicimus te * et laudamus nomen tuum in eternum, et in seculum seculi:

Magnus Dominus, et laudabilis nimis * et magnitudinis eius non est finis.

Generatio, et generatio laudabunt nomen tuum * et potentiam tuam pronunciabunt.

Magnificentiam maiestatis tue, et sanctitatem tuam loquentur * et mirabilia tua narrabunt.

uirtutem terribiliorum tuorum dicent * et magnificentiam tuam loquentur.

Memoriam abundantie suabitatis tue eructuabunt * et in tua iustitia exaltabuntur.

Miserator et misericors Dominus * patiens, et  multum misericors, et sanctus in omnibus operibus suis.

Suabis Dominus uniuersis * et miserationes eius super omnia opera eius.

Confiteantur tibi, Domine, omnia opera tua * et sancti tui benedicent tibi.

Gloriam regni tui dicent * et potentiam tuam loquentur.

Ut notam faciant filiis hominum potentiam tuam * et gloriam magnificentie regni tui.

Regnum tuum, Domine, regnum omnium seculorum * et dominatio tua in omni progenie, et generatione.

[Figure: [Character] 1Kb] Fidelis Dominus in uerbis suis * et sanctus in omnibus operibus suis.

 Erigit Dominus omnes qui ruunt * et corrigit omnes elisos.

Oculi hominum in te sperant Domine et tu das escam illis in tempore opportuno.

Aperis tu manum tuam * et imples omnem animam benedictionem.

Iustus Dominus in uiis suis * et sanctus in omnibus operibus suis.

Prope est Dominus omnibus * inuocantibus eum in ueritate.

uoluntatem timentium se faciet * et orationes eorum exaudiet, et saluos faciet eos.

Custodit Dominus omnes diligentes se * et omnes peccatores disperdet.

Laudem Domini loquetur os meum * et benedicet  omnis caro nomini sancto eius in eternum, et in seculum seculi.



CXLu. Alleluia. Hymnus cum Dei dictione.

Aรฑa. Dominus erigit elisos, Dominus solbet compeditos, Dominus inluminat cecos.

Lauda anima mea Dominum * laudabo Dominum in uita mea, psallam Deo meo quandiu ero.

Nolite confidere in principibus * neque in filiis hominum, in quibus non est salus.

Exiet spiritus eorum, et reuertetur in terram suam * in illa die peribunt omnes cogitationes eorum.

Beatus cuius Deus Iacob adiutor eius * spes eius  in Domino ipsius, qui fecit celum et terram, mare et omnia, que in eis sunt.

Qui custodit ueritatem a seculo * facit iudicium iniuriam patientibus, et dat escam esurientibus.

Dominus erigit elisos, Dominus solbet compeditos, Dominus inluminat cecos * Dominus diriget iustos.

Dominus custodit aduenam; pupillum, et uiduam suscipiet * et uias peccatorum exterminabit.

Regnabit Dominus in eternum * Deus tuus Syon in seculum seculi.



CXLuI. Alleluia. Hymnus cum Dei dictione.

Aรฑa. Qui sanat contritos corde, et alligat contritiones eorum: magnus Dominus noster, et magna uirtus eius.

 Laudate Dominum, quoniam bonus est psalmus * Deo nostro iucunda sit laudatio.

Aedificans Ierusalem Dominus * et dispersos Israhel congregans.

Qui sanat contritos corde * et alligat contritiones eorum.

Qui numerat multitudinem stellarum * et omnibus eis nomina uocat.

[LXIu] Magnus Dominus noster, et magna uirtus eius * et sapientie eius non est numerus.

Suscipiet mansuetos Dominus * humiliat autem peccatores usque ad terram.

Incipite Domino in confessione * psallite Deo nostro in cithara.

Qui operit celum nubibus * et parat terre plubiam.

 Qui producit in montibus fenum * et herbam seruituti hominum.

Qui dat iumentis escam ipsorum * et pullis corborum inuocantibus eum.

Non in uiribus equi uoluntatem habebit * neque in tabernaculis uiri beneplacitum est ei.

Beneplacitum est Domino super timentes eum * et in eos, qui sperant in misericordia eius.



CXLuII. Alleluia. Hymnus cum Dei dictione.

Aรฑa. Iherusalem lauda Dominum; Deum tuum Syon lauda.

 Lauda Iherusalem Dominum * conlauda Deum tuum Syon.

Quoniam confortauit seras portarum tuarum * benedixit filios tuos in te.

Qui posuit fines tuos pacem * adipe frumenti satians te.

Qui emittit eloquium suum terre * uelociter currit sermo eius.

Qui dat nibem sicut lanam * nebulam uelut cinerem adspargit.

Qui emittit cristalium suum tamquam frusta panis * ante faciem frigoris eius quis subsistit.

Mittit uerbum suum, et liquefaciet ea * flat spiritus eius, et fluent aque.

Pronuncians uerbum suum Iacob * iustitia, et iudicia  sua Israhel.

Non fecit taliter omni nationi eius * et iudicia sua non manifestabit eis.



CXLuIII. Alleluia. Hymnus cum Dei dictione.

Laudate Dominum de celis * laudate eum in excelsis.

Laudate eum, omnes angen eius * laudate eum, omnes uirtutes eius.

Laudate eum sol et iuna * laudate eum omnes stelle et lumen.

Laudate eum celi celorum * et aque, que super celos sunt, laudent nomen Domini.

 Quia ipse dixit, et facta sunt * ipse mandauit, et creata sunt.

Statuit ea in eternum, et in seculum seculi * preceptum posuit et non preteribit.

Laudate Dominum a terra * dracones et omnes abyssi.

Ignis grando nix glacies spiritus tempestatis * qui facitis uerbum eius.

Montes, et omnes colles * ligna fructifera, et omnes cedri.

Bestie, et uniuersa pecora * serpentes, et uolucres pinnate.

Reges terre, et omnes populi * principes, et iudices terre.

Iubenes, et uirgines, seniores cum iunioribus *  laudent nomen Domini.

Quia exaltatum est nomen eius solius * confessio eius super celum, et terram.

Et exaltabit cornu populi sui * hymnus omnibus sanctis eius filiis populo adpropinquanti sibi.



CXLIX Alleluia.

Cantate Domino canticum nobum * laus eius in Ecclesiis sanctorum.

Letetur Israhel in eo, qui fecit ipsum * et filii Syon exultent super regem suum.

Laudent nomen eius in choro * in tympano, et psalterio psallant ei.

Quia beneplacitum est Domino in populo suo * et  exaltabit mansuetos in salute.

Exultabunt sancti in gloria * et letabuntur in cubilibus suis.

Exaltationes Dei in faucibus eorum * et gladii bis acuti in manibus eorum.

Ad faciendam uindictam in nationibus * increpationes in populis.

Ad alligandos reges eorum in compedibus * et nobiles eorum in uinculis ferreis.

Ut fiat in eis iudicium conscriptum * gloria hec est omnibus sanctis eius.



CL. Alleluia.

Laudate Dominum in sanctis eius * laudate cum in firmamento uirtutis eius.

 Laudate eum in potentatibus eius * laudate eum secundum multitudinem magnitudinis eius.

Laudate eum in sono tube * laudate eum in psalterio, et cithara.

Laudate eum in tympano, et coro * laudate eum in cordis, et organo.

Laudate eum in cymbalis bene sonantibus laudate [LXu] eum in cymbalis iubilationum * omnis spiritus laudet Dominum.



CLI.

Hic Psalmus proprie scriptus in Dauid extra numerum cum pugnator esset aduersus Goliam solus.

Pusillus eram inter fratres meos * et adolescentior in domo patris mei.

 Pascebam obes patris mei * manus mee fecerunt organum, et digiti mei abtaberunt psalterium.

Et quis adnuntiabit Domino meo * ipse Dominus exaudibit me.

Ipse exauditor omnium * ipse misit angelum suum, et tulit me de obibus patris mei, et unxit me in misericordia unctionis sue.

 Fratres autem mei boni, et magni * et non fuit in eis beneplacitum Domino.

Exibi obuiam alienigene * et denutrabit me in simulacris suis.

Ego autem euaginato ab eo habens ipsius gladio amputabi caput eius * et abstuli opprobrium a filiis Isrel.





INCIPIUNT CANTICI. 



CANTICUM DEUTERONOMII. Capitulo 33.


Aรฑa. Apparuit Dominus de monte Faran, et cum eo sanctorum milia.

Dominus de Sina ueniet: et de Seir ortus est  nobis.

Apparuit Dominus de monte Faran: et cum eo sanctorum milia.

In dextera eius ignea lex: dilexit populos.

Omnes sancti in manu illius sunt: et qui adpropinquant pedibus eius accipient de doctrina illius.

Manus eius pugnabunt pro eo: et adiutor illius contra aduersarios eius erit.

Catulus leonis fluet largiter de Basan: habundantia perfruetur: et plenus erit benedictione Domini mane, et meridie possidebit.

Quasi primogenita tauri pulcritudo eius cornua rinocerotis cornua illius: in ipsis uentilabit gentes usque ad terminos terre.



II. CANTICUM ESAIE PROPHETE. Capitulo 8 et 9.


Aรฑa. Deus fortis super tronum Dauid sedebit ut confirmet illud usque in sempiternum.

Liga testimonium et signa legem in discipulis meis: expectabo Dominum, qui abscondit faciem suam a domo Iacob et prestolabor eum.

Ecce ego et pueri quos dedit mici Dominus in signum et in portentum Srahelis: a Domino exercituum, qui habitat in monte Syon.

Et quum dixerint ad uos querite a pitonibus: et a diuinis, qui stridant in incantationibus suis.

Numquid non populus a Deo suo requirit pro uiuis ac mortuis: et ad legem magis, et ad testimonium.

 Quod si non dixerint iuxta uerbum hoc: non erit eis matutina lux.

Et transibit per eam, et corruet et esuriet: et cum esurierit irascetur et maledicet regi suo et Deo suo.

Et suscipiet [suspiciet] sursum: et ad terram intuebitur.

Et ecce tribulatio, et tenebre, dissolutio et angustia et caligo persequens: et non poterit auolare de angustia sua.

Primo tempore allebata est terra Zabulon, et terra Neptalim: et in nouissimo adgrauata est uia maris trans Iordanem Galilee.

 Gentium populus qui sedebat in tenebris uidit lucem magnam: habitantibus in regione umbre mortis, lux horta est eis.

Multiplicasti gentem, non magnificasti letitiam letabuntur  coram te sicut letantur in messe: sicut exultant uictores, quando diuidunt spolia.

Iugum enim honeris eius, et uirgam humeris eius et scepturum exactoris eius: superasti sicut in die Madian.

Quia omnis uiolenta predatio cum tumultu et uestimentum mixtum sanguine: erit in combustione et cibus ignis.

Paruulus enim natus est nobis filius datus est nobis: et factus est principatus eius super humeros eius.

Et uocabitur nomen eius: Admirabilis consiliarius.

Deus fortis pater futuri seculi: princeps pacis.

[LXuI] Multiplicabitur eius imperium: et pacis eius  non erit finis.

Super solium Dauid sedebit et super regnum eius: ut confirmet illud et corroboret in iudicio et iustitia amodo et usque in sempiternum.

Zelus Domini exercituum: faciet hoc.



III. CANTICUM ESAIE PROPHETE. Capitulo 10 et 11.

Aรฑa. Radix Gesse qui stat in signum populorum ipsum gentes deprecabuntur.

Ecce Dominator Dominus exercituum confringet launculam in terrore: et excelsi statura succidentur et sublimes humiliabuntur.

Et subuertentur condensa saltus ferro: et Libanus cum excelsis cadet.

 Et egredietur uirga de radice Iesse: et flos de radice eius ascendet.

Et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis: et replebit eum spiritu timoris Domini.

Non secundum uisionem oculorum indicabit: neque secundum auditum aurium arguet: set iudicabit in iustitia pauperes et arguet in equitate pro mansuetis terre.

Et percutiet terram uirga horis sui: et spiritu labiorum suorum interficiet impium.

Et erit iustiti cingulum lumborum eius: et fides cinctorium renum eius.

 Habitabit lupus cum agno: et pardus cum edo accubabit.

uitulus et leo et obis simul niorabuntur: et puer paruulus minabit eos.

uitulus et ursus pascentur: et simul requiescent catuli eorum.

Et leo quasi bos comedet paleas et delectabitur infans ab ubere.

Super foramine aspidis et in cabernam reguli: qui ablactatus fuerit manum suam mittit.

Non nocebunt et non occident in uniuerso monte sancto meo, quia repleta est terra scientia Domini: sicut aqua maris operientis in die illa.

Radix Gesse qui stat in signum populorum: ipsum gentes deprecabuntur et erit sepulcrum eius  gloriosum.



Iu. CANTICUM ESAIE PROPHETE Capitulo 30.

Deus iudicii Dominus: beati omnes qui expectant eum.

Populus enim Syon habitabit in Iesuralem plorans: nequaquam plorabis miserans miserebitur tui.

Ad uocem clamoris tui: statim ut audierit respondebit tibi.

Et dabit tibi Dominus panem artum et aquam brebem: et non faciet auolare a te ultra doctorem tuum.

Et erunt oculi tui uidentes preceptorem tuum: et aures tue audient uerbum post tergum monentis.

 Hec uia ambulate in ea neque ad dexteram neque ad sinistram, et contaminabis lamminas sculptilium argenti tui: et uestimentum conflatilis auri tui et disperges ea sicut inmunditiam menstruate. Egredere dices ei.

Et dabitur plubia semini tuo ubicumque seminaberis in terra: et panis frugum terre erit uberrimus et pinguis.

Pascentur in possessione tua in die illa agnus spatiose et tauri tui et pulli asinorum tuorum qui operantur terram: commixtum migma comedent: sic in area ut uentilatum est.

Et erunt super omnem montem excelsum et super omnem collem elebatum riui currentium aquarum:  in die interfectionis multorum cum ceciderit turris.

Et erit lux lune sicut lux solis: et lux solis erit septempliciter sicut lux septem dierum: in die qua alligaberit Dominus uulnus populi sui et percussuram plage eius sanaberit.

Ecce nomen Domini uenit de longinquo: ardens furor eius et grauis ad portandum.

Labia eius repleta sunt indignatione: et lingua eius quasi ignis deuorans.

Spiritus eius uelut torrens inundans usque ad medium coliium eternorum ad perdendas gentes in nicilum: et frenum erroris quod erat in maxillis populorum.

Canticum erit uobis sicut nox sanctificate solemnitatis:  et letitia cordis sicut qui pergit cum tibia ut intret in montem Domini ad fortem Srahel.

Et auditam faciet Dominus gloriam uocis sue: et terrorem bracii sui ostendet in comminatione furoris et flamme ignis deuorantis.

Allidet in turbine: et in lapide grandinis.

[LXuII] A uoce enim Domini pabebit Assur uirga percussus: et erit transitus uirge fundatus quam requiescere faciet Dominus super eum.

In tymphanis et citharis: et bellis precipuis expugnabit eum.

Flatus enim Domini: sicut torrens sulforis succendens eum.



u. CANTICUM ESAIE PROPHETE. Capitulo 35.


Aรฑa. Ecce Deus noster ueniet et saluos nos faciet.

Confortate manus dissolutas: et genua debilia roborate.

Dicite pusillanimes: confortamini et nolite timere

Ecce Deus uester ultionem adducit retributionis: Deus ipse ueniet et saluos nos faciet.

Tunc aperientur oculi cecorum: et aures surdorum patebunt.

Tunc saliet sicut cerbus claudus: et aperta erit lingua mutorum.

Quia scisse sunt in deserto aque et torrentes in  solitudine et que erant arida in stagna et sitientes in fontes aquarum.

In cubilibus in quibus prius dracones habitabant horietur uiror calami et iunci: et erit ibi semita et uia et uia sancta uocabitur.

Non transibit per eam pollutus set hec erit nobis directa uia: ita ut stulti non errent per eam.

Non erit ibi leo et mala bestia non ascendet per ea: nec inuenietur ibi.

Et ambulabunt qui liberati fuerint et redemti a Domino: conuertentur et uenient in Syon cum laude et letitia sempiterna super capita eorum.

Gaudium et letitiam obtinebunt: et fugiet dolor et gemitus.



uI. CANTICUM ESAYE PROPHETE. Capitulo 40


Aรฑa. Parate uiam Domino rectas facite semitas Dei nostri.

Consolamini consolamini popule meus: dicit Dominus Deus uester.

Loquimini ad cor Iherusalem et uocate eam quoniam completa est malitia eius, dimisse sunt iniquitates illius: suscepit de manu Domini duplicia pro omnibus peccatis suis.

uox clamantis in deserto parate uiam Domino: rectas facite in solitudine semitas Dei nostri.

Omnis uallis exaltabitur et omnis mons et collis humiliabitur.

 Et erunt praba in directa: et aspera in uias planas.

Et reuelabitur gloria Domini: et uidebit omnis caro pariter quod hos Domini locutum est.

uox dicentis clama: et dixi quid clamabo.

Omnis caro fenum: et omnis gloria eius quasi flos agri.

Et siccatum est fenum et cecidit flos: quia spiritus Domini sufflabit in eo.

uere fenum est populus et siccatum est fenum et cecidit flos: uerbum autem Domini Dei nostri stabit in eternum.

Super montem excelsum ascende tu qui euangelizas Syon exalta in fortitudine uocem tuam: qui euangelizas Iherusalem exalta et noli timere: dic  ciuitatibus Iuda, ecce Deus uester.



uII. CANTICUM ESAYE PROPHETE.

Aรฑa. Ecce Dominus in fortitudine ueniet et bracium eius cum dominatione.

Ecce Dominus Deus in fortitudine ueniet: et bracium eius dominabitur.

Ecce merces eius cum eo: et opus illius coram ipso.

Sicut pastor gregem suum pascit et in bracio suo congregabit agnos et in sinu suo leuabit: fetas ipse portabit.

Quis mensus est pugillo aquas: et celos palmo ponderabit.

 Quis appendit tribus digitis molem terre: et librabit in pondere montes et colles in statera?

Quis adiubit spiritum Domini: aut quis consiliarius eius fuit et ostendit illi?

Quum quo inid [Forte, iniit] consilium et instruxit eum; et docuit eum semitam iustitie; et erudibit eum scientia: et uiam prudentie ostendit illi.

Ecce gentes quasi stille situle: et quasi momentum instatere reputate sunt.

Ecce insule quasi puluis exiguus et Libanus non sufficiet ad succendendum: et animalia eius non sufficient ad holocaustum.

Omnes gentes quasi non sint sic sunt coram eo: [LXuIII] et quasi nicilum et inane reputate sunt.



uIII. CANTICUM ESAYE PROPHETE. Capitulo 42.


Cantate Domino canticum nobum: laus eius ab extremis terre.

Qui descenditis in mare et plenitudo eius: insule et habitatores earum.

Sublebetur desertum et ciuitates eius: in domibus habitabit Cedar.

Laudate eum habitatores petre: de uertice montium clamate.

Ponent Domino gloriam: et laudem eius in insulis nuntiabunt.

 Dominus sicut fortis egredietur: et sicut uir preliator suscitabit zelum.

uociferabitur et clamabit: et super inimicos suos confortabitur.

Tacui semper silui patiens fui: sicut pariens loquar.

Dissipabo et obsorbebo simul desertos faciam montes et colles: et omne germen eorum exiccabo.

Ponam flumina in insulas: et stagna arefaciam.

Et deducam cecos in uiam quam nesciunt: et in semitis quas ignoraberunt ambulare eos faciam.

Ponam tenebras coram eis in luce: et praua in recta.



IX. CANTICUM ESAYE PROPHETE. Capitulo 49.


Aรฑa. Consolatus est Dominus populum suum: et pauperum suorum miserebitur.

Hec dicit Dominus redemtor Srahel sanctus eius: ad contemtibilem animam et abominatam gentem ad seruum dominorum.

Reges uidebunt et consurgent principes et adorabunt propter Dominum quia fidelis est: et sanctus Srahel qui elegit te.

Hec dicit Dominus, tempore placito exaudibi te: et in die salutis auxiliatus sum tui.

Et serbabi et dedi te in fedus populi: ut suscitares terram et possideres hereditates dispersas.

Ut diceres his qui uincti sunt exite: et his qui in  tenebris sunt reuelamini.

Super uias pascentur: et in omnibus planis pascua eorum.

Non esurient neque sitient et non percutiet eos estus et sol: quia miserator eorum reget eos et ad fontes aquarum potabit illos.

Et ponam omnes montes meos in uia: et semite mee exaltabuntur.

Ecce isti de longe uenient et ecce illi ab Aquilone et mari: et isti de terra australi.

Laudate celi et exulta terra, iubilate montes laudem: quia consolatus est Dominus populum suum et pauperum suorum miserebitur.



X. CANTICUM ESAYE PROPHETE. Capitulo 51.


Aรฑa. Salus mea in sempiternum erit dicit Dominus et iustitia mea in generatione et generatione.

Adtendite ad me popule meus: et tribus mea me audite.

Quia lex a me exiet: et iudicium meum in luce populorum requiescet.

Prope est iustus meus et egressus est salbator meus: et bracia mea populos iudicabunt.

Me enim insule expectabunt: et bracium meum sustinebunt.

Lebate in celum oculos uestros: et uidete sub terra deorsum.

Quia celi sicut fumus liquescent et terra sicut  uestimentum adteretur: et habitatores eius sicut hec interibunt.

Salus autem mea in sempiternum erit: et iustitia mea non deficiet.

Audite me qui scitis iustum populum: lex mea in corda eorum.

Nolite timere obprobrium hominum: et blasfemias eorum ne metuatis.

Sicut enim uestimentum sic comedet eos uermis: et sicut lanam sic deuorabit eos tinea.

Salus autem mea in sempiternum erit: et iustitia mea in generatione et generatione.

Consurge consurge induere fortitudine bracium Domini: consurge sicut in diebus antiquis in generationibus seculorum.

 Numquid non tu percusisti superuum: uulnerasti draconem?

Numquid non tu exsiccasti mare: aquam abyssi ueementis

Qui posuisti profundum maris uiam: ut transirent liberati.

Et nunc qui redemti sunt a Domino conuertentur et uenient in Syon laudantes: et letitia sempiterna super capita eorum.

Gaudium et letitiam obtinebunt: et fugiet dolor et gemitus.

[LXIX] Ego ego ipse consolabor uos: ayt Dominus.



XI. CANTICUM ESAYE PROPHETE. Capitulo 52.

 Aรฑa. Quam pulcri super montes pedes adnuntiantis pacem predicantis salutem dicentis regnabit Dominus Deus tuus.

Consurge consurge induere fortitudine tua Syon: indere [induere] uestimentis glorie tue Iherusalem ciuitas sancta.

Quia non adiciet ultra ut pertranseat per te incircumcisus et immundus: excutere de puluere consurge sede Iherusalem, solbe uincula colli tui captiba filia Syon.

Quia hec dicit Dominus, gratis uenumdati estis: et sine argento redimemini.

Quia hec dicit Dominus Deus, in Egypto descendit populus meus in principio ut colonus esset ibi: et Assur absque ulla causa calumniatus est eum.

 Et nunc: quid mici est hec dicit Dominus, quoniam ablatus est populus meus gratis.

Dominatores eius inique agunt dicit Dominus: et iugiter tota die nomen meum blasfematur.

Propter hoc sciet populus meus nomen meum in die illa: quia ego ipse: quia ego ipse qui loquebar ecce adsum.

Quam pulcri super montes pedes euangelizantis et predicantis pacem: adnuntiantis bonum predicantis salutem dicentis Syon, regnabit Dominus Deus tuus.

uox speculatorum tuorum lebaberunt uocem simul laudabunt: quia oculum ad oculum uidebunt quum conuerterit Dominus Syon.



XII CANTICUM ESAYE PROPHETE. Capitulo 56


Aรฑa. Iuxta est salus mea ut ueniat et iustitia mea ut reueletur ayt Dominus.

Hec dicit Dominus, custodite iudicium et facite iustitiam: quia iuxta est salus mea ut ueniat et iustitia mea ut reueletur.

Beatus uir qui facit hoc: et filius hominis qui adprehendit istut.

Custodiens sabbatum ne polluat illut: custodiens manus suas ne faciat omnem malum.

Et non dicat filius aduene qui aderet Domino dicens: separationem diuidet me Dominus a populo suo.

 Et non dicat eunucus, ecce ego lignum aridum: quia hec dicit Dominus eunucis.

Qui custodierint sabbata mea et elegerint que uolui et tenuerint fedus meum: dabo eis in domo mea et in muris meis locum et nomen melius a filiis et a filiabus nomen sempiternum dabo eis quod non peribit.

Et filius aduene qui aderet Domino ut colant eum: et qui diligunt nomen eius ut sint ei in seruos.

Omnem custodientem sabbatum ne polluat illut et tenentes fedus meum: adducam eos in monte sancto meo et letificabo eos in domo orationis mee.

Holocausta eorum et uictime eorum placebunt mici super altari meo: quia domus mea domus orationis uocabitur cuntis populis ayt Dominus Deus qui congregat  dispersos Srahel.



XIII. CANTICUM ESAYE PROPHETE. Capitulo 62.

Aรฑa. Dicite filie Syon: ecce salbator tuus uenit.

Iurabit Dominus in dextera sua: et in bracio fortitudinis sue.

Si dedero tritticum tuum ultra cibum inimicis tuis: et si biberint filii alieni uinum tuum in quo tu laborasti.

Quia qui congregabunt illut comedent et laudabunt Dominum: et qui comportant illut uibent in atriis sanctis meis.

Transite transite per portas, preparate uiam populo meo: planum facite iter et eligite lapides.

 Eleuate signum ad populos: ecce Dominus auditum fecit ab extremis terre.

Dicite filie Syon ecce Saluator tuus uenit: ecce merces eius cum eo et opus illius coram ipso.

Et uocabunt eos populus sanctus et redemti a Domino: tu autem uocaberis ciuitas quesita non derelicta.



XIu. CANTICUM EX EuANGELIO SECUNDUM LUCAM. Capitulo 1.

Aรฑa. Fecit mici magna qui potens est et sanctum nomen eius et misericordia eius in omni progenie et generatione.

Magnificat anima mea Dominum: et exultabit spiritus meus in Deo salutari meo.

 [LXX] Quia respexit humilitatem ancille sue: ecce enim ex hoc beatam me dicent omnes generationes.

Quia fecit mici magna qui potens est et sanctum nomen eius: et misericordia eius in progenies et progenies timentibus eum.

Fecit potentias in bracio suo: dispersit superuos mente et intellectu cordis sui.

Deposuit potentes de sede: et exaltabit humiles.

Esurientes replebit bonis: et diuites dimisit inanes.

Suscepit Shrel puerum suum memorari misericordie sue: sicut locutus est ad patres nostros Abraham et semini eius usque in seculum.



Xu. CANTICUM ESAYE PROPHETE. Capitulo 45.


Aรฑa. Aperiatur terra et germinet saluatorem et iustitia oriatur simul.

Rorate celi desuper: et nubes pluant iustum.

Aperiatur terra et germinet saluatorem: et iustitia oriatur simul ego Dominus creabi ea.

ue qui contradicit finctori suo: testa de samiis terre.

Numquid dicit lutum figulo suo quid facis: et opus tuum absque manibus est?

ue qui dicit patri quid generas: et mulieri quid parturis.

Hec dicit Dominus sanctus Srahel plastes eius: uentura interrogate me super filios meos et super  opus manuum mearum mandate mici.

Ego feci terram: et hominem super eam creabi ego [1 1Kb] .

Manus mee tetenderunt celos: et omni militie eorum mandabi.

Ego suscitabo eum ad iustitiam: et omnes uias eius dirigam.

Ipse edificabit ciuitatem meam: et captiuitatem meam dimittet.

Non in pretio neque in muneribus: dicit Dominus Deus exercituum.

Hec dicit Dominus, labor Egypti: et negotiatio Eziopie et Sabaim.

uiri sublimes ad te transibunt et tui erunt: post te ambulabunt, uicti manibus pergent et te adorabunt  teque deprecabuntur.

Tantum in te est Deus et non est absque te Deus: uere tu es Deus absconditus Deus Srahel saluator.

Confusi sunt et erubuerunt simul omnes habierunt in confusione fabricatores errorum: Srahel saluatus in Domino salute eterna.

Non confundemini: et non erubescetis usque in seculum seculi.

Quia hec dicit Dominus creans celos ipse Deus formans terram et faciens eam: ipse plastes eius.

Non in uanum creabit eam: sed ut habitaretur formabit eam.

 Ego Dominus et non est alius: non in abscondito locutus sum in loco terre tenebroso.

Non dixi semini Iacob, frustra queritis me: ego Dominus loquens iustitiam et adnuncians recta.

Congregamini et uenite: et accedite simul qui saluatis ex gentibus.

Nescierunt qui lebant signum sculpture sue: et rogant Deum non saluantem.

Adnunciate et uenite et consiliamini simul: quis auditum fecit hoc ab initio ex tunc predixit illut.

Numquid non ego Dominus et non est ultra Deus absque me? Deus iustus et saluans non est preter me.

Conuertimini ad me et salui eritis omnes fines terre: quia ego Dominus et non est alius.

 In memetipsum iurabi et egredietur de ore meo iustitie uerbum et non reuertetur: quia mici curbabunt omnia genu et iurabit omnis lingua.

Ergo in Domino dicent mee sunt iustitie, et imperium ad eum ueniet: et confundantur omnes qui repugnant ei.

In domino iustificabitur: et laudabitur omne semen Srahel.



XuI CANTICUM DE EuANGELIO SECUNDUM LUCAN. Capitulo 2.

Aรฑa. Ego in Domino gloriabo gaudebo in Deo Ihesu meo.

Nunc dimittis seruum tuum Domine secundum uerbum tuum in pace: quia uiderunt oculi mei salutare  tuum quod preparasti ante faciem omnium populorum.

Lumen ad reuelationem gentium: et gloriam pleuis tue Srahel.



XuII. [LXXI] CANTICUM ESAYE PROPHETE. Capitulo 60.

Aรฑa. Inluminare Iherusalem adest enim lumen tuum.

Surge inluminare Iherusalem quia uenit lumen tuum; et gloria Domini super te orta est.

Quia ecce tenebre operient terram: et caligo populos.

Super te autem orietur Dominus: et gloria eius in te uidebitur.

 Et ambulabunt gentes in lumine tuo: et reges in splendore ortus tui.

Leba in circuitu oculos tuos et uide: omnes isti congregati sunt et uenerunt tibi.

Filii tui de longe uenient: et filie tue in latere surgent.

Tunc uidebis et aflues: et admirabitur et dilatabitur cor tuum.

Quando conuersa fuerit ad te multitudo maris: fortitudo gentium uenerit tibi.

Inundatio camelorum operiet te: dromedarie Madian et Eua.

 Omnes de Sabaa uenient aurum et tus deferentes: et laudem Domino adnuntiantes.

Omne pecus Cedar congregabitur tibi: arietes Nabahot ministrabunt tibi.

Offerentur super placabili altari meo: et domus maiestatis mee glorificabo.

Qui sunt isti qui ut nubes uolant: et quasi columbe ad fenestras suas.

Me enim insule expectabunt: et nabes maris in principio.

Ut adducant filios tuos de longe, argentum eorum et aurum eorum cum eis in nomine Domini Dei tui: et sancti Srahel quia glorificabit te.

Et edificabunt filii peregrinorum muros tuos: et reges eorum ministrabunt tibi.

 In indignatione enim mea percussi te: et in reconciliatione mea misertus sum tui.

Et aperientur porte tue iugiter die ac nocte - et non claudentur.

Ut afferatur ad te fortitudo gentium: et reges eorum adducantur.

Gens enim et regnum quod non seruierit tibi peribit: et gentes in solitudine uastabuntur.

[Figure: [Character] 1Kb] Gloria Libani ad te ueniet et abies et buxus et pinus simul ad ornandum locum sanctificationis mee: et locum pedum meorum glorificabo.

Et uenient ad te curbi filii eorum qui humiliaberunt te: et adorabunt uestigia pedum tuorum omnes qui detrebant tibi.

 Et uocabunt te ciuitatem Domini Syon sancti Srahel: pro eo quod non fuisti derelicta et odio habita et non erat qui per te transiret.

Ponam te in superuia seculorum: gaudium in generatione et generationem.

Et sugges lac gentium: et mamillas regum lactaberis.

Et scies quia ego Dominus saluans te: redemtor tuus fortis Iacob.

Pro ere afferam aurum et pro ferro afferam argentum et pro lignis hes: et pro lapidibus ferrum.

Et ponam uisitationem tuam pacem: et prepositos tuos iustitiam.

Non audietur iniquitas ultra in terra tua: uastitas et contritio in terminis tuis.

 Et occupabit salus muros tuos: et portas tuas laudatio.

Non erit tibi amplius sol ad lucendum per diem neque splendor lune inluminabit te: set erit tibi Dominus in lucem sempiternam et Deus tuus in gloriam tuam.

Non occidet ultra sol tuus et luna tua non minuetur: quia Dominus erit tibi in lucem sempiternam et complebuntur dies luctus tui.

Populus autem tuus omnes iusti, in perpetuum hereditabunt terram: germen plantationis mee opus manuum mearum ad glorificandum.

Minimus erit in mille: et paruulus in gentem fortissimam.

 Ego Dominus in tempore eius: subito faciat istut.



XuIII. CANTICUM IHEREMIE PROPHETE. Capitulo 31.

Hec dicit Dominus: uox in excelso audita est lamentationis: fletus et ululatus: Racel plorans filios suos et noluit consolari super eos quia non sunt.

Hec dicit Dominus: quiescat uox tua a ploratu et oculi tui a lacrimis: quia est merces operi tuo ayt Dominus.

Et reuertentur de terra inimici et est spes nouissimis tuis ayt Dominus: et reuertentur filii ad terminos suos.

Audiens audibi Efrain transmigrantem: castigasti  me et eruditus sum quasi iubenculus indomitus.

[LXXII] Conuerte me et reuertar: quia tu es Deus meus.

Postquam enim conuertisti me egi penitentiam: et postquam ostendisti mici percussi femur meum.

Confusus sum et erubui: quoniam sustinui obprobrium adulescentie mee.

Si filius honorabilis mici Efrain si puer delicatus: quia ex quo locutus sum de eo adhuc recordabor eius.

Idcirco conturbata sunt uiscera mea super eum: miserans miserebor eius ayt Dominus.

Statue tibi speculum pone tibi amaritudines: dirige cor tuum in uiam rectam in qua tu ambulasti.

Reuertere uirgo Srahel reuertere ad ciuitates tuas:  usquequo deliciis disolueris filia uaga quia creabit Dominus nouum super terram: FEMINA CIRCUMDABIT uIRUM.



INCIPIUNT CANTICI DE QUADRAGESIMA DICENDI. XIX. CANTICUM ESAYE PROPHETE. Capitulo 58.

Clama ne cesses dicit Dominus: quasi tuba exalta uocem tuam.

Et adnuntia populo meo scelera eorum: et domui Iacob peccata eorum.

Me enim de die in diem querunt: et scire uias meas uolunt.

 Quasi gens que iustitiam fecerit: et que iudicium Dei sui non dereliquerit.

Rogant me iudicia iustitie: adpropinquare Deo uolunt.

Quare ieiunabimus et non aspexisti: humiliabimus animas nostras et nescisti?

Ecce in diem ieiunii uestri inuenitur uoluntas uestra: et omnes debitores uestros repetitis.

Ecce ad lites et ad contentiones ieiunatis: et percutitis pugno impie.

Nolite ieiunare sicut usque ad hanc diem: ut audiatur in excelso clamor uester.

Numquid tale est ieiunium quod elegi: per diem affligere hominem animam suam?

 Numquid contorquere quasi circulum caput suum: et saccum et cinerem sternere?

Numquid istum uocabi ieiunium: et diem acceptabilem Domino?

Nonne hoc est magis: ieiunium quod elegi.

Dissolue colligationes impietatis: solue fasciculos deprimentes.

Dimitte eos qui confracti sunt liberos: et omne honus eorum disrumpe.

Frange esurienti panem tuum: et egenos uagosque induc in domum tuam.

Quum uideris nudum operi eum: et carnem tuam ne dispexeris.

Tunc erumpet quasi mane lumen tuum: et sanitas tua citius orietur.

 Et antelbit faciem tuam iustitia: et gloria Domini colliget te.

Tunc inuocabis et Dominus exaudiet: clamabis et dicet: ecce adsum.



XX. CANTICUM IHEREMIE PROPHETE. Tren. Capitulo 5.

Recordare Domine quid acciderit nobis: intuere et respice obprobrium nostrum.

Hereditas nostra uersa est ad alienos: domus nostra ad extraneos.

Pupilli facti sumus absque patre: matres nostre quasi uidue.

Aquas nostras pecunia bibimus: et ligna nostra pretio comparabimus.

 Ceruicibus minabamur: lassis non dabatur requies.

Egipto dedimus manum et Assiriis dedimus colla nostra: ut saturaremur pane.

Patres nostri peccaberunt et non sunt: nos autem iniquitates eorum portabimus.

Serui dominati sunt nobis: et non fuit qui redimeret nos de manibus eorum.

In animabus nostris afferabamur panem nobis: a facie gladii in deserto.

Pellis nostra quasi clibanus exusta est: a facie tempestatum famis.

Mulieres in Syon humiliaberunt: et uirgines in ciuitatibus Iuda.

Principes manum suspensi sunt: et facies senum  non erubuerunt.

Adolescentibus impudice abusi sunt: et pueri in ligno corruerunt.

Senes de portis defecerunt: et iubenes de coro psallentium.

Defecit gaudium cordis nostri uersus est in luctu corus noster, cecidit corona capitis nostri: ue nobis quoniam peccabimus.

Propterea mestum factum est in dolore cor nostrum, ideo contenebrati sunt oculi nostri propter montem Syon quia disperiit: uulpes ambulaberunt per eum.

[LXXIII] Tu autem Domine in eternum permanes: et solium tuum in generatione et generatione.

 Quare ergo in perpetuum obliuisceris nostri: derelinques nos in longitudine dierum.

Conuerte nos Domine ad te et conuertemur: renoba dies nostros sicut a principio.

Set proiciens reppulisti nos: iratus es contra nos ueementer.



XXI. ORATIO IHEREMIE [NEHEMIE] DE LIBRO ESDRE II. Capitulo 1.

Aรฑa. Miserere Deus magne terribilis qui custodis pactum et misericordiam diligentibus te et custodientibus mandata tua.

Queso Domine Deus celi fortis magne atque terribilis: qui custodis pactum et misericordiam cum his qui diligunt te et custodiunt mandata tua.

 Fiat auris tua auscultans et oculi tui aperti: ut audias orationem serui tui que ego oro quoram te odie nocte et die pro filiis Srahel seruis tuis.

Et confiteor pro peccatis filiorum Srahel in quibus peccaberunt tibi: et ego et domus patris mei.

Peccauimus uanitate seducti sumus: et non custodibimus mandatum et cerimonias adque iudicia que precepisti Moysi seruo tuo.

Memento uerbi quod mandasti Moysi famulo tuo dicens: cum transgressi fueritis ego disperdam uos in populis.

Et si reuertamini ad me et custodiatis mandata mea et faciatis ea, etiamsi adducti fueritis ab extrema celi inde congregabo uos: et inducam in locum quem elegi ut habitaret nomen meum ibi.

 Et ipsi serui tui et populus tuus quos redemisti in fortitudine tua magna: et in manu tua ualida.

Obsecro Domine sit auris tua adtendens ad orationem serui tui: ad orationes seruorum tuorum qui uolunt timere nomen tuum.

Et dirige seruum tuum odie: et da ei misericordiam ante uirum hunc.



XXII. ORATIO MANASSE REGIS DE LIBRO PARALIPOMENON.

Aรฑa. Peccabi Domine peccabi et iniquitatem meam ego cognosco.

Deus altissimus magnanimis, miserator et multe misericordie: patiens super mala hominum.

Tu ergo Domine secundum multitudinem bonitatis tue promisisti indulgentiam et remissionem delinquentibus  tibi: et habundantiam misericordie tue, statuisti penitentiam peccatoribus ad salutem.

Tu ergo Domine Deus iustorum non posuisti penitentiam iustis tuis Abraham Ysaac et Iacob, qui non peccaberunt tibi set posuisti penitentiam mici peccatori: quoniam super numerum arene maris habundaberunt iniquitates mee: et non est declinatio multitudinis delictorum meorum.

Et nunc iuste contineor digne comprimor: percurbatus multis uinculis ferreis ad non erigendum caput.

Quoniam non sum dignus aspicere et uidere altitudinem celi: pre iniustitiis meis.

Quoniam irritabi furorem tuum et feci malum coram  te: statuens abominationes et multiplicans odiositates.

Et nunc flecto genua cordis mei: precans a te bonitatem.

Peccabi Domine peccabi: et iniquitatem meam ego agnosco.

Ne perdas me cum iniquitatibus meis neque in finem iratus contineas mala mea: neque condemnaberis me cum his qui sunt in inferibus [inferioribus] terre.

Tu es enim Deus penitentium: ut in me ostendas bonitatem tuam.

Indignum me saluabis secundum multitudinem misericordie tue: et glorificabo nomen tuum in omni uita mea.

Quoniam te laudat omnis uirtus celorum: et tibi  est gloria in secula seculorum.



XXIII. CANTICUM TOBI. Capitulo 13.

Magnus es Domine in eternum: et in omnia secula regnum tuum.

Quoniam tu flagellas et saluas, ducis ad infernum et reducis: et non est qui effugiat manum tuam.

Confitemini Domini filii Srahel: et in conspectu gentium laudate eum.

Quoniam ideo dispersit uos in gentes que ignorant eum ut uos narretis mirabilia eius: et faciatis scire eos quia non est alius Deus omnipotens preter eum.

Ipse castigabit nos propter iniquitates nostras: [LXXIu] et ipse saluabit nos propter misericordiam  suam.

Aspicite ergo que fecit uobiscum timore et tremore confitemini illi regemque seculorum: laudate et exultate eum in operibus uestris.

Ego autem in terra captiuitatis mee confitebor illi: quoniam ostendit magestatem suam super gentem peccatricem.

Conuertimini itaque peccatores et facite iustitiam coram Deo: credentes quod faciet uobiscum misericordiam suam.

Ego autem et anima mea: in Deo letabitur.

Benedicite Domino omnes electi eius: agite diem leticie et confitemini illi.



XXIu. ORATIO DE LIBRO IHESU. Capitulo 36.


Miserere nostri Deus omnium et respice nos: et ostende nobis lumen miserationis tue.

Et inmitte timorem tuum super gentes que non exquisierunt te: et cognoscant quia non est Deus nisi tu ut enarrent magnalia tua.

Alleba manum tuam super gentes alienas: ut uideant potentiam tuam.

Sicut enim in conspectu eorum sanctificatus es in nobis, sic in conspectu nostro magnificaberis in illis: ut cognoscant te sicut et nos cognobimus quoniam non est Deus preter te Domine

Innoba signa: et inmuta mirabilia.

Glorifica manum: et bracium dextrum.

 Excita furorem: et effunde iram.

Extolle aduersarium: et afflige inimicum.

Festina tempus et memento finis: ut enarrent magnalia tua.

In ira flamme deuorentur peccatores: et qui pessimant plebem tuam inueniant perditionem.

Contere caput principum iniquorum: dicentium non est alius preter nos.

Congrega omnes tribus Iacob et cognoscant quia non est Deus nisi tu ut enarret magnalia tua: et hereditabis eos sicut ab initio.

Miserere plebi tue super quam inuocatum est nomen tuum: et Srahel quem quequasti primogenito tuo.

Miserere ciuitati sanctificationis tue: Iherusalem  ciuitati requiei tue.

Reple Syon inenarrabilibus uirtutibus tuis: et gloria tua populum tuum.

Da testimonium quia ab initio creature tue sunt: et suscita precationes quas locuti sunt in nomine tuo prophete priores.

Da mercedem sustinentibus te ut prophetui [prophete tui] fideles inueniantur: et exaudies orationes seruorum tuorum.

Secundum benedictionem Haaron da populo tuo: et dirige nos in uiam iustitie.

Ut sciant omnes qui inhabitant terram: quia tu es Deus conspector seculorum.



XXu. CANTICUM ZACCARIE [AZARIE] DE LIBRO DANIELIS. Capitulo 3.


Aรฑa. Quecumque Domine fecisti nobis, uero iudicio fecisti, et hec omnia propter peccata nostra.

Alia. Iustus es Domine in omnibus que fecisti nobis et omnia opera tua ueritas et recte sunt uie tue.

Benedictus es Domine Deus patrum nostrorum et laudabilis: et gloriosum nomen tuum in secula.

Quia iustus es in omnibus que fecisti nobis et uniuersa opera tua et uie tue recte: et omnia iudicia tua uera.

Iudicia enim uera fecisti iuxta omnia que induxisti super nos: et super ciuitatem sanctam patrum nostrorum Iherusalem.

Quia in ueritate et in iudicio induxisti omnia hec:  propter peccata nostra.

Peccabimus enim et inique egimus recedentes a te: et deliquimus in omnibus et precepta tua non audibimus nec obseruabimus nec fecimus sicut preceperas nobis ut bene nobis esset.

Omnia ergo que induxisti super nos et uniuersa que fecisti nobis: uero iudicio fecisti.

Et tradidisti nos in manibus inimicorum inicorum, pessimorum preuaricatorumque: et regi iniusto et pessimo ultra omnem terram.

Et nunc non possumus aperire os: confusio et obprobium facti sumus seruis tuis et his qui colunt te.

Ne quesumus tradas nos in perpetuum propter nomen tuum: neque dissipes testamentum tuum neque auferas misericordiam tuam a nobis.

 Propter Abraham dilectum tuum et Ysaac seruum tuum et Srahel sanctum tuum: quibus locutus es pollicens quod multiplicares [LXXu] semen eorum sicut stellas celi: et uelut arena que est in littore maris.

Quia Domine imminuti sumus plusquam omnes gentes: sumusque humiles in uniuersa terra odie propter peccata nostra.

Et non est in hoc tempore princeps profeta et dux neque holocaustum neque sacrificium neque oblatio neque incensum neque locus primitiarum coram te: ut possimus inuenire misericordiam tuam.

Set in anima contrita et spiritu humilitatis suscipiamur sicut in holocaustis arietum et taurorum: et sicut in milibus agnorum pinguium sic fiat sacrificium  nostrum in conspectu tuo odie ut placeat tibi.

Et perfice subsequentes te: quoniam non est confusio confidentibus in te.

Et nunc sequimur in toto corde nostro et timemus te: et querimus faciem tuam ne confundas nos.

Set fac nobiscum secundum mansuetudinem tuam: et secundum multitudinem misericordie tue: et erue nos in mirabilibus tuis et da gloriam nomini tuo Domine.

Confundantur omnes qui ostendunt seruis tuis mala: confundantur in omni potentia sua et robur eorum conteratur.

Et scient quia tu es Dominus solus: et gloriosus in uniuerso orbe terrarum.



XXuI. INCIPIUNT CANTICI DE TRADITIONE DOMINI. CANTICUM DE LIBRO MACCABEORUM II. Capitulo 1.


Aรฑa. Domine Domine Deus omnium creator terribilis et fortis iustus et misericors congrega dispersionem nostram, libera eos qui seruiunt gentibus.

Alia. Domine Domine contemtos et abominatos respice, afflige comprimentes et contumeliam facientes in superbia ut sciant gentes quod tu es Deus noster.

Domine Domine Deus omnium creator: terribilis fortis et misericors.

Qui solus es rex bonus, solus prestans, solus iustus: omnipotens et eternus.

Qui liberas Srahel de omni malo: qui fecisti patres electos et sanctificasti eos.

 Accipe sacrificium pro uniuerso populo tuo Srahel: et custodi partem tuam et sanctifica dispersionem nostram.

Libera eos qui seruiunt gentibus: contemtos et abominatos respice, ut sciant gentes quod tu es Dominus Deus noster.

Afflige comprimentes: et contumeliam facientes in superuiam.

Constitue populum tuum in loco sancto tuo: sicut dixit Moyses.



XXuII. CANTICUM IHEREMIE PROPHETE. Capitulo 11

Aรฑa. Quasi agnus mansuetus ductus sum ad uictimam.

 Tu Domine demonstrasti mici: et ego cognobi.

Nunc ostendisti mici studia eorum: et saluam fecisti a persequentibus animam meam.

Et ego quasi agnus mansuetus qui portatur ad uictimam: et nunc cognobi quia super me cogitaberunt consilia.

Mittamus lignum in pane eius: et eradamus eum de terra uibentium: et nomen eius non memoretur amplius.

Tu autem Domine Sabaoth qui iudicas iuste et probas renes et cor: uideam queso ultionem tuam ex eis tibi enim reuelabi causam meam.

Iustus quidem tu es Domine: si disputem tecum uerumtamen iusta loquar ad te.

Quare uia impiorum prosperatur: bene est omnibus  qui preuaricantur et inique agunt.

Plantasti eos et radicem miserunt: proficiunt et faciunt fructum.

Prope es tu hori eorum: et longe ha renibus eorum.

Et tu Domine nosti me et uidisti me: et probasti cor meum tecum.

Congrega eos quasi gregem ad uictimam: et sanctifica illos in die occisionis.



XXuIII. CANTICUM IHEREMIE PROPHETE. Capitulo 15.

Tu scis Domine recordate [recordare] mei et tuere me a persequentibus me et uisita me: ab his qui persecuntur  me.

Noli in patientia tua suscipere me: scito quoniam sustinui pro te obprobrium inuenti sunt sermones tui et comedi eos.

Et factum est mici uerbum tuum in gaudio et in letitia cordis mei: quoniam inuocatum est nomen tuum super me Domine Deus exercituum.

[LXXuI] Non sedi in concilio ludentium: et gloriatus sum.

A facie enim manus tue solus sedebam: quoniam comminatione replesti me.

Quare factus est dolor meus perpetuus: et plaga mea disperabilis rennuit curari.

Factum est mici: quasi mendacium aquarum infidelium.

 Propter hoc hec dicit Dominus si conuerteris conuertam te: et ante faciem meam stabis.

Etsi seperaberis pretiosum a uili: quasi hos meum eris.

Conuertentur ipsi ad te: et tu non conuerteris ad eos.

Et dabo te populo huic in murum hereum fortem: et bellabunt aduersum te: et non preualebunt, quia ego tecum sum ut saluem te et eruam te dicit Dominus.

Et liberabo te de manu pessimorum: et redimam te de manu fortium.



XXIX. CANTICUM IHEREMIE PROPHETE. Capitulo 18.


Adtende Domine ad me: et audi uocem aduersariorum meorum.

Numquid reddetur pro bono malum: quia foderunt fobeam anime mee.

Recordare quod steterim in conspectu tuo ut loquerer pro eis bonum: et auerterem indignationem tuam ab eis.

Propterea da filios eorum in fame: et deduc eos in manu gladii.

Fiant uxores eorum absque liberis et uidue: et uiri earum interficiantur mortem.

Iubenes eorum confodiantur gladio in prelio: audiatur  clamor de domibus eorum.

Adduces enim super eos latronem repente quia foderunt fobeam ut caperent me: et laqueos absconderunt pedibus meis.

Tu autem Domine scis omne consilium eorum: aduersum me in morte.

Ne propitieris iniquitati eorum: et peccatum eorum a facie tua non deleatur.

Fiant corruentes in conspectu tuo: in tempore furoris tui abutere eis.



XXX. CANTICUM IHEREMIE PROPHETE. Capitulo 20.

Aรฑa. Domine qui me persecuntur corruant et infirmi  fiant.

Seduxisti me Domine et seductus sum: ortior me fuisti et inualuisti.

Factus sum in derisu: tota die omnes subsanabant me.

Quia iam olim loquor uociferans: iniquitatem et uastitatem clamito.

Et factum est mici sermo Domini in obprobrium et in derisu tota die: et dixi non recordabor eius neque loquar ultra in nomine illius.

Et factus est in corde meo quasi ignis exestuans claususque in ossibus meis: et defeci ferre non sustinens.

Audibi enim contumerias multorum: et terrorem in circuitu.

 Persequimini et persequamur eum: ab omnibus uiris qui erant pacifici mei et custodientes latus meum.

Si quomodo decipiatur et preualeamus aduersus eum: et consequamur ultionem ex eo.

Dominus autem mecum est quasi bellator fortis: idcirco qui persecuntur me cadent et infirmi erunt.

Confundantur ueementer. quia non intellexerunt obprobrium sempiternum quod numquam delebitur.

Et tu Domine exercituum probator iusti qui probas renes et cor: uideam queso ultionem tuam ex eis, tibi enim reuelabi causam meam.



XXX. CANTICUM IHEREMIE PROPHETE. Capitulo 23.


Contritum est cor meum in medio mei: contremuerunt omnia ossa mea.

Factus sum sicut uir ebrius: et quasi homo madidus a uino.

A facie Domini: et a facie uerborum sanctorum eius.

Quia adulteriis repleta est terra: quia a facie maledictionis luxit terra, arefacta sunt arba deserti.

Factus est cursus eorum malus: et fortitudo eorum dissimilis.

Propheta namque et sacerdos polluti sunt: et in domo mea inueni malum eorum ayt Dominus.

 Idcirco uia eorum erit quasi lubricum in tenebris: impellentur enim et corruent in ea.

Auferam enim super eos mala: annum uisitationis eorum ayt Dominus.



XXXII. CANTICUM IHEREMIE [MICHEAE] PROPHETE. Capitulo 7.

Aรฑa. Nolite credere amico et nolite confidere in duce: quia inimici hominis domestici eius.

[LXXuII] Nolite credere amico et nolite confidere in duce: ab ea que dormit in sinu tuo custodi claustra horis tui.

Quia filius contumeliam facit patri, filia consurgit aduersus matrem suam, et nurus contra socrum suam: et inimici hominis domestici eius.

 Ego autem ad Dominum aspiciam, expectabo Deum saluatorem meum: audiet me Deus meus.

Ne leteris inimica mea super me quia cecidi: consurgam.

Quum sedero in tenebris Dominus lux mea est: iram Domini portabo quoniam peccabi ei.

Donec iudicet causam meam et faciat iudicium meum: et educet me in luce uidebo iustitiam eius.

Et aspiciet inimica mea et operietur confusionem: que dicit ad me ubi est Dominus Deus tuus.



XXXIII. CANTICUM EZECIELIS PROPHETE. Capitulo 36.

Aรฑa. Effundam super uos aquam mundam dicit Dominus  et mundabimini ab omnibus inquinamentis uestris.

Tollam uos de gentibus et congregabo uos de uniuersis terris: et adducam uos in terram uestram.

Et effundam super uos aquam mundam et mundabimini ab omnibus inquinamentis uestris: et ab uniuersis idolis uestris mundabo uos.

Et dabo uobis cor nouum: et spiritum meum ponam in medio uestri.

Et auferam cor lapideum de carne uestra et dabo uobis cor carneum: et spiritum meum ponam in medio uestri.

Et faciam ut in preceptis meis ambuletis: et iudicia mea custodiatis et operemini.

Et habitabitis in terra quam dedi patribus uestris:  et eritis mihi in populum et ego ero uobis in Deum.



XXXIu. INCIPIUNT CANTICI DE RESURRECTIONE DOMINI. CANTICUM DE LIBRO GENESIS. Capitulo 49.

Aรฑa. Ad predam Domine ascendisti; requiescens accubuisti ut leo et uirtute tua suscitatus es.

Iuda te laudabunt fratres tui: manus tue in ceruicibus inimicorum tuorum.

Adorabunt te filii patris tui: catulus leonis Iuda.

Ad predam fili mi ascendisti: requiescens adcubuisti ut leo et quasi leena quis suscitabit eum.

Non auferetur sceptrum de Iuda nec dux de femoribus eius donec ueniat qui mittendus est: et ipse  erit expectatio gentium.

Ligans ad uineam pullum suum: et ad uitem o fili mi asinum suum.

Lababit uino stolam suam: et in sanguine ube palleum suum.

Pulcriores oculi eius uino: et dentes lacte candidiores.

Sedit in forti arcus eius et dissoluta sunt uincula braciorum eius et manus illius per manum Dei omnipotentis: Iacob inde pastor egressus est lapis Srahel.

Deus patris tui erit adiutor tuus: et omnipotens benedicet tibi.

Benedictionibus celi desuper: benedictionibus abyssi iacentis deorsum.

Benedictionibus uberum et uulbe: benedictiones  patris tui confortate sunt.

Benedictionibus patrum eius: donec ueniret desiderium collium eternorum.

Fiant in capite Ioseph: et in uertice Nazorei inter fratres suos.



XXXu. CANTICUM ESAYE PROPHETE. Capitulo 43.

Aรฑa. Antiqua ne intueamini noba faciam: dicit Dominus.

Ante me non est formator Deus: et post me non erit.

Ego sum ego sum Dominus: et non est absque me saluator.

 Ego adnunciabi et saluabi: auditum feci et non fui in uobis Deus alienus.

uos testes mei dicit Dominus: et ego Deus ab initio.

Ego ipse et non est qui de manu mea eruat: operabor et quis auertit illut.

Hec dicit Dominus redemtor uester sanctus Srahel: propter uos emissi Babylonem et detraxi uectes uniuersos: et Caldeos in nabibus suis gloriantes.

Ego Dominus sanctus uester: creans Srahel rex uester.

Hec dicit Dominus qui dedit in mari uiam: et in aquis torrentibus semitam.

[LXXuIII] Qui eduxit quadrigam et equum, agmen et robustum simul obdormierunt: nec resurgerent.

 Contriti sunt quasi linum et extincti sunt: ne memineritis priora et antiqua ne intueamini.

Ecce ego facio noba et nunc orietur: utique cognoscetis ea.

Ponam in deserto uiam et in inuio flumina: glorificabunt me uestie agri dracones et structiones.

Quia dedi in deserto aquas et flumina in inuio: ut darem potum populo meo, electo meo, populum istum formabi mici, laudem meam narrabit.



XXXuI. CANTICUM ESAYE PROPHETE. Capitulo 63.

Aรฑa. Saluabit mici bracium meum et iustitia mea ipsa auxiliata est mici.

Quis est iste qui uenit de Edon: tinctis uestibus de  Bosra.

Iste formosus in stola sua: gradiens in multitudine fortitudinis sue.

Ego qui loquor iustitiam: et propugnator sum ad saluandum.

Quare ergo rubrum est indumentum tuum et uestimentum tuum: sicut calcantium in torculari?

Torcular calcabi solus: et de gentibus non est uir mecum.

Calcabi eos in furore meo et conculcabi eos in ira mea et adsparsus est sanguis eorum super uestimenta mea: et omnia indumenta mea inquinabi.

Dies enim ultionis in corde meo est: et annus retributionis mee uenit.

Circum inspexi et non erat auxiliator: quesibi et  non fuit qui adiubaret.

Saluabit mici bracium meum: et iustitia mea ipsa auxiliata est mici.

Conculcabi populos in furore meo et inebriabi eos in indignatione mea: et detraxi in terra uirtutem eorum.



XXXuII. CANTICUM ESAYE [IEREMIE] PROPHETE. Capitulo 31.

Aรฑa. Tamquam de somno suscitatus sum et uidi et somnus meus dulcis mici.

Hec dicit Dominus exercituum Deus Srahel: adhuc dicent uerbum istut in terra Iuda et in urbibus eius quum conuertero captiuitatem eorum.

 Benedicat tibi Dominus pulcritudo iustitie mons sanctus: et habitabunt in eo Iudas et omnes ciuitates eius, simul agricole et minantes greges.

Quia inebriabi animam lassam: et omnem animam esurientem saturabi.

Ideo quasi de somno suscitatus sum: et uidi et somnus meus dulcis mici.

Ecce dies ueniunt dicit Dominus et seminabo domum Srahel et domum Iuda semine hominis: et semine iumentorum.

Et sicut uigilabi super eos ut euellerem et demolirem et dissiparem et dispergerem et affligerem: sic uigilabi super eos ut edificem et plantem ayt Dominus.



XXXuIII. CANTICUM ESAYE [OSEAE] PROPHETE. Capitulo 6.


Ana. uiuificabit nos Dominus post duos dies die tertia suscitabit nos et uibemus.

uenite reuertamur ad Dominum quia ipse cepit et sanabit nos: percutiet et curabit nos.

uiuificabit nos post duos dies, die tertia suscitabit nos et uibemus in conspectu eius: sciemur sequamurque ut cognoscamus Dominum.

Quasi diluculo preparatus est egressus eius: et ueniet nobis quasi imber temporaneus et serotinus terre.

Quid faciam tibi Efraym quid faciam tibi Iuda: misericordia uestra quasi lux matutina et quasi ros  mane pertransiens.

Propter hoc dolabi in Prophetis et occidi eos in uerbo horis mei: et iudicia mea quasi lux egredietur.

Quia misericordiam uolui et non sacrificium: et scientiam Dei plusquam holocaustum.



XXXIX. CANTICUM SOFFONIE PROPHETE. Capitulo 3.

Aรฑa. Expecta me in die resurrectionis mee dicit Dominus ut congregem gentes et colligam regna.

Expecta me dicit Dominus in die resurrectionis mee in futuro: quia iudicium meum ut congregem gentes et colligam regna.

Ut effundam super eos omnem indignationem meam: et omnem iram furoris mei.

 In igne enim zeli mei deuorabitur omnis terra: quia tunc reddam populis labium electum [LXXIX] ut uocent omnes in nomine Domini et seruiant ei humero uno.

Ultra flumina Eziopie inde supplices mei: filii dispersorum meorum deferent munus mici.

In die illa non confunderis super cunctis adinuentionibus tuis: quibus preuaricata es in me.

Quia tunc auferam de medio tui magni locus superuie tue: et non adicies exaltari amplius in monte sancto meo.

Et derelinquam in medio tui populum pauperem et egenum: et sperabunt in nomine Domini reliquie Srahel.

Non faciet iniquitatem nec loquentur mendacium:  et non inuenietur in ore eorum lingua dolosa.

Quoniam ipsi pascentur et accubabunt: et non erit qui exterreat.



INCIPIUNT CANTICI DE SANCTIS. XL. CANTICUM IHESU FILII SIRACH. Capitulo 26.

Datio Dei permanet iustis: et profectus illius succesus habebit in eternum.

Mulieris bone beatus uir: numerus annorum eorum duplex.

Mulier fortis oblectat uirum suum: et annos uite illius in pace impleuit.

 Pars bona, mulier bona, in parte bona timentium Deum: dabitur uiro pro factis bonis.



XLI. CANTICUM DE LIBRO IUDICUM. Capitulo 5.

Aรฑa. Diligentes te Domine: sicut sol in ortu suo resplendens ita rutilent.

Qui sponte obtulistis de Srahel animas uestras ad periculum: benedicite Dominum.

Audite reges, auribus percipite principes: ego sum ego sum que Domino canam, psallam Domino Deo Srahel.

Domine cum exires de Seyr et transires per regiones Edom: terra mota est celique ac nubes distillaberunt aquis.

 Montes fluxerunt a facie Domini: et Sinay a facie Dei Srahel.

Noua bella elegit Dominus: et portas hostium ipse subuertit.

Clipeus et hasta si apparuerit in quadraginta millibus Srahel: cor meum diligit principes Srahel.

Qui propria uolumtate obtulistis uos discrimini: benedicite Domino.

Qui propria uolumtate obtulistis uos discrimini: benedicite Domino.

Qui ascenditis super nitentes asinos et sedetis in iudicio et ambulatis in uia; loquimini ubi conlisi sunt currus: et hostium est suffocatus exercitus.

Ibi narrentur iustitie Domini: et clementie eius in fortes Srahel.

Tunc descendit populus Domini ad portas: et obtinuit principatum.

 Saluate sunt reliquie populi: Dominus in fortibus dimicabit.

uenerunt reges et pugnaberunt, pugnaberunt reges Canaan in Tanay iuxta aquas Magedon: et tamen nicil tulerunt predantes, de celo dimicatum est contra eos.

Sic pereant inimici tui Domine: qui autem te diligunt sicut sol in ortu suo resplendens ita rutilent.



XLII. CANTICUM ESAYE PROPHETE. Capitulo 61.

Aรฑa. Letitia sempiterna erit electis meis dum dedero opera eorum in ueritate.

uos sancti Domini uocabimini: ministri Dei nostri dicetur uobis.

 Fortitudinem gentium comedetis: et in gloria eorum superuietis.

Pro confusione uestra duplici et rubore laudabunt partem eorum: propter hoc in terram suam duplicia possidebunt.

Letitia sempiterna erit eis: quia ego Dominus diligens iudicium: et odio habens rapinam in olocaustum.

Et dabo opus eorum in ueritate: et fedus perpetuum feriam eis.

Et scietur in gentibus semen eorum: et germen eorum in medio populorum

Omnes qui uiderint eos cognoscent illos: quia isti sunt semen cui benedixit Dominus.



INCIPIUNT CANTICI DE UNO IUSTO. XLIII. CANTICUM IHEREMIE PROPHETE. Capitulo 17.


Benedictus uir qui confidit in Domino: et erit Dominus fiducia eius.

Et erit tamquam lignum quod plantatum est secus decursus aquarum: quod ad humorem mittit radices suas, et non timebit dum uenerit estus.

Et erit folium eius uiride: et in tempore [LXXX] siccitatis non erit solicitus nec aliquando desinit facere fructum.

Sana me Domine et sanabor, salbum me fac et salbus ero: quia laus mea et uirtus mea tu es.

Ecce ipsi dicunt ad me: ubi est uerbum Domini,  ueniat: et ego non sum turbatus te pastorem sequens: et diem hominis non concupibi tu scis.

Quod egressum est de labiis meis: rectum in conspectu tuo fuit.

Non sit mici formidinis: spes mea tu in die afflictionis mee.

Confundantur omnes qui me persecuntur et non confundar ego: pabeant illi et non pabeam ego.

Induc super eos diem afflictionis: et duplici contritione contere eos.



XLIu. CANTICUM IHESU FILII SIRACH. Capitulo 51.

Aรฑa. Danti mici sapientiam dabo gloriam consiliatus sum enim ut facerem illam zelatus sum bonum ut non  confundar.

Priusquam errarem quesibi sapientiam: palam in oratione mea.

Ante tempus postulabam pro illam [illa]: et usque in nobissimis inquiram eam.

Defloruit tanquam precox uba: letatum est cor meum in ea.

Ambulabit pes meus iter rectum: a iubentute mea inuestigabam illam.

Inclinabi modice aurem meam et excepi illam: multam inueni micimetipsi sapientiam, multum profeci in ea.

Danti mici sapientiam dabo gloriam, consiliatus sum enim ut facerem illam: zelatus sum bonum ut  non confundar.

Conculcata [Forte, conluctata] est anima mea in illam: et in faciendo eam confirmatus sum.

Manus mea extendi in altum: et insipientiam eius luxi.

Animam meam direxi ad illam: et in agnitione inueni eam.

Possedi cum ipsis cor ab initio: propter hoc non relinquar.

uenter meus conturbatus est querendo eam: propterea possidebo bonam possessionem.

Dedit enim mici Dominus linguam mercedem meam: et in ipsa landabo eum.

Adpropinquate ad me indocti: et congregate uos in domum discipline.

 Quid adhuc retardatis: aut quid dicitis in his, anime uestre sitiunt ueementer.

Aperui hos meum et locutus sum: comparate uobis sine argento sapientiam et collum uestrum subicite iugo.

Et suscipiet anima uestra disciplina: in proximo est enim inuenire eam.

uidete oculis uestris quoniam modice laborabi: et inueni mici multam requiem.

Adsumite disciplinam in multo numero argenti: et copiosum aurum possidete in ea.

Letetur anima uestra in misericordia eius: et non confundemini in laude ipsius.

Operamini opus uestrum ante tempus: et dabit uobis mercedem uestram in tempore suo.



XLu. CANTICUM ESAYE PROPHETE. Capitulo 42.


Ecce seruus meus suscipiam eum: electus meus dicit Dominus: complacuit sibi in illo anima mea.

Dedi spiritum meum super eum: iudicium gentibus proferet.

Non clamabit neque accipiet personam: nec audietur foris uox eius.

Calamum quassatum non conteret: et linum fumigans non extinguet.

In ueritate educet iudicium, non erit tristis neque turbulentus: donec ponat in terra iudicium, et legem eius insule expectabunt.



XLuI. CANTICUM ZACHARIE PROPHETE. Luce Capitulo 1.


Aรฑa. Tu puer propheta Altissimi uocaberis preibis enim ante faciem Domini parare uias eius ad dandam scientiam salutis plebi eius.

Benedictus Dominus Deus Srahel: quia uisitabit et fecit redentionem pleui sue.

Et erexit cornu salutis nobis: in domo Dauid pueri sui.

Sicut locutus est per hos sanctorum profetarum suorum: qui a seculo sunt.

Salutem de inimicis nostris: et de manu omnium qui oderunt nos.

Ad faciendam misericordiam cum patribus nostris,  et memorari testamenti sancti sui: iusiurandum quod iurabit ad Abraham patrem nostrum daturum se nobis, ut sine timore de manu inimicorum nostrorum liberati, seruiamus illi in sanctitate et iustitia coram ipso omnibus diebus nostris.

Et tu puer propheta Altissimi uocaberis: [LXXXI] preibis enim ante faciem Domini preparare uias eius.

Ad dandam scientiam salutis plebi eius: in remissione peccatorum.

Per uiscera misericordie Dei nostri: in quibus uisitabit nos horiens ex alto.

Inluminare eis qui in tenebris et in umbra mortis sedent: ad dirigendos pedes nostros in uianpacis.



XLuII. INCIPIUNT CANTICI DE uIRGINIBUS. CANTICUM IHESU FILII SIRACH. Capitulo 39.


Aรฑa. In canticis labiorum uestrorum dicite Domino: uniuersa opera tua bona ualde.

Audite me diuini fructus: et quasi rosa plantata super riuos aquarum fruticate.

Quasi Libanus: odorem suabitatis habete.

Florete flores quasi lilium date odorem frondete in gratiam et conlaudate canticum: et benedicite Dominum in operibus suis.

Date nomini eius magnificentiam: et confitemini illi in uoce labiorum uestrorum: in canticis labiorum et citharis: et sic dicetis in confessione: opera Domini  uniuersa bona ualde.



XLuIII. CANTICUM ESAYE PROPHETE. Capitulo 61 et 62.

Gaudens gaudebo in Domino: et exultabit anima mea in Deo meo.

Quia induit me uestimentum salutis: et indumento iustitie circumdedit me.

Quasi sponsum decoratum corona: et quasi sponsam ornatam munilibus suis.

Sicut enim terra profert germen suum; et sicut hortus semen suum germinat: sic Dominus Deus germinabit iustitiam et laudem coram uniuersis gentibus.

Propter Syon non tacebo, et propter Iherusalem  non quiescam donec egrediatur ut splendor iustus eius: et saluator eius ut lampas accendatur.

Et uidebunt gentes iustum tuum: et cuncti reges terre inclitum tuum.

Et uocabitur tibi nomen nouum: quod hos Domini nominabit.

Et eris corona glorie in manu Domini: et diadema regni in manu Dei tui.

Non uocaberis ultra Derelicta: et terra tua non uocabitur amplius Desolata.

Set uocaberis uoluntas mea in ea: et terra tua inhabitabitur.

Quia complacuit Domino in te: et terra tua inhabitabitur.

 Habitabit enim iuuenis cum uirgine: et habitabunt in te filii tui.

Et gaudebit sponsus super sponsam suam: et gaudebit super te Dominus Deus tuus.

Super muros tuos Iherusalem constitui custodes: tota die et tota nocte in perpetuum non tacebunt.

Qui reminiscimini Dominum ne taceatis et ne detis silentium ei donec stabiliat: et donec ponat Iherusalem laudem in terra.



XLIX. CANTICUM SOFFONIE PROPHETE. Capitulo 3.

Lauda filia Syon, iubila Srahel: letare et exulta in omni corde filia Hierusalem.

 Abstulit Dominus iudicium tuum: auertit inimicos tuos rex Srahel.

Dominus in medio tui: non timebis malum ultra.

In die illa dicetur Iherusalem noli timere: Syon non dissolbantur manus tue.

Dominus Deus tuus in medio tui fortis: ipse saluabit te.

Gaudebit super te in letitia, silebit in dilectione tua: et exultabit super te in laude.

Nugas qui a lege recesserunt, congregabo qui ex te erant: ut non ultra habeas super eos obprobrium.

Ecce ego interficiam omnes qui afflixerunt te in tempore illo: et saluabo claudicantem et eam [ea] que eiecta fuerant congregabo.

 Et ponam eos in laudem et in nomen: in omni terra confusionis eorum.

In tempore illo quo adducam uos: et in tempore quo congregabo uos.

Dabo enim uos in nomen et in laudem omnibus populis terre: quum conuertero captiuitatem uestram coram oculis uestris, dicit Dominus Deus.



L. CANTICUM ZACCARIE PROPHETE. Capitulo 2.

Lauda et letare filia Syon: quia ecce ego ueniam et habitabo in medio tui dicit Dominus.

[LXXXII] Et applicabuntur gentes multe ad Dominum in die illa, et erunt mici in populum et habitabo in medio tui: et scies quia Dominus exercituum misit  me ad te.

Et possidebit Dominus Iudam partem suam in terra sanctificata: et eliget adhuc Iherusalem.

Sileat omnis caro a facie Domini: quia consurrexit de habitaculo sancto suo.



LI. CANTICUM SALOMONIS IN SACRATIONE BASELICE. Paralipom. II, capitulo 6.

Aรฑa. Sint Domine oculi tui aperti super domum istam.

Domine Deus Srahel non est similis tui Deus in celo et in terra: qui custodis pactum et misericordiam cum seruis tuis, qui ambulant coram te in  toto corde suo.

Qui prestitisti seruo tuo Dauid patri meo quecumque locutus fueras ei: et que hore promiseras opere complesti sicut et presens tempus probat.

Nunc ergo Domine Deus Srahel: imple seruo tuo Dauid patri meo quecumque locutus es ei dicens:

Non deficiet ex te uir coram me: qui sedeat super thronum Srahel.

Ita tamen si custodierint filii tui uias meas et ambulaberint in lege mea: sicut et tu ambulasti coram me.

Et nunc Domine Deus Srahel: firmetur sermo tuus quem locutus es seruo tuo Dauid.

Ergo nec [ne] credibile est: ut habitet Deus cum hominibus super terram?

 Si celum et celi celorum non te capiunt: quanto magis domus ista quam edificabi.

Set ad hoc tantum facta est ut respicias ad orationem serui tui: et obsecrationem eius.

Domine Deus meus audi preces quas fundit famulus tuus coram te: ut aperias oculos tuos super domum istam diebus hac noctibus super locum in quo pollicitus es ut inuocaretur nomen tuum et exaudias orationem quam seruus tuus orat in eo.

Exaudi preces famuli tui et populi tui Srahel: quicumque oraberit in loco isto.

Exaudi de habitaculo sancto tuo id est de celis et propitiare: tu es enim Deus meus.

Aperiantur queso oculi tui: et aures tue intente sint ad orationem que fit in loco isto.

 Nunc igitur consurge Domine Deus in requiem tuam: tu et arca sanctificationis tue.

Sacerdotes tui Domine Deus induantur iustitiam: et sancti tui letentur in bonis.

Domine Deus ne auertas faciem Christi tui: memento misericordiarum Dauid serui tui.



LII. CANTICUM DE RESTAURATIONE BASELICE. Tobie Capitulo 13.

Luce clara fulgebis: in omnibus finibus terre.

Nationes multe de loginco uenient tibi: et habitatores a nobissimis partibus terre ad nomen Domini Dei.

Et munera sua in manibus habentes, regi celorum  offerunt cum letitia: et nomen Domini magnum erit in omnibus seculis seculorum.

Maledicti omnes qui spernunt te: et omnes qui blasfemant te.

Maledicti omnes qui oderunt te: et omnes qui dixserunt in te uerbum durum.

Maledicti omnes qui deponunt te: et omnes qui dextruunt muros tuos, et omnes qui subuertunt turres tuas, et omnes qui succendunt habitationes tuas, et benedicti erunt in te omnes qui diligunt te in eternum.

Tunc gaude et letare cum filiis iustorum: quia omnes colligentur et benedicent Dominum in eternum.

Felices qui diligunt te, felices qui gaudent in  pace tua, et felices omnes homines qui contristabuntur in flagellis tuis: quoniam gaudebunt omne gaudium tuum in secula.

Anima mea benedicet Dominum regem magnum quia liberabit Iherusalem: et edificabitur iterum domus eius, in omnibus seculis seculorum confitebitur regi celorum.

Ostie Iherusalem izmaracdo et saffiro fabricabuntur: et lapides pretiosi omnes muri tui.

Turres Iherusalem gemmis edificabuntur: et propugnacula eius auro mundo.

Platee Iherusalem canticum letitie dicunt: et per omnes uicos eius Alleluia cantabitur.

Benedictus Dominus qui exaltat te, et benedictus  in omnibus seculis seculorum: quoniam in te benedicet omne sanctum in eternum.



LIII. [LXXXIII] CANTICUM BALE DE LIBRO NUMERI. Capitulo 23.

Adsumta parabola sua dixit Balaam: de Aran adduxit me Balaac rex Moabitarum de montibus orientis.

ueni inquid et maledicere Iacob: propera et detestare Srahel.

Quomodo maledicam cui non maledixit Dominus: aut qua ratione detester quem Deus non detestatur.

De summis silicibus uidebo eum: et de collibus considerabo illum.

 Populus enim solus habitabit: inter gentes non reputabitur.

Quis dinumerare posit pulberem Iacob: aut nosse numerum stirpis Srahel.

Moriatur anima mea morte iustorum: et fiant nobissima mea horum similia.

Non est Deus sicut homo ut mentiatur: nec ut filius hominis ut mutetur.



LIu. CANTICUM DE APOSTOLO. Epist. 1. ad Timot. Capitulo 4 et 6.

Adprehende uitam eternam in qua uocatus es: et confessus bonam confessionem coram multis testibus.

Exemplum esto fidelium in uerbo, in conuersatione,  in caritate: in fide et in castitate.

Dum uenio adtende lectioni: exortationi doctrine.

Noli neglegere gratiam que in te est: que data est tibi per profetiam cum impositione manuum.

Hec meditare in his esto: ut profectus tuus manifestus sit omnibus.

Adtende tibi et doctrine: insta in illis.

Hoc enim faciens: et te ipsum saluum facies et qui te audiunt.



Lu. INCIPIUNT CANTICI DE COTIDIANO. CANTICUM MOYSI DE LIBRO EXODO. Capitulo 15.

Cantemus Domino: gloriose enim honorificatus est.

Equum et ascensorem: proiecit in mare.

 Adiutor et protector meus Dominus: et factus est mici in salute.

Hic Deus meus et honorificabo eum: Deus patris mei et exaltabo eum.

Dominus conterens bella Dominus nomen est ei: currus Faraonis et exercitum eius proiecit in mare.

Electos ascensores ternos strantes dimersit in rubro mari: pelago cooperuit eos dimersi sunt in profundum tamquam lapis.

Dextera tua Domine glorificata est in uirtute: dextera manus tue confregit inimicos, et pre multitudine magestatis tue conteruisti aduersarios.

Misisti iram tuam, et comedit eos tamquam stipulam: et pre spiritu iracundie tue diuisa est aqua.

 Steterunt tamquam murus aque: gelaberunt fluctus in medio mari.

Dixit inimicus persequens, compreendam partibo spolia replebo animam meam: interficiam gladio meo et dominabitur manus mea.

Misisti spiritum tuum et cooperuit eos mare: dimersi sunt tamquam plumbum in aqua ualidissima.

Quis similis tibi in diis Domine quis similis tibi honorificus: in sanctis mirabilis, in magestatibus faciens prodigia.

Extendisti dexteram tuam et deuorabit eos terra: gubernasti iustitia tua populum tuum hunc quem liberasti.

Consolatus es in uirtute tua: in refectione sancta tua.

Audierunt gentes et irate sunt: dolores adpreenderunt  inhabitantes Filistim.

Tunc festinaberunt duces Edom: et principes Moabitarum, adpreendit eos timor: tabuerunt omnes inhabitantes Canaam.

Decidat super eos timor et tremor magnitudinis bracii tui: fiant tamquam lapis donec transeat populus tuus Domine, usque dum pertranseat populus tuus hunc quem liberasti.

Induc et planta eum in montem hereditatis tue: in preparata habitatione tua quam preparasti tibi Domine.

Sanctuarium tuum Domine quod preparaberunt manus tue: Domine qui regnas in eternum et in sempiternum et adhuc.

 Quia introibit equitatus Faraonis quum quadrigis et ascensoribus in mare et induxit super eos Dominus aquas maris: filii autem Srahel ambulaberunt per siccum per medium mare.



LuI. [LXXXIu] CANTICUM ESAYE PROPHETE. Capitulo 5.

Cantabo nunc dilecto canticum dilecte uinee mee: uinea facta est dilecta in loco uberi.

In cornu et macerie circumdedi et circumfodi: et plantabi uineam Sorech.

Et edificabi turrem in medio eius: et torcular fodi in ea.

Et sustinui ut faceret ubas: fecit autem spinas.

Et nunc homo Iuda et qui habitatis in Iherusalem  iudicate inter me et uineam meam: quid faciam uinee mee adhuc quod ei non fecerim.

Quoniam sustinui ut faceret ubas: fecit autem spinas.

Nunc autem adnunciabo uobis: quid facturus sum uinee mee.

Auferam maceriam eius et erit in direptione: et dextruam parietes eius et erit in conculcatione.

Et derelinquam uineam meam: et non potabitur neque fodietur.

Et ascendunt in eam sicut in agrum incultum spine: et nubibus mandabo ne pluant super eam plubiam.

uinea enim Domini Sabaoth domus est Srahel: et domo Iuda nobellum dilectum.

 Quoniam sustinui ut faceret iudicium: fecit autem iniquitatem et non iustitiam set clamorem.



LuII. CANTICUM ESAYE PROPHETE. Capitulo 26.

Aรฑa. Anima mea desiderat te in nocte; de mane Domine uigilabo ad te.

Urbs fortitudinis nostre: saluator.

Ponetur in ea murus: et antemurale.

Aperite portas ingrediatur gens iusta custodiens ueritatem: uetus error habiit.

Seruabis pacem, pacem quia in te sperabimus: sperastis in Domino in seculis eternis in Domino Deo forti in perpetuum.

Quia incurbabit habitantes in excelso: ciuitatem  sublimem humiliabit.

Humiliabit eam usque ad terram: detrahet eam usque ad pulberem.

Conculcabit eam pes: pedes pauperum gressus egenorum.

Semita iusti recta facta est: rectus callis iusti ad ambulandum.

In semita iudiciorum tuorum Domine sustinuimus te: nomen tuum et memoriale tuum in desiderio anime.

Anima mea desiderat te in nocte: sed et spiritus meus in precordiis meis de mane uigilabo ad te.

Quum feceris iudicia tua in terra: iustitiam discent habitatores orbis.

 Misereamur impio, et non discet iniustitiam in terra sanctorum: inique gessit et non uidebit gloriam Domini.

Domine exaltetur manus tua et non uideant: uideant et confundantur zelantes populi et ignis hostes tuos deuoret.



LuIII. CANTICUM ESAYE PROPHETE. Capitulo eodem.

[Figure: [Character] 1Kb] XuIII. Preceptum.

Aรฑa. uiuent mortui tui interfecti mei resurgent.

Domine dabis pacem nobis: omnia enim opera nostra operatus es in nobis.

Domine Deus noster possiderunt nos domini absque te: tantum in te recordemur nominis tui.

 Morientes non uibant, gigantes non resurgant: propterea uisitasti et conteruisti et perdidisti omnem memoriam eorum.

Indulsisti genti Domine: indulsisti genti, numquid glorificatus es? elongasti omnes terminos terre.

Domine in angustia requisierunt te: et in tribulatione murmuris doctrina tua in eis.

Sicut que concepit dum adpropinquaberit ad partum, dolens clamat in doloribus suis: sic facti sumus a facie tua Domine.

Concepimus et quasi parturibimus et peperimus spiritum: salutem non fecimus in terra ideo non ceciderunt habitatores terre.

uibent mortui tui: et interfecti mei resurgent.

Expergescimini et laudate Dominum qui habitatis  in pulberem: quia ros lucis ros tuum, et terra gigantum detres in ruinam.

uade popule meus, intra in cubicula tua, claude hostia tua super te, abscondere modicum ad momentum: donec transeat indignatio.



LIX. CANTICUM ESAYE PROPHETE. Capitulo 33.

Aรฑa. Audite qui longe estis que fecerim: dicit Dominus et cognoscite fortitudinem meam.

Conterriti sunt in Syon peccatores: possedit timor Ypocritas.

[LXXXu] Quis poterit habitare de uobis cum igne deuorante: aut quis habitabit ex uobis cum ardoribus sempiternis.

 Qui ambulat in iustitiis: et loquitur ueritatem.

Qui proicit auaritiam et calumniam: et excutit manus suas ab omni munere.

Qui obdurat aures suas ne audiat sanguinem: et claudit oculos suos ne uideat malum.

Iste in excelsis habitabit munimenta saxorum sublimitas eius: panis ei datus est aque eius fideles sunt.

Regem in decore suo uidebunt, oculi eius cernent terram de longe: cor tuum meditabitur timore.

Ubi est literatus ubi legis ubi uerba ponderans: ubi doctor paruulorum.

Populum imprudentem non uidebis, populum altis sermonibus: ita ut non possis intelligere dissertitudinem lingue eius in qua nulla est sapientia.

 Respice Syon ciuitatem solemnitatem [solemnitatis] nostre: oculi tui uidebunt Iherusalem habitationem opulentam.

Tabernaculum quod nequaquam transferri poterit nec auferentur claui eius in sempiternum: et omnes funiculi eius non rumpentur.

Quia solummodo ibi magnificus Dominus noster locus flubiorum: riui latissimi et patentes.

Non transibit per eam nauis remigum: neque triremis magna transgredietur eam.

Dominus enim Iudex noster, Dominus legifer noster: Dominus rex noster: Ipse saluabit nos.



LX. CANTICUM IHONE PROPHETE. Capitulo 2.


[Figure: [Character] 1Kb] XXXu. In tuo.

Aรฑa. Quanta uobi reddam tibi saluatori meo Domino.

Alia. Fluctus tui Domine super me transierunt et ego dixi: expulsus sum ab oculis tuis putas uidebo templum sanctum tuum.

Clamabi de tribulatione mea ad Dominum: et exaudibit me.

De uentre inferni clamabi: et exaudibit uocem meam.

Et proiecisti me in profundum in corde maris: et flumen circumdedit me.

Omnes gurgites tui et fluctus tui super me ingressi sunt: et ego dixi abiectus sum a conspectu  oculorum tuorum: uerumtamen rursus uidebo templum sanctum tuum.

Circumdederunt me aque usque ad animam, abyssus ballabit me, pelagus cooperuit caput meum: ad extrema montium descendi, terre uectes concluserunt me in eternum.

Et subleuabis de corruptionem [corruptione] uitam meam: Domine Deus meus.

Quum angustiaretur in me anima mea, Domini mei recordatus sum: et ueniet oratio mea ad templum sanctum tuum.

Qui custodiunt uanitates: frustra misericordiam suam dereliquerunt.

Ego autem cum uoce laudis immolabo tibi: quecumque uobi reddam pro salute Domino.



LXI. CANTI UM DE LIBRO ESDRE Iu. Capitulo 8.


[Figure: [Character] 1Kb] XLII. Emitte.

Aรฑa. Tronus tuus Deus inextimabilis; et gloria incompreensibilis: cui adstat omnis exercitus angelorum cum tremore, cuius aspectus arefacit abyssos et indignatio tabescere montes.

Alia. Miserere Domine eis qui non habent substantiam bonorum operum.

Domine qui habitas in eternum: cuius oculi elati et superiora in ere.

Cuius tronus inextimabilis: et gloria inconpreensibilis.

 Cui adstat omnis exercitus angelorum cum tremore: corum obseruatio in uento et igni conuertitur.

Cuius uerbum firmum: et dicta perseuerantia.

Cuius dispositio fortis: et iussio terribilis.

Cuius aspectus arefacit abysos, et indignatio tabescere montes: et ueritas testificatur.

Exaudi Domine orationem serui tui: auribus percipe deprecationem figmenti tui, intende uerba mea.

Dum enim uibo loquar: et dum sapio respondeam.

Ne aspicias populi tui delicta: set qui tibi in ueritate seruierunt.

Neque adtendas impie agendum [Forte, agentium] studia: set qui tua testamenta cum doloribus custodierunt.

 Neque cogites perdere qui in conspectu tuo false conuersati sunt: set memorare qui ex uoluntate tuum timorem cognoberunt.

Neque uolueris perdere qui pecodum mores [LXXXuI] habuerunt: set respicias super eos qui legem tuam splendide docuerunt.

Neque indigneris eis qui uestiis peius sunt iudicati: set diligas eos qui semper in gloriam tuam confiderunt.

Quoniam nos et patres nostri talibus moribus egimus: tu autem propter nos peccatores misericors uocatus es.

Si enim decreberis ut nostri miserearis: tunc misericors uocaberis.

 Nobis enim non habentibus opera iustitie: iustis quibus sunt opera multa reposita aput te Domine, ex propriis operibus percipient mercedem.

Quid est enim homo ut ei indigneris: aut genus corruptibile ut ita amariceris de ipso.

In ueritate enim nemo de genitis est qui non impie gessit: et de confidentibus qui non deliquid.

Set in hoc enim adnunciabitur iustitia et bonitas tua Domine: quum misertus fueris eis qui non habent substantiam bonorum operum.



LXII. CANTICUM MOYSI DEUTRONOMIUM. Capitulo 32.

[Figure: [Character] 1Kb] LuIII. Exaltabo.

 Adtende celum et loquar: audiat terra uerba ex ore meo.

Expectetur sicut plubia eloquium meum: et descendat sicut ros uerba mea.

Sicut nimbus super gramen et sicut nix supra fenum: quoniam nomen Domini inuocabi: date magnitudinem Domino Deo uestro, Deus uera opera eius, et omnes uie eius iudicia.

Deus fidelis et non est iniquitas in eo: iustus et sanctus Dominus.

Peccaberunt nonne hii filii inmaculati progenies praba et peruersa: hec Domino retribuisti sicut populus fatuus et non sapiens.

Nonne hic ipse pater tuus: qui possedit fecit et creabit te.

 Commemoramini dies anticos: intelligite annos generationis et generationum.

Interroga patrem tuum et adnuntiabit tibi: seniores tuos et dicent tibi.

Quum partiretur altissimus nationes gentium quemadmodum dispersit filios Ade: statuit terminos gentium secundum numerum angelorum Dei.

Facta est portio Domini populus eius Iacob: funiculum hereditatis sue Srahel.

Sufficientiam dedit ei in terra deserta: in sitim caloris ubi non erat aqua.

Circumduxit et docuit: et custodibit eum sicut pupillam oculi.

Sicut aquila proteget nidum suum et super pullos suos conscendit: expandit alas suas et suscepit eos  et superposuit scapulis suis.

Dominus solus deducebat eos: et non erat cum eis Deus alienus.



LXIII. CANTICUM ANNE DE LIBRO SAMUELIS I. Capitulo 2.

[Figure: [Character] 1Kb] LXII. In deserto.

Confirmatum est cor meum in Domino: et exaltatum est cornum meum in Deo salutari meo.

Dilatatum est hos meum: super inimicos meos.

Letor ego in sanctitate tua quia non est alius Deus quomodo tu, nec est sanctus preter te: et non est iustus preter Deum nostrum.

Nolite gloriari et nolite alta loqui in superuia et  ne exeat magniloquium ex ore uestro: quoniam Deus scientie Dominus est.

Deus qui parat adinuentiones suas: arcus potentium infirmatus est et infirmi uirtute precincti sunt.

Pleni panibus minorati sunt: et esurientes transierunt terram.

Sterilis peperit septem: et fetosa in filiis infirmata est.

Dominus mortificat et uiuificat: ducit ad inferos et reducit.

Dominus pauperem et diuitem facit: humiliat et exaltat.

Suscitat a terra inopem: et ab stercore erigit pauperem.

Et sedere facit eum cum potentibus populi: et  tronum glorie hereditans illi.

Dat uotum obtanti: et benedicet annos iusti.

Quoniam non in uiribus potens est uir: Dominus infirmum facit aduersarium suum Dominus sanctus.

Non glorietur sapiens in sua sapientia; neque glorietur diues in diuitiis suis; neque glorietur fortis in fortitudine sua: set in eo glorietur qui gloriatur, scire et intelligere Dominum, et facere iudicium et iustitiam super terram.

Dominus ascendit in celos et tonat: et ipse iudicabit extrema terre.

Potens est et dat uirtutem regibus nostris: et exaltabit cornu Christi sui.



LXIu. [LXXXuII] CANTICUM DE LIBRO PARALIPOMENON I. Capitulo 29.


[Figure: [Character] 1Kb] LXIu. Exitus.

Aรฑa. In manu tua Domine uirtus et potentia in manu tua magnitudo et imperium omnium.

Benedictus Dominus Deus Srahel patris nostri: ab eterno et usque in eterno.

Tua est Domine magnificentia et potentia: et gloria adque uictoria et tibi laus.

Cuncta enim que in celo: et que in terra, tua sunt.

Tuum Domine regnum: et tu es super omnes principes.

Tue diuitie et tua est gloria: et tu dominaris omnibus.

In manu tua Domine uirtus et potentia: in manu  tua magnitudo et imperium omnium.

Nunc igitur Domine Deus noster confitebimur tibi: et laudabimus nomen tuum inclitum.

Quis ego aut quis populus meus: ut possimus tibi hec uniuersa promittere?

Tua sunt enim omnia: et que de manu tua accepimus dedimus tibi.

Peregrini enim sumus coram te: et aduene sicut omnes patres nostri.

Dies nostri quasi umbra super terram: et nulla est mora.

Domine Deus Abraham, Ysaac, et Srahel patrum nostrorum: custodi in eternum hanc uoluntatem cordis nostri, et semper in ueneratione tua mens ista permaneat.



LXu. CANTICUM ESAYE PROPHETE. Capitulo 12.


[Figure: [Character] 1Kb] LXuI. Inluminet.

Aรฑa. Conuersus est furor tuus et consolatus es me.

Confitebor tibi Domine quoniam iratus es mici: conuersus est furor tuus et consolatus es me.

Ecce Deus saluator meus: fiducialiter agam et non timebo.

Quia fortitudo mea et laudatio mea Dominus: et factus est mici in salute.

Aurietis aquas in gaudio de fontibus saluatoris: et dicetis in illa die.

Confitemini Domino et inuocate nomen eius, notas facite in populis adinuentiones eius: mementote  quoniam excelsum est nomen eius.

Cantate Domino quoniam magnifice fecit: adnunciate hec in uniuersa terra.

Exulta et lauda habitatio Syon: quoniam magnus in medio tui sanctus Srahel.



LXuI. CANTICUM ESAYE PROPHETE. Capitulo 33.

[Figure: [Character] 1Kb] LXXu. Inluminans.

Domine miserere nostri: te enim expectabimus.

Esto bracium nostrum in mane: et salus nostra in tempore tribulationis.

A uoce angeli fugierunt populi: et ab expectatione tua disperse sunt gentes.

Et congregabuntur spolie uestre sicut colligitur  brucus: et uelut quum fosse plene fuerint de eo.

Magnificatus est Dominus: quoniam habitabit in excelso.

Implebit Syon iudicio et iustitia: et erit fides in temporibus suis.

Diuitie salutis sapientie et scientie: timor Domini ipse tesauros eius.

Ecce uidentes clamabunt foris: angeli pacis amare flebunt.

Dissipate sunt uie, cessabit transiens per semitam, irritum factum est pactum: proiecit ciuitates, non reputabit homines.

Luxit et elanguit terra, confusus est Libanus et obsurduit: et factus est Saron sicut desertum, et concussa est Basan et Carmelus.

 Nunc exurgam dicit Dominus: nunc exaltabor et nunc sublimabor.



LXuII. ORATIO MARDOCEI DE LIBRO ESTER. Capitulo 13.

Aรฑa. Miserere Domine pleui tue et ne despicias hereditatem tuam quam redemisti.

Domine Domine rex omnipotens: in dicione tua cuncta sunt posita et non est qui tue possit resistere uoluntati.

Si decreberis saluare Srahel: Tu fecisti celum et terram, et quicquid celi ambitu continetur.

Dominus enim omnium es: nec est qui resistat maiestati tue.

Et nunc Domine rex Deus Abraham: miserere populo  tuo quia uolunt nos inimici perdere et hereditatem tuam delere.

Ne despicias partem tuam: quam redemisti tibi ex Egibto.

Exaudi deprecationem meam: et propitius esto sorti et funiculo tuo.

[LXXXuIII] Et conuerte luctum nostrum in gaudium ut uibentes laudemus nomen tuum Domine: et non claudas ora te canentium.



LXuIII. CANTICUM IHEREMIE PROFETE. Capitulo 14.

[Figure: [Character] 1Kb] LXXXuII. Et ego.

Ne nos dederis in obprobrium propter nomen tuum  Domine.

Deducant oculi mei lacrimas per diem et noctem: et non taceant.

Quoniam contrictione magna contrita est uirgo filia populi mei: plaga pessima ueementer.

Si egressus fuero ad agros ecce occisi gladio: et si introiero in ciuitate ecce adtenuati fame.

Propheta namque et sacerdos: habierunt in terram quam ignoraberunt.

Numquid proiciens abiecisti Iudam: aut Syon abominata est anima tua?

Quare ergo percussisti nos ita: ut nulla sit sanitas?

Expectabimus pacem: et non est.

Bonum et tempus curationis: et ecce turbatio.

 Cognobimus Domine impietates nostras, et iniquitates patrum nostrorum: quia peccabimus tibi.

Ne nos dederis in obprobrium propter nomen tuum: neque facias nobis contumelia.

Solii glorie tue recordare: ne irritum facias fedus tuum nobiscum.

Numquid sunt sculptilibus gentium qui pluant: aut celi possunt dare imbrem.

Nonne tu es Domine Deus noster quem expectabimus: tu enim fecisti omnia hec.



LXIX. CANTICUM DEUTERONOMIUM. Capitulo 9.

[Figure: [Character] 1Kb] LXXXuIIII. Sit splendor.

 Domine Deus ne disperdas populum tuum et hereditatem tuam quam redemisti in magnitudine tua: quos eduxisti de Egypto in manu forti.

Recordare seruorum tuorum: Abraham Ysaac et Iacob.

Ne aspicias duritiam populi huius: et inpietatem adque peccatum.

Ne forte dicant habitatores terre de qua eduxisti nos: non poterat Dominus introducere eos in terram quam pollicitus est eis et oderat illos.

Idcirco eduxit eos: ut interficeret eos in solitudine.

Qui sunt populus tuus et hereditas tua: quos eduxsisti in fortitudine tua magna et in bracio tuo extento.



LXX. CANTICUM IOSAFAT DE LIBRO PARALIPOMENON II. Capitulo 20.


[Figure: [Character] 1Kb] XCI. Bonum est.

Domine Deus patrum nostrorum tu es Deus in celo: et dominaris cunctis regnis gentium.

In manu tua est fortitudo et potentia: nec quisquam tibi potest resistere.

Nonne tu Domine Deus noster in te fecisti omnes habitatores terre huius coram populo tuo Srahel: et dedisti eam semini Abraham amici tui in sempiternum.

Habitaberuntque in ea: et instruxerunt in illa sanctuarium nomini tuo dicentes.

Si inruerint super nos mala gladii, iudicii, pestilentie  et famis stabimus coram te in domo hac in conspectu tuo in qua inuocatum est nomen tuum: et clamabimus ad te in tribulationibus nostris, et exaudies, salbosque facies.

Nunc igitur Deus noster: ergo non iudicabis inimicos nostros?

In nobis quidem non tanta est fortitudo: ut possimus huic multitudini resistere que inruit super nos.

Set quum ignoremus quid agere debeamus: hoc solum residuum habemus, ut oculos nostros dirigamus ad te.



LXXI. CANTICUM ESAYE PROPHETE. Capitulo 25.

[Figure: [Character] 1Kb] C. In matutinis.

 Domine Deus meus es tu: exaltabo te et confitebor nomini tuo.

Quoniam fecisti mirabilia: et cogitationes antiquas fideles amen.

Quia posuisti ciuitatem in tumulum, urbem fortem in ruinam domum alienorum: ut non sit ciuitas, et in sempiternum non edificetur.

Super hoc laudabit te populus fortis: ciuitas gentium robustarum timebit te.

Quia factus es fortitudo pauperi fortitudo egeno in tribulatione: spes a turbine, umbraculum ab estu.

Spiritus enim robustorum: quasi turbo inpellens parietem.

[LXXXIX] Sicut estus in sitim tumulum alienorum humiliabis: et quasi calorem sub nube torrentem,  propaginem fortium marcescere facies.

Et faciet Dominus exercituum omnibus populis in monte hoc conuiuium pinguium, conuiuium uindemie: pinguium medullatorum, uindemie defecate.

Et precipitabit in monte isto faciem uinculi conligati super omnes populos: et telam quam horditus est super omnes nationes. Precipitabit mortem in sempiternum.

Et auferet Dominus Deus lacrimam ab omni facie: et obprobrium populi sui auferet de uniuersa terra quia Dominus locutus est et dicetur in illa die.

Ecce Dominus Deus noster iste est: expectabimus eum, et saluabit nos.

 Iste Dominus sustinuimus eum, exultabimus et letabimur in salutare eius: quia requiescet manus Domini in monte isto.



LXXII. CANTICUM ESAYE PROPHETE. Capitulo 37.

[Figure: [Character] 1Kb] CuII. Exurgam.

Domine exercituum Deus Srahel qui sedes super Cerubin: tu es Deus solus omnium regnorum terre.

Tu fecisti celum et terram: inclina Domine aurem tuam et audi, aperi oculos tuos et uide: et audi omnia uerba Sennacerib, que misit ad blastemandum Deum uibentem.

uere enim Domine desertas fecerunt reges Assiriorum terras et regiones earum: et dederunt deos  earum igni.

Non enim erant dii, set opera manuum hominum ligna et lapis: et comminuerunt eos.

Et nunc Domine Deus noster salua nos de manu eius: ut cognoscant omnia regna terre quia tu es Dominus solus.



LXXIII. CANTICUM ESAYE PROPHETE. Capitulo 38.

[Figure: [Character] 1Kb] CXuII. Deus Dominus.

Aรฑa. Corripies me Domine et uiuificabis me.

Ego dixi, in dimidio dierum meorum, uadam ad portas inferi: quesibi residuum annorum meorum: dixi non uidebo Dominum Deum in terra uibentium.

 Non aspiciam hominem ultra et habitatorem: quiebit generatio mea, ablata est et conuoluta est a me quasi tabernacula pastorum.

Precisa est uelut a texente tela uita mea, dum adhuc ordirer succidit me: de mane usque ad uesperum finiens me.

Sperabam usque in mane: quasi leo sic contribit omnia ossa mea.

Sicut pullus urundinis sic clamabam: meditabar ut columba: adtenuati sunt oculi mei suspicientes in excelso, Domine uim patior responde pro me.

Quid dicam aut quid respondebit mici quum ipse fecerim: recogitabo omnes annos meos in amaritudine anime mee.

 Domine si sic uibitur; et in talibus est uita spiritus mei: corripies me et uiuificabis me.

Ecce in pace amaritudo mea amarissima: tu autem eruisti animam meam ut non periret.

Proiecisti post tergum tuum: omnia peccata mea.

Quia non infernus confitebitur tibi: neque mors laudabit te.

Non expectabunt qui descendunt in lacum: ueritatem tuam.

uiuens uiuens confitebitur tibi: sicut et ego odie pater filiis notam facio ueritatem tuam.

Domine saluos nos fac: et psalmos nostros cantabimus cunctis diebus uite nostre in domo Domini.



LXXIu. CANTICUM IHEREMIE PROPHETE. Capitulo 51.


[Figure: [Character] 1Kb] CXuIII. Preuenerunt.

Aรฑa. Qui fecit omnia ipse est Deus, et Israhel hereditas eius, Dominus exercituum nomen est illi.

Iurabit Dominus exercituum per animam suam: quoniam replebo te hominibus quasi bruco: et super te celeuma cantabitur.

Qui fecit terram in fortitudine sua, preparabit orbem in sapientia sua: et prudentia sua extendit celos.

Dante eo uocem: multiplicabuntur aque in celo.

Qui lebat nubes ab extrema terre: fulgura in plubiam  fecit.

Qui producit uentos de tesauris suis: stultus factus est omnis homo ab scientia sua.

Confusus est omnis conflator in sculptili: quia mendax conflatio eius nec est spiritus in eis.

uana sunt enim opera et risui digna: in tempore uisitationis sue peribunt.

Non sicut hec pars Iacob: quia qui fecit omnia ipse est Deus: et Srahel sceptrum [XC] hereditatis eius, Dominus exercituum nomen est illi.



LXXu. CANTICUM ECCLESIASTICI. Capitulo 11 et 12.

[Figure: [Character] 1Kb] CXXuIIII A uigilia.

Letare iubenis in adulescentia tua: et in bonis sit  cor tuum in diebus iubentutis tue.

Et ambula in uiis cordis tui et in intuitu oculorum tuorum: et scito quod pro his omnibus adducet te Deus in iudicio.

Aufer iram a corde tuo, et amobe malitiam a carne tua: adulescentia enim et uoluptas uane sunt.

Memento Creatoris tui: in diebus iubentutis tue.

Antequam ueniat tempus afflictionis: et adpropinquent anni de quibus dicas non mici placent.

Antequam tenebrescat sol, et lumen, et luna, et stelle: et reuertatur nubes post plubiam.

Quando commouebuntur custodes domus, et mutabuntur uiri fortissimi: et otiose erunt molentes in minuto numero.

 Et tenebrescent uidentes per foramina, et claudent ostia in platea: in umilitate uocis molentis.

Et consurgent ad uocem uolucris: et obsurdescent omnes filie carminis.

Excelsa quoque timebunt: et formidabunt in uia.

 Florebit amigdalus et impinguabitur lucusta: et dissipabitur capparis.

Quoniam ibit homo in domum eternitatis sue: et circuibunt in platea plangentes.

Antequam rumpatur funis argenteus et recurrat uitta aurea: et conteratur idria super fontem, et confringatur rota super cisterna.

Et reuertatur pulbis in terram suam unde erat: et spiritus redeat ad Deum qui dedit illum



LXXuI. CANTICUM DE LIBRO IOB. Capitulo 19.

[Figure: [Character] 1Kb] CXLII. Auditam.

Scio enim quod redemtor meus uiuit: et in nobissimo  de terra surrecturus sum.

Et rursus circumdabor pelle mea: et in carne mea uidebo Deum quem uisurus sum.

Ego ipse, et oculi mei conspecturi sunt: et non est alius.

Reposita est hec spes mea in sinu meo: et hereditas mea in Deo meo.



LXXuII. CANTICUM ANGELORUM. DE NATIuITATE CHRISTI.


Gloria in excelsis Deo.
Et in terra pax hominibus bone uoluntatis.
Laudamus te.
Benedicimus te.
 Adoramus te.
Glorificamus te.
Ymnum dicimus tibi.
Gratias tibi agimus: propter gloriam tuam magnam.
Domine Deus: Rex celestis.
Deus pater omnipotens
Domine Fili unigenite.
Iesu Christe altissime.
Domine Deus.
Agnus Dei.
Filius Patris.
Qui tollis peccata mundi: miserere nobis.
Qui tollis peccata mundi: suscipe deprecationem nostram.
 Qui sedes ad dexteram: miserere nobis.
Quoniam tu solus sanctus.
Tu solus Dominus.
Tu solus altissimus.
Iesu Christe.
Cum sancto Spiritu: in gloria Dei Patris. Amen.





INCIPIUNT YMNI DE TOTO CIRCULO ANNI. 



[XCI] Prologus Ymnorum.


Miracula primeua ymnorum modula clara
Angelica promserunt, nascente Domino, ora
uidelicet paucis infusa celitus dona
 Resumeret terrestri pastorum acie uisa.
In ueteri iam quidem ymnorum reeulserant [Forte refulserat] ordo.
Cum trium ora iubenum fornacis igne deuicto
 ueterique Patri, Filio iam tunc et ipsis adiuncto
Sumserunt ymnum laudium cunctorum uite quod alto
Olimpiadis ambitu quodque terreni circuitus giro
Beato tamen cetui quam cuncto elemento creato
Toth sacra toth rura ymnizabere arte camena.
Ad nunc quod celebrat per tot pie orbe difusa
Nitens Ecclesia diuino sacramento locata
Tandenque et Redemtor sacrum cene tempus adimplens
Eterno sit Patri ymnum concentum apostolico soluens
uestigia beata orationis causa conuertens
Exiit in montem queuum exorare Parentem
Rector quoque fidei et cunctis per secla Magister
Admonet et Paulus ut psalmis loquamur et ymni
Nam ex hoc surrexit sacrata dogma ymnorum
 Ilario Papa Ambrosio ceterisque more istorum
Ad laudem diuinam ymnorum sic condere modos
Nunc laudes Domini nunc martyrum narrare triumphos
Omnemque celibem diriuare uocibus sonos
Et dulces reddere factori omnium melos.
Dei summa gloria laus et letitia constat
In his et Trinitas laudatur et Ecclesia fraglat
Dum ymnum dicimus honorem et gloriam damus
Ymnum dum canimus Ecclesia uota monstramus
Tandem et omnium finem noxiarum obtamus.



[XCII] Ymnus de aduentu Domini et Sanctorum festiuitate ter mixtus qui in Matutinum dicendus est quando aduentu Domini incipitur.



   Gaudete flores martirum,
 Salbete plebes gentium,
uisum per astra mittite,
Sperate signum glorie.

   uoces Prophetarum sonant,
uenire Ihesum nuntiant,
Redemtionis preuia,
Qua nos redemit gratia.

   Hic mane nostrum promicat,
Et corda leta exestuant.
Cum uox fidelis personat
Prenuntiatrix gloriam.

   Tante salutis gaudium,
Quo est redemtum seculum,
Exceptionis inclitum
Abhinc ciamus canticum.

    Aduentus hic primus fuit
Punire quo non seculi
uenisset ulcus tergere
Salbandos [salbando] quod perierat.

   Ad nunc secundus premonet
Adesse Christum ianuis
Sanctis coronas reddere
Celique regna pandere

   Eterna lux promittitur
Sidusque salbans promitur
Iam nos iubar prefulgidum
Ad ius uocet celestium

   Te Christe solum querimus
uidere sicut es Deus
 Ut leta nos hec uisi.
Euellat omni tartaro

   Quo dum Redemtor ueneris
Cum candidato martyrum
Globo: adunes celibi
Nos tunc beato cetui

   Deo Patri sit gloria
Eiusque soli Filio
Cum Spiritu Paraclito
Et nunc et in perpetuum.
   Amen.
   u\. Exultabunt sancti in gloria.



Ymnus in diem sancti Romani. XIu. Kalendas Decembris.

Romane Christi fortis assertor Dei. Ut in eius Festiuitate,  die 18. Nouembris.

u\. Iustorum anime in manu.



Ymnus in diem sancti Crispini.

Insignem Christi Crispinum laudemus martirem. Ut in eius Festiuitate, die 19.

u\. Iustum deduxit Dominus per uiam.



Ymnus de aduentu Domini cotidianus ad uesperum.

uerbum supernum prodiens. Ut in Breuiario, fol. 10.

u\. Deus manifeste ueniet.



Alius ad Matutinum.

uox clara ecce intonat. fol. 12.



Item Dominicalis dicendus tam ad uesperum quam ad Matutinum.

Christi caterba clamitet. fol. 1.

 u\. Excita potentiam.



Ymnus in diem sancte Cecilie.

Incliti festum pudoris. Ut in eius Festiuitate die 22. Nouembris.

u\. Exultabunt sancti in gloria.



Ymnus in diem sancti Clementis.

Clementis festum celebratur odie. Ut in eius Festiuitate, die 23.

u\. Iustum deduxit Dominus.



[XCIII] Ymnus in diem sancti Saturnini episcopi.

Dicendus est totus in passionis in translatinis sue tantum ubi littera conspexeris Io Ta.

uocis audite nobitas refulsit. Ut in eius Festiuitate, die 29.

 u\. In memoria.



Ymnus in diem sancti Andre apostoli

Decus sacrati nominis. Ut in eius Festiuitate, die 30.

u\. Iustum deduxit Dominus.



Ymnus in diem sancte Leo adie.

Sanctissime Leocadie. Ut in eius Festiuitate, die 9. Decembris.

u\. Confessionem et decorem.



Ymnus in diem sancte Eulalie.

Laudem beate Eolalie. Ut in eius Festiuitate, die 10.

u\. Speciem et pulcritudinem.



Ymnus in diem sancte Marie.


A sons ortu cordine [cardine]. Ut in Festo Annuntiationis B. M. u. die 18.



In alia festiuitate non dicitur.



   Fit porta Christi peruia
Referta plena gratia
Transitque Rex et permanet
Clausa ut fuit per secula

   Genus superni numinis
Processit aula uirginis
Sponsus Redemtor Conditor
Sue gigans Ecclesie

   Honor Matris et gaudia
Inmensa spes credentium
Per atra mortis pocula
 Resolbit nostra crimina.



In Natiuitate Domini.



   Feno iacere pertulit
Presepe non aborruit
Parboque lacte pastus est
Per quem nec ales esurit

   Gaudet corus celestium
Et angeli canunt Deum
Palamque fit pastoribus
Pastor creator omnium.



In apparitione Domini.

Hostis Erodes impie. Ut in Breuiario f. 90.



In allisione infantum.

Katerua matrum personat. fol. 59.



De Lazaro.


Quarto die iam fetidus. fol. 91.



In cena Domini ad Matutinum.

Tunc ille Iudas carnifex. fol. 91.



Ymnus in diem sancti Tome Apostoli.

[[Figure: [Character] 1Kb] Xpe rex mundi]

Festum Christe Rex per orbem. Ut in eius Festiuitate, die 21. Decembris.

u\. Iustum deduxit.



Ymnus in Natiuitate Domini.

ueni Redentor gentium. fol. 45.

u\. Dominus dixit ad me.



Ymnus in sancti Stephani.

 Christus est uita ueniens in orbem. f. 51.

u\. In memoria.



Ymnus in diem sancte Eugenie.

Honore Sancte Eugenie. Ut in eius Festiuitate, die 12. Decembris.

u\. Exultabunt Sancti



Ymnus in diem sancti Iacobi fratris Domini.

Clara sanctorum una Iherusalem. fol. 59.

u\. Iustum deduxit.



Ymnus in sancti Iohannis apostoli et Euangeliste.

Iste electus Iohannes. fol. 54.

u\. In memoria.



[XCIu] Ymnus sancti Iacobi fratris sancti Iohannis.

O Dei uerbum Patris ore pro litum. Ut in eius Festiuitate, die 30. Decembris.



Ymnus in diem sancte Columbe.


Nardus Columbe floruit. Ut in eius Festiuitate, die 31. Decembris.

u\. Speciem et pulcritudinem.



Ymnus in Circumcisione Domini.

Sacer octabarum dies. fol. 62.

u\. Domine Deus noster.



Ymnus in Apparitione Domini.

Inluminans Altissimum. fol. 85.

u\. Hostis Herodis impie.



Ymnus in diem sancti Iuliani.

Insigne festum Iuliani martiris. Ut in eius Festiuitate, die 9. Ianuarii.

u\. Iustorum anime.



Ymnus in diem sancti Sabastiani.



    Sebastiani martiris sollemne est festum
Beati - plebs fidelis concine
Benigna mente canticum nouum Deo
Qui dat triumphum sanctis et uictoriam
Iubetque celi possidere patriam

   uir hic fuit uerax modestus sobrius
Mitis iucundus ualde et carissimus
Sermone clarus lingua dissertissimus
Ad hoc latebat seculi sub clamide
Regnum ut poli predicaret omnibus

   De ore sancti multitudo plebium
Precepta Christi audientes inquiunt
Sit turpe nobis actenus qui uiximus
Obtemperando pessimis parentibus
Christum sequamur redemtorem omnium

    Sebastiane sancte noster uernule
Tu nos doce fobe guberna et protege
Ad passionem qualiter promtissimam
uenire mentem debeamus nabiter
Et fortiter crudelem hostem uincere

   Fecit beatus sicut illi iusserat
Terrena cuncta mox iubet relinquere
Ex toto corde illi sicut stercora
Temnunt caduca illico et respuunt
Appeterent uite ut futura gaudia

   Parentibus cum nuntiatum protinus
Esset uenire magnis cum gurgitibus:
Quid uobis et filii contigit carissimi
Perdatis ut mundi iucunda et optima
Et tenditis ad mortem ultro pessimam

    Cepere sancti ad dolorem flectere
Cor ad parentum uerba emollescere
Sed mox predicti martires effecti sunt
Corroborantur nimia constantia
Ad perferenda tormenta atrocia

   uobis iam Deus pandit poli ianuam
Ad illam ut uenire sanctam patriam
Possitis in qua nulla mors sed gaudium
Perenne adque magna est iucunditas
Gustate et uidete quam suabis est Dominus

   Si pulcritudinem domorum queritis
Eterna ciuitas habet pulcras domos
Multasque mansiones in celestibus
Et angelorum ibi absque sillabis
 Ter sanctum salunt multitudo iubilant

   Ad laudem illic regis resonant organa
Fraglantque campi uariis odoribus
Emicat iubar absque ullis umbribus
Serenitas ibi est absque nubilo
Et sempiternum lumen ibi est Deus

   Quam magna multitudo est dulcedinis
Tue Deus quam te timentibus celas
Et perfecisti te ualde diligentibus
Donumque gratie tue petentibus
Donas et indulgentiam piissime

   Ze beata mutaque permansera
Bis ternis cernit angelum Dei
Librum tenere de quo uerba protulit
Sabastiani coram suis uisibus
 Clamore uocis Conditorem inuocat

   Beatus est credens tuis sermonibus
Sabastiane magne et mirabilis
Dixit iam credo Deum Dei Filium
Quemque meum pandit os uelociter
Ut laudem illum in superna patria

   Que uox potest laudes tuas Deus loqui
Que cogitare mens ualet potentiam
Tuo repleti martires mox flammine
Ad passionem properant interriti
Ut te fruantur summo et bono Deo

   Te adiuuante martires effecti sunt
Per seruum tuum pium et sanctissimum
Sabastianum militem fortissimum
Per quos rogamus flebiles ut audias
 Nostras preces noxasque omnes amputes

   Adest dies percomta summis gaudiis
Que decoratam martirum uictoriis
[XCu] Excipit sancta debota ecclesia
Ob hoc decenter in laudes altissimi
Ymnum promamus cantibus armonicis.

   Hic uir inluster meritis ac uerbibus
Ab idolorum ultibus [Forte, cultibus] nefartis
Plebes conuertit diuinis oraculis
Cultores reddit fidei catholice
Et amatores feruidos martirii.

   Promto carorum fratrum nutans animum
Affatu firmat salubri ortamine
Parentum quoque coniugumque subolum
 Adque carorum infidelem animum
Fidei sancte mancipabit cultui.

   Hinc principante plebium Cromatium
Nicostratum uel Claudium uel Castulum
Necnon et Ze simul et Castorium
Adletas fecit Christi Dei filium
Quod incuntanter perferrent martirium.

   Qui innobati salutari labacro
Signis coruscant uirtutibus eminant
Nam quemdam lapsum quassatis iam membribus
Restaurat orans illico Tiburtius
Que cum parentes Christo munus obtulit.

   Hic uir inluster merito Cromatius
Spreto profano cultu idolatrie
Aderens caste discipline fidei
 Nexus dissolbit famulorum libere
Mancipans Christo quos iure possideret;

   Mox se deuotum exhibens Altissimo
Reliquid cuncta mundi transitoria
Adesit mente diuinis obsequiis
Student [Studet] implere indita oracula
Forum spernit et secretum appetit.

   Huic caterba aderent credentium,
Perferre pondus nequibens martirii
Cum quibus idem in Campano litore
Cenobialem uitam geret digniter
Deo se simul cuncti mactant hostia.

   Romuleorum Principes sacrilegi
Ad hec commoti grauius deseuiunt
Et exarsere furoreque rauido
 In persequendo Christi testes fidei
Libamen quoque diis nollent exibi:

   Tunc Papa urbis conuocato agmine
Catholicorum secum remanentium
Quosdam ex illos [illis] consecrat presbiteros
Quosdam honorat decore Leuitico
Ceteros omnes fecit subdiacones.

   Sabastiani auctoris studio
Omnium horum armata confessio
Ad passionem prosilit intrepida
Nam Ze uictrix prima uicit dimicans
Hinc Tranquillinus triunfat felicius.

   Deinde simul Claudius Nicostratus
Castor, uictorque una cum Simpronio
Sacra querentes corpora per litora
 Subito capti ab insidiantibus
Salo immersi pro Christo peremti sunt.

   Post hos beati preliantes pulcrius
Castulus sanctus nec non et Tiburtius
Superant ignes, tortorumque uerbera:
Ense prostrati, migrant ad celestia,
Regno adsciti cum turba angelica.

   Igitur temti ex hinc nobilissimi
Gemini fratres set uni uocabulo
Figuntur ligno ferreis aculeis
Stimulantur planta pedum clauibus:
Fatentes Christum lancea transfossi sunt

   His uniuerso laureati sanguine.
Rutilum sidus lucernaque fulgida
Diu latere nullatenus potuit
 Sabastiani inclita presentia
Ortator quique cunctis fuit strenuus.

   Hic callidorum conuentus insidiis
Regi oblatus extat imperterritus
Et sciscitatur numina cur temneret?
Christum cunctanter laudando confessus est
Esse cum Patre Deum sempiterniter.

   Huius ad uocem furens iudex impius
Iubet in campo hunc sagitis insui
Quo [Quod] genus pene huic ad exitium
Putans prodesse sibi ad uindicium
Amens relinquid ipsum uelut mortuum:

   Nullo beatus dolore conteritur
Cum armaretur diuinis uirtutibus
 Set conualescens iam uirtute preditus
Persecutorem obuiat modestius
Proponens morem Christiani dogmatis.

   Inmanis ille denuo deseuiens
Fraglis concidi Dei sanctum imperat
Indesinenter usque dum deficeret
Set mox ut ipsam perferret sententiam
Spiritum efflat ad patria celica [patriam celicam]

   Adstote Dei gloriosi martires
Adstote Christi milites fortissimi
Ferte faborem uobis obsequentibus
Patrocinate uobis diligentibus
Et sufragate Christiano cetui:

   En clerus omnis adque Sacerdotium
En etas omnis sexus uel conditio
 uestris congaudent odie uictoriis
Prebete cunctis congrua remedia
Ac queque uestris competunt iam meritis:

   Qui postulata conferendo plebibus
Et munimenta Christo seruientibus
Omnibus sitis perenne solatium
Ad reserandum paradisi aditum
[XCuI] Qui huius festum ueneramur gaudium.

   Presta oramus Trinitas indifferens
Desiderata tibi confitentibus
Qui solus nomen Deitatis obtines
Pater cum Filio adque Sancto Spiritu
In Trinitate regnas in perpetuum.
   Amen.

u\. Exultabunt sancti in gloria.



Ymnus in diem sancte Agnetis. XIII Kalendas Februarias.


Agne sepulcrum est Romulea in domo. Ut in eius Festiuitate, die 20. Ianuarii.

u\. Letetur mons Sion et exultent.



Ymnus in diem sanctorum Fructuosi episcopi, Augurii et Eulogii diaconorum. XII Kalendas Februarias.

O triplex honor o triforme culmen. Ut in eius Festiuitate, die 21.

u\. Iustorum anime.



Ymnus in diem sancti uincenti.

Adest miranda passio. Ut in eius Festiuitate, die 22.

u\. In memoria eterna.



Ymnus in diem sancti Babile episcopi. uIII Kalendas Februarias.


[[Figure: [Character] 1Kb] Christus est uita.]

O Sacerdotum inclita corona. Ut in eius Festiuitate, die 25.

u\. Iustorum anime.



Ymnus in diem sancti Tirsi. u Kalendas Februarias.

Exulta nimium turba fidelium. Ut in eius Festiuitate, die 28.

u\. Exultabunt sancti.



Ymnus in diem sancte Agate.

[[Figure: [Character] 1Kb] Xpe celestis.]

Festum insigne prodiit coruscum. Ut in eius Festiuitate, die 5. Februarii.

u\. Speciem et pulcritudinem.



Ymnus in diem sancte Dorote. uII Idus Februarias [Figure: [Character] 1Kb] Insigne festum.



   Te decet ymnus in Syon Omnipotens
Dum quisque reddit uotum in Iherusalem.
Fide sumens in uoto constantiam
Expellit sese cunctis ab inlecebris
Ut te sequatur crucem sibi baiulans.

   Hoc documento priores Apostoli
Egerunt actu fidei probabiles
Hoc predicando fundabere ecclesiam
Materque uera persistens incolomis
Enixa sponsum profert alma pignora.

   In infolatus agmina potissima
Nectareosque fructus in martiribus
In confessores fert donum uberrimum
 Dum gloriatur in regnis celestibus
Se perceptura opes inefabiles.

   Hinc odierno bis binis in testibus
Resultans uictrix transmittit regalia
Tibi rex poli abta uel suabia
Munera uere balde probatissima
Que tuo idem lucrauit ex sanguine.

   In Dorotea ligustra ambrosea
Liliorumque ac rosarum destinat
uel in Callistem Cristetemque uiolas
Oppletas ualde odore gratissimo
uel preciosum ferculum in Teufilo;

   Quorum certatrix Dorotea prior est
Duplici comta laurea prefulgida
uirginitatis nempe hac martirii
 Adeptam fructum in lucro consortium
Sororum duum tertium uel Teufilo.

   Cappadocene Cesaree ciuitas
Hec ciues orta summo in presidio
Specimen urbi prebet imitabile
Fide prepollens uita morum enitens
Martiriali triumfum expediens.

   Opinione huius sacre uirginis
Infandus preses comperta Sabricius
Discutiendam sisti sibi precipit
Temtatur blandis ac suadellis decipi
Idem deterrit minis perasperrimis:

   Quam ut prespexit preses inperterrita
Furens catasta trucidandam sublimat
 Set insons penam incunctanter perferens
Elata uoce nomen Christi predicat
Unum cum Patre fore hac Paraclito.

   Cuius ad finem [fidem] eneruandam callidus
Christetem simul cum Callistem prouocat
Sibimetipsi parilem ut faciant
Set mox correcte per ipsam credidere
Que facta esset celeps iam augustior

   [XCuII] Quis enarrare tua Christe ualeat
Miraculorum opera insignia
Que agis ipse dum sanctos glorificas?
Nam stanti ales presul ad custodiam
Cum corruentes corrigas clementius.

   Afflata cuius uirgo sancta Flammine
Fert iam elapsis salutem sororibus
 Restaurans mentem ortamentis fidei
In his ferborem recreat martirii
Quod properarent hic ad palmam alacres.

   Inlusum ita se dolens Sapricius
Ambarum censet artus cupam urere
Quarum ex nece dum ulcisci nititur
uictrices fecit ethera conscendere
Ad obtinenda diadema regia.

   Gauisa celeps dum ex hoc presisteret
Luenda penis sublimatur stipite
Dilaniatur flagris adque ungulis
Libenter perfert facies [faces] in lateribus
Ad palmas uultum properas illarum.

   Atrocitatem supergressa presidis
Spiculatori perimenda traditur
 Nubtura sponsum iam quoheres martirum
Sibi petenti Teufilo scolastico
Munere misso laureatur sanguine.

   E paradiso destinata munera
Teufilus sumens admiratur stupidus
Trium melorum uel rosarum suabium
Quorum afflatus renouatur uiuido
Credendo laudat Christum Dei Filium.

   Quum esset olim crucis Christi derisor
Confessor factus repente potissimus
Diffuso ore crucifixum predicans
Simulacrorum imposturam in flammas
Funesta coram preside prenuntiat.

   Tunc furens iudex hunc sistit eculeo
Afficiendum penis noxialibus
 Quem ut aduertit uultu imperterritum
Ac pertinacem in fide persistere
Perimit ense mox effecta martirem.

   Ob hoc Redemtor supplices exposcimus
Ut quique horum congaudemus meritis
Et diem festum botibe excolimus
Ab his defensi careamus uitiis
Expiemurque cunctis a deliquiis.

   Hii quoque nostris fabendo miseriam
Conpatiendoque necessitatibus
Cunctis adsistant patroni assidui
Ut nunc ereptos ab aduersitatibus
uicturos secum profeant [prouehant] ad premium.

   Presta quesumus unitas potentia
Summa qui regis seculorum secula
 Ut te fruamus sine fine tempora
Lux angelorum et dies perennius
Sol ipse nobis uigeas perpetuus.

u\. Iustorum anime.



Ymnus in diem sancte Eulalie Barcinonensis.

Fulget honor sepulcri martiris Eulalie. Ut in eius Festiuitate, die 12. Februarii.



Ymnus in catedra sancti Petri. uIII Kalendas Martias.

O Petre petra ecclesie. Ut in hac Festiuitate, die 22.

u\. Gloria et diuitie.



Ymnus in diem sanctorum Emeterii et Celedoni. u Nonas Martias.

Scripta sunt celo duorum. Ut in eorum Festiuitate, die 3. Martii.



Ymnus dicendus Dominicos post Apparitione Domini ad uesperum usque ad Dominico ante Carnes tollendas.


Agni Genitor Domine. Ut in Breuiario, fol. 65.



Ymnus in Carnes tollendas.

Alleluia piis edite laudibus. fol. 137.

u\. Quam dulcia.



Ymnus de Quadragesima.

O Nazarene lux Bethlem uerbum Patris. fol. 144, 145, 146, 147.



Item alius de mediante Quadragesima.



   Fabens redemtis uota abstinentie,
Occurre fessis Dux uerus Emmanuel,
 A quo dicata sanctius ieiunia
Forma futuri noscitur ad gloriam
Opus celeste regni esse ianuam.

   Cui si consors clara sidus rutilans
Ignita lampas misceatur largitas,
Utraque libans celsa quisnam dextra
Riteque compos ut alis pinnigera
uolatu pernix poli adit intima.

   [XCuIII] Insigne cuius Moises misterium
Dei amicus extitit oraculo;
Raptus Elias celi curro igneo,
Fulta tuetur Ninnibe cum ciuibus
Quod uerbi claret ueritatis nuntius.

   Passim deinde tu magister celibum
 Quater dierum decies curriculo
uictor triumfas paradisi heremo,
Morsu delicti abluens ieiunio,
Prorsus resistens temtatori callido.

   Quod nos sequentes usitatim decimas
Saltim dierum nunc litamur hostia:
Tu quoque mitis iugis indulgentia,
Ut holocausta effice pinguissima,
Qua expiemur cordium piacula.

   Poculum esto uite sitientibus,
Fons aque uiue regni sors denarius,
Guile qui gustu in Adam cecidimus,
Surgendo in te ieiunando dapibus
Reficiamus cum supernis ciuibus.

   Qui contritorum usu sacrificio
 Ades latroni in crucis patibulo;
Nobis adesto celitus tu Domine,
Nostri memento, nos de trono respice,
Quos redemisti tuo sacro sanguine.

   Iudex ut ipse quum tremendus ueneris
Preuia cruce angelorum humeris,
Terrore mundum tubeque concusseris,
Cum sanctis ipsi innobati gloriam,
Dextram tenentes euadamus tartara.

   Prestaque summa Trinitas potentia,
Cuncta qui regis seculorum secula,
Ut te fruentes sine fine gloria,
Lux angelorum et dies perennius,
Sol ipse nobis uigeas perpetuus.
   Amen.



Ymnus per dies Sabbatos dicendus in Quadragessima ad Matutinum.



   Aurora iam spargit polum
Terris dies inlabitur
Lucis resultet spiculum
Discedat omne lubricum

   Fantasma noctis decidat
Mentis reatum subruat
Quicquid tenebris orrida
Nox adtulit culpe cadat

   Ut mane illut obtimum
Quod prestolamus cernui
In luce nobis effluat
Dum hoc canora concrepat

   Gloria Patri ingenito
 Gloria Unigenito
Una cum Sancto Spiritu
In sempiterna secula.
   Amen.



Ymnus in Quadragessimam per dies Sabbatos ad uesperum.

Altissimi uerbum Patris. fol. 94.



Ymnus dicendus in Quadragessima per dies Dominicos ad Matutinum.



   Te lucis auctor personet
Huius caterua carmina,
Quam tu replesti gratia,
Anastasis potentia.

   Nobis dies hec innuit
Diem supremum sistere,
 Quam mortuos resurgere
uiteque fassis reddere.

   Octaba prima redditur,
Dum mors habunda tollitur,
Dum mente circumcidimur,
Nobique demum nascimur.

   Quum mane nostrum cernimus
Redisse uictis hostibus,
Mundique luxum temnimus,
Panem salutis summimus.

   Ieiuniorum uictimis
Corpus litamur aridis,
Piisque parsimoniis
Sacris potimur hostiis.

   Hec alma sit sollemnitas
 Sit clara hec festiuitas,
Sit feriata gaudis
Dies reducta ab inferis.

   Gloria Patri ingenito,
Gloria Unigenito,
Una cum Sancto Spiritu
In sempiterna secula.
   Amen.



Ymnus in medianti die festo sibe in Lazaro tam ad uesperum quam ad Matutinum.

uerbum Patris quod prodiit factum caro. fol. 252.

u\. Eripe me Domine.



Ymnus in Ramos Palmarum.

uocaris ad uitam sacrum Dei genus. fol. 334.

u\. uenite filii audite me.



Ymnus de uespera in Cena Domini.


Iam legis umbra clauditur. fol. 354.



[XCIX] Ymnus in Resurrectione Domini.

Psallat altitudo celi. fol. 385.



II Feria.



   Ecce quam [quem] uates uetustis
Concinebant seculis,
Quem prophetarum fideles
Pagine spoponderant;
Emicat promissus olim,
Cuncta conlaudent eum.

   Cantaris infusa limfa
Fit falernum nobile;
Nuntiat uinum minister
Esse promtum ex ydria;
 Ipse Rex sapore tinctis
Obstupescit poculis.

   Membra morbis ulcerosa,
uiscerum putredines,
Mando ut abluantur; inquid:
Fit ratum quod iusserat,
Turgidam cutem repugnans
uulnerum piamina.

   Tu perennibus tenebris
Iam sepulta lumina
Inlinis limo salubri,
Sacri odoris nectare,
Mox apertis ac medulla
Lux reducta est orbibus.

   Increpans uentum furentem
 Quod procellis tristibus
uertat equor summo ab ymo,
uexet et uagam ratem;
Ille iussit obsecundans
Mitis unda sternitur.



III Feria.



   Extimum uestis sacrate
Furtim mulier adtigit,
Protinus salus secuta est,
Hora pallor deserit,
Sistitur riuus cruoris
Qui fluebat perpetim.

   Exitu dulcis iubentus
Raptum abeuum [Forte, ephebum] uiderat
 Orba quem mater supremis
Funerabat fletibus,
Surge dixit, ille surgit,
Matri et adstans retitur.

   Sole iam quarto carentem,
Iam sepulcro absconditum
Lazarum iubet uiere
Reddito spiramine;
Fetidum iecur reductus
Rursus intrat alitus.

   Ambulat per stagna ponti,
Summa calcat fluctuum,
Mobilis licor profundi
Pendulam prestat uiam.
 Nec fatescit unda sanctis
Pressa sub uestigiis.



Iu Feria.



   Suetus antro bustualis
Sub catenis frendere,
Mentis inpos efferatis
Percitis [Percitus] furoribus
Prosilit ruitque supplex,
Christum adesse ut senserat.

   Pulsa pestis lubricorum
Mille formis demonum
Corripit greges subilli [gregis suilli]
Sordida sporcamina,
Seque nigris mergit undis
Et pecus limphaticum.

    Quinque panibus peresis
Et gemellis piscibus,
Affatim refecta iam sunt
Accubantum milia;
Fert equalis ter quaternis
Ferculorum fragmina.

   Tu cibus panisque noster,
Tu perennis suabitas;
Nescit esurire in euum
Qui tuam summit dapem,
Nec lacuna uentris implet,
Set fobet uitalia.



u Feria.



   Clausus aurium meatus
Et sonorum nescius,
 Purgat ad precepta Christi
Grassa queque obstacula,
uocibus capax fruendis
Ac susurris preuius.

   Omnis egritudo cedit,
Langor omnis pellitur,
Lingua uatur [fatur] quam ueterna
uinxerat silentia,
Gestat et suum per orbem
Letus eger lectulum.

   Quin et ipsum ne salutis
Inferi expertes forent
Tartarum benignus intrat,
Facta [Forte, Fracta] cedit ianua
uectibus cadit refulsis [reuulsis]
 Cardo dissolubilis.

   Illa promta ad inruentes
Ac reuertentes tenax
Obice extorsus recluso
Porta reddit mortuos,
[C] Lege uestra et limen atrum
Iam recalcandum patet.

   Set Deus dum luce fulba
Mortis antra inluminat,
Dum stupentibus tenebris
Candidum prestat diem,
Tristia squalentis ethere
Polluerunt [Palluerunt] sidera.

   Sol refulgit et lugubri
Sordidus ferrugine,
 Igneum reliquid axem,
Seque merens abdidit,
Fertur orruisse mundum
Noctis eterne cahos.



uI Feria.



   Solue uocem mens sonora,
Solbe linguam mobilem,
Dic tropeum passionis,
Dic triumfalem crucem;
Pange uexillum notatis
Quod refulget frontibus.

   O nouum cede stupenda
uulneris miracula [miraculum],
Hinc cruoris fluxit unda,
Limfa parte ex altera;
 Limpha nempe dat labacrum,
Tunc corona ex sanguine est.

   uidit anguis immolatum [immolatam]
Corporis sacri hostiam;
uidit et fellis perusti,
uox uenenum perdidit,
Saucius dolore multo
Colla fractus siuilat.

   Quid tibi profane serpens
Profuit rebus nouis
Plasma primum perculisse
uersipelli ortamine?
Diluit culpam recepto
Forma mortalis Deo.



Sabbato.



    Ad brebem se mortis usum
Dux salutis edidit,
Mortuos olim sepultosque
Ut redire insuescerent,
Dissolutis pristinorum
uinculis peccaminum.

   Tunc patres sanctique multi
Conditorem preuium
Iam reuertentem secuti
Tertio demum diem [die]
Carnis indumenta sumunt,
E que bustis prodeunt

   Cerneres quoire membra
De fabilis aridis,
Frigidum uenis resumtis
 Puluerem tepescere,
Ossa neruos ac medulla [medullas]
Glutino cutis tegi.



Ymnus post [Forte, ante] Ascensione Domini.



   Post ut occasum resolbit
uite et hominem reddidit
Arduum tribunal alti
uictor ascendit Patris;
Inclitam celo reportans
Passionis gloriam.

   Macte iudex mortuorum,
Macte rex uibentium,
Dexter in Parentis arce,
Qui cluit uirtutibus
 Omnium uenturus inde
Iustus ultor criminum.

   Te senes et te iubentus,
Paruulorum te corus,
Turba matrum uirginumque,
Simplices puellule
uoce concordes pudici
Pestrepent concentibus.

   Fluminum lapsus et unde,
Litorum crepidines,
Imber, estus, nix, pruina,
Silua et aura, nox, dies,
Omnibus te concelebrent
Seculorum seculis.

   Gloria Patri melodis
 Personemus uocibus,
Gloria Christo canamus,
Gloriam Paraclito:
Qui Deus Trinus et unus
Regnat ante secula.
   Amen.



Ymnus de Resurrectione Domini infra ebdomada ad Tertia. [[Figure: [Character] 1Kb] Certum tenentes.]



   Ihesu Redemtor omnium
Qui morte mortem conterens
Ab inferorum abdito
Die resurgis tertio

   Tu nos misellos quesumus
Pro quos fudisti sanguinem
 Ceno piatos criminum
Reduc polorum sedibus

   Quo hii nobum qui canticum
Tibi obantes precinunt
Adiuncti in celestibus
Te perfruamur largius
   Presta:::::



[CI] In Resurrectione Domini Dominicalis ab octabas Pasce usque in Ascensione.

Te centies mille legionum angeli. fol. 382.



Ymnus in diem sancte Engratie uel decem et octo martirum.



   Bis nobem noster populus sub uno
Martirum seruat cineres sepulcro,
Cesaraugustam uocitamus urbem,
       Res cui tanta est.

   Plena magnorum domus angelorum
Non timet mundi fragilis ruinam
Toth sinu gestans simul offerenda
      Munera Christo.

   Quem Dei dextram quatiens coruscam
Nube subnixus ueniet rubentem,
Gentibus iustam possituros equo
      Pondere libram.

   Orbe de magno caput excitata
Obiam Christo properanter ibit,
Ciuitas quoque pretiosa portans
      Dona canistris.

   Tu decem sanctos reuees et octo
Cesaragusta studiosa Christi,
 uertice flauis oleis reuincta
      Pacis honore.

   Sola in occursum numerosiores
Martirum turbas Domino parasti,
Sola prediues pietate multa
      Luce frueris.

   uix parens orbis populosa Penis,
Ipsa uix Roma in solio locata,
Te decus nostrum superare in isto
      Munere digna est.

   Hinc et Engrati recubant tuarum
Ossa uirtutum quibus efferati
Spiritu mundi uiolenta uirgo
      Dedecorasti.

   Martirum nulli remeante uita
 Contigit terris habitare nostris
Solus tu morti proprie subprestes
      uibis in orbem.

   uibis, ac pene seriem retexis,
Carnis et cese spolium retemtas,
Terra quam sulcos habeat amaros
      uulnera narrans.

   Barbarus tortor latus omne carpsit,
Sanguis inpensus, lacerata membra,
Pectus abscissa patuit papilla
      Corde sub ipso.

   Iam minus mortis pretium peracta est,
Qui uenenatos abolens dolores
Concita membra tribuit quietem
      Fine supremo.

    Cruda te longum tenuit cicatrix,
Et diu uenis dolor hesit ardens,
Dum putrescentes tenuat medullas
      Tauidus humor.

   Inuidus quamuis obitum supremum
Persecutoris gladius negarit,
Plena te martir tamen ut peremta
      Pena coronat.

   uidimus partem iecoris reuulsam,
Ungulis longe iacuisset pressis,
Mors habet pellens aliquid tuorum
      Te quoque uiba.

Hunc nouum nostre titulum fruendum
Cesaraguste dedit ipse Christus,
 Iuge uibentis domus ut dicata
      Martiris esset.

   Ergo ter senis sacra candidatis,
Diues obtato simul et Luperco
Perge conscriptum tibimet senatum
      Pangere psalmis.

   Ede Succesum, cane Martialem,
Mors et Urbani tibi concinatur,
Iulium cantus resonet, simulque
      Quintilianum.

   Publium pangat corus, et reuolbat
Quale Frontonis fuerit tropeum,
Quid bonus Felix tulerit, quid acer
      Cecilianus.

   Quantus Euuoti tua bella sanguis
 Tinxerit, quantus tua Primitiue,
Dum tuos uiuax recolat triumphos
      Laus Apodemi.

   Quatuor post hinc superest uirorum
Nomen extolli, rennuente metro,
Quos Saturninos memorat uocatos
      Prisca uetustas.

   Hec sub altari sita sempiterno
Lapsisque nostris ueniam precatur
Turba, quum seruat procerum creatrix
      Purpureorum.

   Nos pio fletu date perluamus
Marmorum sulcos, quibus est operta
Spes, ut absoluat retinaculorum
      uincla meorum.

    Sterne te toga generosa sanctis
Ciuitas mecum tumulis, deinde
Mox resurgentis animos et artus
      Tota sequeris.
   Gloriam psallat:::::

u\. Exultabunt sancti.



[CII] Ymnus in diem sancti Torquati.

Urbis Romulee iam toga candida. Ut in eius Festiuitate, die I. Maii.

u\. In omnem terram.



Ymnus in diem sancte Crucis. u Nonas Maias.

Pange linguam gloriosi. Ut in eius Festiuitate, die 3 Maii.

u\. Dicite.



Ymnus in Ascensione Domini.

 Eterne Rex Altissime. fol. 395.

u\. Ascendit Deus.



Ymnus de letanias.

Benignitatis fons Deus. Ut in Breuiario fol. 69.



Ymnus in sanctum Pentecosten.

Beata nobis gaudia. fol. 422.

u\. Emitte spiritum tuum.



Ymnus in diem sancti Adriani.

Iherusalem gloriosa. Ut in eius Festiuitate, die 17. Iunii.

u\. Iustorum anime.



Ymnus in diem sanctorum Siriaci et Paule. XIII Kalendas Iunias. [[Figure: [Character] 1Kb] Laudem beate Eulalie.]



    Sacrum tempus in calculo
Anni reuolbit circulus
Resonet laus in coro
Ex ore pleuis et clero.

   Christum Deum imni dicent,
Qui Siriaco martiri
Pauleque eius socie
Robur dedit constantie.

   Preses namque Cartaginis
Illius erat temporis
Anolinus terribilis
Nomen gestabat inmanis.

   Instat sanctos perquirere
Signato Christi nomine
Mox Siriacum et Paulam
 Siluanus duxit in aulam.

   Tunc sciscitati martires
Fatentur Deum in celis
Nam non litare idolis
Almis professi sunt uerbis.

   Ex inc uerba mulcentia
Sanctorum linit pectora
Set temnunt uana delubra
Et Christum credunt in astra.

   Index repletus furia
Sacrata tundit corpora
Penarum mutat genera
Corda non mutat credula.

   Iuxta beneque arbores
Palmarum cesi martires
 Latidum hictu anime
Migrant polorum in ede.

   Moxque Silbanus corpora
Ignis proiecit in flammam
Sed imber ingens e celis
Extinxit impetum ignis.

   Ob hoc precamur Domine
In horum festa martirum
uota cunctorum accipe
Et que postcunt adtribue.

   Quo dum uita peragimus
Eluas nos a uitiis
Et emendati moribus
Pollere fac uirtutibus.
   Deo Patri.

 u\. Iustorum anime.



Ymnus in diem sancti Ihoannis. Natiuitas.

Puer hic sonat Ihoannes. Ut in eius Festiuitate, die 24 Iunii.

u\. Lucerna.



Alius ad Matutinum.

Clange liram Zaccarias. Ibi.

u\. Lucerna pedibus meis.



Ymnus in diem sancti Zoyli. u Kalendas Iulias. [[Figure: [Character] 1Kb] uocis audite.]

Martiris gesta Zoylique corona. Ut in eius Festiuitate, die 27.



Ymnus sanctorum Petri et Pauli.

Apostolorum passio. Ut in eorum Festiuitate, die 29.

 u\. In omnem terram.



[CIII] Ymnus in diem sancti Christofori.

O beate mundi auctor. Ut in eius Festiuitate.

u\. Iustorum.



Ymnus in diem sanctarum Iuste et Rufine.

Adsunt Punicea floscula uirginum. Ut in earum Festiuitate.

u\. Letetur mons Sion.



Ymnus in diem sancti Sperati.

Sperati sancti martiris. Ut in eius Festiuitate.

u\. uox letitie.



Ymnus in diem sancti Cucufa.

Barcinon leto Cucufate uernans. Ut in eius Festiuitate.

u\. Iustum deduxit.



Ymnus in diem sancte Cristine.


uirginis sacre triumphum. Ut in eius Festiuitate.



Ymnus in diem sancti Felicis.

Fons uite Deus perennis. Ut in eius Festiuitate.

u\. In memoria eterna.



Ymnus in diem sanctorum Iusti et Pastoris.

O Dei perhenne uerbum. Ut in eorum Festiuitate, die 6 Augusti.

u\. Ex ore infantium.



Ymnus in diem sancti Laurenti.

En martiris Laurentii. Ut in eius Festiuitate, die 10.

u\. Iustorum anime.



Ymnus in diem sancti Genesi.

O Rerum Domine Conditor omnium. Ut in eius Festiuitate, die 25.

 u\. Iustus ut palma.



in diem sancti Ieronti. [Figure: [Character] 1Kb] Laudem beate.]

Sacratum Christi antestitem. Ut in eius Festiuitate, die 26.



Ymnus in diem sancti Agustini. [[Figure: [Character] 1Kb] Christus est uita.]

Lux Deus Christe pietas redundans. Die 28.



Ymnus in diem sancti Cipriani episcopi.

Urbis magister Tascie. Ut in eius Festiuitate.



Ymnus in diem sancti Mattei. [[Figure: [Character] 1Kb] Clementis festum.]



   Christe tu rerum opifexque operum,
Olimpum regis, aridaque sustines,
Polum decoras lumine sidereo,
 Arbaque reples hominis ex traduce,
Iube ne salum effluat ex limite.

   Tu Protoplausto eiusque prosapie.
Legis que sensum naturale inserit,
Ut ea fratri quem uult sibi inroget;
Demum Moises bis a te in tabulis
Denis accepit preceptis almificis.

   Ex hinc Prophete bis octoni ueniunt,
Populi corda ad salutem instruunt,
Errorem uanum idolorum dextruunt,
Credere Deum te celestem predicunt,
Et prestolare incarnatum proferunt.

   Milibus quinque ducentis in serie
Habens hic mundus annos ab origine,
Tunc uerus Agnus, natusque ex uirgine
 Ter denis in te annos tue tempore
Sic a Iohannis tinctus est baptismate.

   Dehinc prescitos elegis Apostolos
Petrum, Andream, Iohannem, et Iacobum,
Bartholomeum, Iudamque, et Simonem,
Tomam, Filippum, et Alfei Iacobum,
Matteum uero uocans a toloneo [telonio].

   Hinc post ascensum Christe tuum ad celos
Propere pergitque ad Eziopios;
Mox a Candacis Eunuco susceptus est,
Prestigiator liberauit a magos [magis],
In somno uertit dracones seuissimos.

   Exortat cetum uanos deos temnere,
Et Deum uerum Iesum Christum credere.
 Ut paradisi fruantur delicie:
Mox ab Eglippo est arcitus principe
Et prolem eius suscitat a funere.

   [CIu] Rex uidit credit et plebs templum construit,
In quo rex lotus coniuxque babtismate
Quum Eufranone plebs et Eugenia
Almam ducentes uitam in progenie
Usque dum cepit Irtacus regimine.

   Conuocat namque rex rudis Apostolum
Eique regnum spopondit dimidium,
Ut celeps illi detur Eugenia,
Cui bis centum alme in cenobia
uirgines erant sacra cum uelamina.

   Ad hec Matheus Irtaco exortus est
Fas non est seruus Regis sponsam ducere,
 Nec Christi sponsam fas est tue copule
Iungi: Irtacus ob hoc mox Apostolum
Percuti iussit punctum ictu gladii.

   Orans confossum migrat celi anima.
Aurum mox prebet uirgo Eugenia,
Et Christo dignam construunt baselicam,
In qua Matheus requiescit in urnam,
uigent uirtutes per eterna tempora.

   uirgines uri rex precepit; sed flamma
uentus inuergens cremat regis atria:
Mox est percussus totus elebantia
Prolis arreptus demonis seuitia,
Set pater cesus ense efflat animam.

   Rex num mox cepit frater Eugenie,
Beor gestabat nomen ex babtismate,
 Que sanctus martir unxeratque crismate,
Prouincie sunt idemque baselice,
Que canunt Deo dulci modulamine.

   uota rex pleuis Christe ratam [rata] effice.
Languidis fabe, elisosque erige,
Mentis solamen, functis dona requiem,
Arce et pestem, bellum, litem remobe,
Fraterno pacem solida in pectore.

   Supplices Christe uernuli exposcimus,
Adsistat fauctor nobis hic Apostolus
Impetret nostris ueniam sceleribus,
Euulsis cunctis uitiisque funditus,
uita dum instat polleat uirtutibus.

   Gloria Patri personet Ingenito,
 Gloria Christo semper Unigenito,
Gloria Sancto Spiritui Paraclito,
Cuius eterna laus et potentia
Per infinita seculorum secula.

u\. In memoria.



Ymnus in Decollatione sancti Iohannis Babtiste.

Hic Ioannes mire natus. Ut in hac Festiuitate.

u\. In memoria.



Ymnus in diem sancti Hieronimi presbiteri. [[Figure: [Character] 1Kb] Insigne festum.]

Christus est uirtus Patris sapientiam [sapientia]. Ut in eius Festiuitate.



Ymnus in diem sanctorum uirissimi Maxime et Iulie.



   Iucundum nobis hunc diem
Sanguis sacrauit martirum
 uirissimi et Maxime
Iulieque sororis fides

   Exultat in his Trinitas
Impari leto numero;
Polum repletur gaudio
De martirum consortio.

   Trauntur ad supplicium
Nati gente nobilium;
Se nobiles esse credunt,
Mori si possent pro Domino.

   Parari penas imperat
Dum fremit impius iudex,
Sanctos turbare nititur,
Quos conspicit immobiles.

    Suspenduntur eculeo
Crucis armati uexillo
Pro rege uitam ponere
Morti fideles animas.

   Merguntur equore uasto
Saxis colla prementibus
ueloces Christi milites
Ora tangunt quam remiges.

   uasca Caripdis reddidit
Olisipona meruit
Extrema terre finium
Cruore pollet martirum.

   Inde grates persoluimus
Tibi Deo almifico
In Trinitate unico,
Qui das sanctis auxilium.

    Ob hoc precamur, Domine,
In horum festa martirum
uota cunctorum accipe,
Et que poscunt adtribue.
   Presta . . . .



Ymnus in diem sanctorum Fausti, Ianuarii et Martialis. [[Figure: [Character] 1Kb] Christe rex mundi Creator.]



   Misticum melos persoluat,
Et adtollat laudibus
Plebs dicata Deo Patri,
Et honore debito
Ymnum dulciter decantent
[Cu] Christo et Paraclito.

   Pro triumphis beatorum
 Fausti, Ianuarii,
Tertiusque Martialis;
In agone uicerunt
Trinitatem confitendo
Suscepti martirio.

   uoce declamans fidelis
Beatorum titulis,
Qualiter uicerunt hostem
Suis cum suppliciis,
Trinitatem confitendo
Adepti sunt gaudio.

   Manibus cruentus hostis
Cum atroci ungula
Consecrata beatorum
Laniari corpora,
 Tensos pariter cesosque
Urens flamma cruciat.

   Inde oculis euulsis
Cutenorum capita,
Neruorum conpage soluta
Seruat tunc crudelitas,
Conteret piorum ossa
Et medulla penetrans.

   Dextera protecti Christi
Non timent incendia,
Angelica medicina
Reformantur lumina,
Confractaque solidantur,
Et curantur uulnera.

   Stupet tirannus ualde
 Tanta in miracula
Cum incolomes uideret,
Quos perire iusserat;
Qualiter uicissent cuncta
Tormentorum genera.

   Illi patienter ferunt,
Quod furentes inferunt,
Scientes quod pro Christo
Tanta qui pertulerant,
Celitus adquirant lucra
Que fruuntur iugiter.

   Quidam cernebant uenire
Missa celi munera,
Angelorum magna turba
Sursum expectantium,
 Ut sanctorum coronaret
Gloriosa capita.

   Adestote sancti Dei
Supplicanti populo
Et petentibus prebete
Quesitum remedium,
Regnum ut participentur
uestro in consortio.
   Presta . . . .

u\. Iustorum.



Ymnus in diem sanctorum Cosme et Damiani.

Plebs Deo dicata pollens. Ut in eorum Festiuitate.

u\. Pretiosa.



Ymnus in diem sanctorum Seruandi et Germani. [[Figure: [Character] 1Kb] Christe rex mundi.]

 Christe uerus Rex sanctorum. Ut in eorum Festiuitate.

u\. Exultabunt.



Ymnus in diem sanctorum uincenti Sabine et Cristete.

Huc uos gratifice plebs pia conuocat. Ut in eorum Festiuitate.

u\. Ut supra.



Ymnus in diem sancti Martini episcopi

Martine confessor Dei. Ut in eius Festiuitate.



Item Ymni de Sanctis.



Sanctorum meritis inclite gaudia
   Pangamus socii gestaque fortia
Nam gliscit animus promere cantibus
      uictorum genus obtimum

Hii sunt quos retinens mundus inorruit
   Ipsum nam sterili flore per arduum
    Spreuere penitus teque secuti sunt
      Rex Christe bone celitus

Hii pro te furias adque ferocia
   Calcarunt hominum seuaque uerbera
   Cessitis lacerans fortiter ungulas [Cessit iis . . . ungula]
      Nec carpsit penetralia

Ceduntur gladii more uidentium
   Non murmur resonat non querimonia
   Set corde tacito mens bene conscia
      Conseruat patientia

Que uox que poterit linguam retexere
   Quod tu martiribus munera preparas
   Rubri nam fluido sanguine laureis
      Ditantur bene fulgidis

 [CuI] Te Trina Deitas unaque poscimus
   Ut culpas abluas noxia subtraas
   Des pacem famulis nos quoque gloriam
      Per cuncta tibi secula



Alius.



   Rector Redemtor et Conditor
Qui tuis olim seruulis
Huius dedisti seculis
Oblectamenta temnere

   Nobis refunde celitus
Tuum Patrisque comparem
Quo corda nunc tepentia
Confraglent igne proprio

   Illic relictis terreis
Te inspirante perciti
 Strages secuti corporum
Regnum poli adepti sunt

   Prostrati unde quesumus
Quo ob triunfos martires
Ymnum Deo persoluimus
Nunc annuis recursibus

   Ipsorum interuentibus
Cunctos ablutos sordibus
Sursum reduc ab infimis
Sacris reformans sedibus
   Presta . . . .



Alius.



   Rex gloriose martirum
Corona confitentium
 Qui dispuentes terrea
Perducis ad celestia

   Aurem benignam protinus
Appone nostris uocibus
Tropeo sacro pangimus
Ignosce quod deliquimus

   Tu uincis in martiribus
Parcendo confessoribus
Tu uincis nostra crimina
Donando indulgentia



Alius.



   Eterna Christi munera
Et martirum uictorias
Laudes canentes deuitas
Letis canamus mentibus

    Ecclesiarum principes
Illic triumfales duces
Celestis aule milites
Et uera mundi lumina

   Terrores [Terrore] uicto seculi
Penisque spretis corporis
Mortis sacre compendio
Lucem beatam possident

   Traduntur igne martires
Et bestiarum dentibus
Armata seuit uinculis
Tortoris insana manus

   Nudata pendunt uiscera
Sanguis sacratus funditur
Et permanet immobilis
 uite peremnis gratie

   Deuota sanctorum fides
Inuicta spes credentium
Perfecta Christi caritas
Mundi triumfant principes

   In his paterna gloria
In his uoluntas Spiritus
Exultat in his Filius
Celum repletur gaudium

   Te nunc Redemptor quesumus
Ut martirum consortio
Iungas precantes seruulos
In sempiterna secula



Alius.



   Laudes sanctorum martyrum
 Quos sacra fecit passio
Christi conformes glorie
Puris canamus mentibus

   Quos de futuris premiis
Securos celi milites
Nec mundi uobit uanitas
Nec terror fregit impius

   Non tenebrosi carceres
Honus ceruicis ferreis
Non manices uel conpede
Mentes mutarunt gaudia

   Eterni fontis etiam
Semel rigati poculo
Sitim presentis corporis
 Refrigerabat spiritus

   Negato pane fortius
Non fame sentit sanctitas
Quos pascit uerbo solito
Fide uibebant uberes

   Cordis probato robore
uelcantes tot molestias
Agon suscepit publicus
uitam petentes martires

   Sic sancti quos non fregerant
Carcer famis et uincula
Alacres in supplicia
Mundi uicerunt principem

   Suum Factorem Dominum
Christum sequentes martires
 Post ignes truces gladios
Eternis florent premiis.



[CuII] Ymni de uno Iusto.



   Deus tuorum militum
Sors et corona premium
Laudes canentes martiris
Absolbe nexu criminis

   Hic nempe mundi gaudia
Et blandimenti noxia
Caduca rite deputans
Peruenit ad celestia

   Penas cucurrit fortiter
Et sustulit uiriliter
Pro te refundens sanguinem
Eterna dona possidet

    Ob hoc precatu supplices
Te poscimus piissime
In hoc triumfo martiris
Dimitte noxiam seruulis.



Alius.



   Deus inmensa Trinitas
Unitas semper gloria
Pater Christe Paraclite
Rerum inuicte Domine

   Qui largitate muneris
Tuo prestasti martiri
Cuius festa uotissima
Quam celebramus odie

   Tormentaque seuissima
Hac uaria supplicia
 uictrice tua dextera
Mente robusta pertulit

   Cuius adclines Domine
Te deprecamur largius
Etherea consortia
Celsa dona fastigia

   Qui princeps esse principum
Rex misticus agnosceris
Agnita nostra crimina
Larga dele clementia

   Aduentus ut cum fulgidus
Tuus Christe patuerit
Tuo ducante martire
Leti pergamus obuiam.



Alius.



   Martir Dei qui unicum
Patris sequendo Filium
uictrix triumfas hostibus
uictor fruens celestibus

   Tui precatus munere
Nostrum reatum dilue
Arcens mali contagium
uite remobens tedium

   Soluta sunt iam uincula
Tui sacrati corporis
Nos solue uinclis seculi
Amore Filii Dei

   Tua accedat pietas
Qui Patri quequalis es
 Simul et Sanctum Spiritum
uiuens per omne seculum.
   Amen.



Ymnus unius Confessoris.



   Summe Confessor sacer et sacerdos
Temporum meta rota torquet anni
Tempus est nobis tibi consecratum
      Pangere festum.

   Presul insignis meritisque clare
Te sacra cleri populique turba
Corde prostrati pietate multa
      uernula Patrem

   uota cunctorum relegas in aula
Regis eterni fobeas utrumque
Ordinem cuius pius extitisti
       Pastor in urbe

   Questibus cunctis referunt gementes
Gestis culparum lachrimisque pandunt
Pessime mentis animeque nigre
      Crimine dira

   Dignaque pena reuocat in ora
Nostro cum duro miseros perurguet
Pendere mundo uariante facta
      Celitus ira

   Tu procul casu proibe tonantis
Pelle peccata tenue furorem
Pestis et morbus petimus recedat
      Sospite cibe

   Moribus cultis moderare uitam
Confert et sudam placidaque mentem
 Corda uirtutum meditentur arma
      Munera Christi

   Sancte tu prebe quotiens rogaris
Profluos fructos plubiasque largas
Credimus cuncta Domino fauente
      Te dare posse

   Credimus Christum pretium laborum
Premium iustum studiis dedisse
A quibus artus etiam solutus
      Morte bearis

   Gloria Christo patulo canamus
Ore prestantis [prestanti] sibi seruienti
Tanta qui pollet Deitate simplex
      Trinus et Unus.



Alius.



   Deus inmensa Trinitas
Corona confitentium
[CuIII] Et magna laus martirum
Sume preces fidelium.

   Huius sancti pontificis
Et confessoris merita
Prestes nobis solacia
Cunctaque purges noxia

   Ut confitentes erigas
Et peccatores redimas
Donando indulgentia
Et conferendo gratia

   Et ut uir hic confessus est
Tuum nomen mortalibus
 Ita deuotis mentibus
Te fateamur omnibus



Ymnus de uirginibus.



   Ihesu corona uirginum
Quem mater illa concipit
Quem sola uirgo parturit
Hec uota clemens accipe

   Qui pascis inter lilia
Septus coreis uirginum
Sponsas decoras glorie
Sponsisque reddens premia

   Quocumque pergis uirgines
Secuntur adque laudibus
Post te canentes cursitant
Innosque dulces insonant

    Te deprecamur largius
Nostris adauge mentibus
Nescire prorsus omnia
Corruptionis uulnera.



Ymnus de una uirgine.



   uirgines proles opifexque matri
uirgo quem gessit peperitque uirgo
uirginis festum canimus tropeum
      Accipe uotum

   Hec tua uirgo duplici beata
Sortem dum gessit fragilem domare
Corporis sexum domuit cruentum
      Corpore seclum

   Inde nec mortem nec amica mortis
Seua penarum genera pauescens
 Sanguine fuso meruit sacratum
      Scandere celum

   Huius obtentu Deus alme nostris
Parce iam culpis uitia remittens
Quo tibi puris resonemus almum
      Pectoris ymnum

   Gloria Patri Genitoque proli
Et tibi compar utriusque semper
Spiritus alme Deus unus omnis
      Tempore seclis.
      Amen.



Ymnus in sacratione baselice.



   Ecce te Christe tibi cara semper
Te Redemptorem omnium potentem
Supplici poscit pietate patrem
       Turba precantum.

   Hic sacra ut sedis tua sempiterna
Perpetim constet maneatque nostris
Proxima culpis ueniam perhactis
      Corpore corde

   Porta hic celi pateat sedentis
Clausa damnatis reserata iustis
ueritas uita uia lux et ignis
      Influe mitis.

   Hic homo uerus Deus et magister
Petra et pastor obis et sacerdos
Panis et uitis sator et creator
      Respice plebem

   Hic manet [Forte, manat] rupis latices beatos
 Abluet noxas uitiis peremtis
Innobet mentes maculas remotis
      Fonte perennis

   Hic caput membra propria reuiset
Lectio pascat populos aperta
Sponsus ut tradat animis amicis
      Oscula sancta

   Fraglet hic uirtus species decora
Summat hic dogma doceatque corda
Inriget summa dubiam patentes
      Pectora uita

   Lapsus et mestus pariterque lugens
Fessus et languens simul omnis errans
Quippiam quisquis humilis precatur
      Omnia prestat
    Gloriam psallat::::



Ymnus in anniuersario sacrationis baselice.



   Christe cunctorum dominator alme
Patris eterni genitus ab ore
Supplicum uota pariter et ymnum
      Cerne benignus

   Cerne quod puro Deus in honore
Plebs tua supplex resonet in aula
Annua cuius reueunt colendum
      Tempore festum

   He [Hec] domus rite tibi dedicat
Noscitur in qua populos sacratum
Corpus adsumit bibit et beati
      Sanguinis austum

   Hii sacrosancti latices ueternos
 Diluunt culpas perimuntque noxas
Crismate uero genus ut creetur
      Christicolarum

   Hic salus egris medicina fessis
[CIX] Lumen orbatis ueniamque nostris
Fertur offensis timor adque meror
      Pellitur omnis

   Demnis seua perit hic rapina
Peruicax montrum pauet et retemta
Corpora linquens fugit hic remotus
      Ocius umbras

   Hic locus nempe uocitatur aula
Regis inmensi niueaque celi
Portaque uite patriam petentes
      Accipit omnes

    Turbo quam nullus quatit aut uagantes
Diruunt uenti penetrantque nimbi
Non tetrus ledit piceus tenebris
      Tartarus orrens

   Quesumus ergo Deus ut sereno
Annuas uultu famulos gubernans
Qui tui summo celebrant amore
      Gaudia templi

   Nulla nos uite cruciet molestas [molestia]
Sint dies leti placideque noctes
Nullus ex nobis pereunte mundo
      Sentiat ignes

   Hic dies in quo tibi consecratam
Conspicis aram tribuat perennem
 Gaudium nobis uigeatque longo
      Tempore husu

   Gloriam summo resonet Parenti
Gloria Christo pariterque sancto
Spiritui dulci modulemur ymno
      Omni per euo.



Ymnus in restauratione baselice.



   O beata Iherusalem
Predicanda ciuitas
Que tuis leta triumfis
In supernis ciuibus
Innobata regis amplo
Claritatis stigmate

   Fulgidum gestans honorem
Plena mater filiis
 Pacis alme gloriosis
Letabunda finibus
Rite restaurata claro
Sanctitatis lampade

   Hic tui templi refulget
Sanctior memoria
Iure restaurationis
Lucido fundamine
Quum decoris pollet hacto
Dignitatis sidere

   Te precamur hic adesse
Conditor sanctissime
Hicque promtus consecrandis
Sedibus inlabere
 Adque consecrator ipse
Hic adesto iugiter

   Iam templum tui honoris
Effice nos seruulos
Non caro non corda nostra
Militent discrimini
Set tuo sacro dicati
Seruiamus nomine

   Hic tui altaris aram
Quum decoris gloriam
Rite rursus preparatam
Rex superne uisita
Hic tua uirtus redundet
Hic honor refulgeat

   Regis hoc altare summi
 Sit coruscum lumine
Sit honore mancipatum
Sit repletum munere
Sit beatum sit serenum
Sit placens Regi Deo

   Hic tibi nostrorum alma
Cordium altaria
Consecra superne index
Innobans nos gratia
Sedibus inlapse donans
De supernis munera

   Ut tibi per omne seclum
Trinitas sanctissima
Sit honor inmensa uirtus
Et perennis gloria
 Qui Deus in Trinitate
Permanes in secula.
   Amen.



Ymnus in ordinatione episcopi.



   uerus Redemtor Christe lumen luminis
Imago Patris splendor inuisibilis
De Patre natus antecedens tempora
Ex matre uero prodiens in tempore
Promissionis fedus implens deuite

   Tu es sacerdos tu sacerdotes creas
Tu principatum sortis huius floride
Aaron dedisti consecrator inclite
Perfusione sacri sancti unguinis
Et ueste sancta uultum eius predicans

   Sublimen cuius in caput premittitur
 Nitens oliuum mitra auri lammina
Stola decoris uestimento poderis
Ambitur idem quem sacratum nuntiat
Inpressa uesti et colorum dignitas

   Cuius iacintus torta bissus purpura
Cuius dicati preferentes gloriam
uestis sacrata ora tintinabulis
[CX] Erat corusca rite dependentibus
Ut templum intrans audiretur pontifex

   Distincta gemmis pulcritudo temporis
Affigebatur sub figuris obtimis
Izmaracdus illic Sardius topatius
Onicinus carbunclus ligurius
Saffirus iaspis et nitens crisolitus

   Berillus inde seu acates fulgidi
 Cum amitisto ordinis sui loco
Distinctionis iuris illic positi
Dabant future gratie signaculum
Quod hec figure nuntiarent te Deum

   Cuius dicate sacramentum gratie
Temtum per umbras transiendo seculi
Peruenit ad te liberator obtime
Ut que [quem] figure precinebant mistice
Completa in te ueritas ostenderet

   Hinc finis ipse legis ad iustitiam
Mundi reatum proximans detergere
Oblatus ipse tu oblator consecrans
In Patri aram conlocatam uictimam
Hoc sacramento suscitans ecclesiam

    Caput cui factus et ducator preuius
Duces in illam presulesque conlocans
Quorum regatur instruenda legibus
Ut erudita gratia pontificum
uitare possit damna seua mortium

   Hinc te corona Christe fratrum postulat
Succesionis clara huius gratia
Descendat in his quo futuros preligis
Uni columbe preferentis principes
Apostolatus gloriam his conferens.



Ad Matutinum.



Adest diei Christe consecratio
Honoris illi suscitati Antestitem
Nostri recursu innouate temporis
Qua hunc uel omnis personare conuenit
 Ecclesiarum deputatos principes

   Sint sacrosancto consecrati unguine
Sint sanctitatis prenitentes lampade
Compunctionis compluantur munere
Confessionis innobentur cantico
Omni repulso criminum contagio

   Sint carne puri sint et hore fulgidi
Sint ospitales sint amantes inuicem
Signis coruscent sanitatum compotes
uirtute pellant spiritus demonia
Et ueritatis conualescunt gratia

   Retorta bissus castitatis fulgide
Et unitatis punice concordia
Indesinenter corda horum repleant
Que dum patenter mentibus insederint
 Adstare possent Christi ad aram liberi

   Sit his potestas et ligare et solbere
Episcopalis probra preuilegio
Curare morbos corporum uel mentibus
Compassionis ferre testimonium
Portare motum litis orte scandalum

   Ut de peractis sanctitatis cursibus
uite coronam qua parasti omnibus
Te Christe uero corde diligentibus
Hic consequantur post triumphos seculi
Regno perenni consecrandi perpetim

   Sit Trinitati sempiterna gloria
Honorque sumus et potestas inclita
Que Trinitas Pater Patrisque Filius
Cum spiritu unus Deus substantia
 Per cuncta regnat in seculorum secula.



Ymnus in ordinatione regis.



   Inclite Rex magne regum
Consecrator principum
ueritas signa Patris
Christe uero crismate
Quo fabente regna durant
Adque regem imperant

   Prouee regnum fidelis
Principis ad gloriam
Unguine sacro nitescat
Sanctitate floreat
Fulgeat uite corona
Polleat clementia

    Gaudeat cum plebe totus
Tota plebs cum principe
Sit dies natalis huius
Feriata gaudio
Sit piis omnino uotis
Plena exultatio

   Ut pie tenendo regnum
Quum beatis moribus
In quibus nunc principatur
Sic modestus imperet
Quo simul cum his fruatur
Sempiterno munere



In natalicio regis.



   Anni perhacto circulo
Ades dies celebrior
 Natale nobis principis
Noba recursi temporis

   Quo matris aluo proditus
Diem petiuit seculi
Lucisque huius pro die
Intrauit ortum nesciens

   Hunc tu creator obtime
Cunalibus infantie
uectum per oras temporum
[CXI] Perfectum abtas in uirum

   Quem disciplinis erudis
Gratis peragens sensibus
Maturitate temporis
Honore ditas regio

   Ob hoc Deus te poscimus
 Ut huius adsis questibus
Fabe rogantem munere
Poscentis audiens precem.



Ymnus de profectione exercitus qui usque in reuersione dicendus est diebus letaniarum.



   O uerum regimen Christe fidelium
Qui uita uia es hac pia ueritas
Lustrans conspicuo lumine credulos
      Obscurans quoque perfidos

   Tu es unigena alma redemtio
Tu uerus genitor nosque clientuli
Tante lacrimis pectora tundimus
      Intende pie supplices

   Rectores humiles quesumus patrie
Cum cunctis sibimet plebibus creditis
 Directo itinere inclite ducito
      Dans pacis bona omnibus

   Moysi qui famulo ad precem intuens
Ponti purpurea equora diuidens
Traducis cuneos Israheliticos
      Siccato maris alueo

   Et qui ad nicilum principis illius
Faraonis opus calle potissimo
Calcando rediens impium ilico
      Mersis linfa superfluens

   Eius quique pius questibus annuens
Frendens preualide mox truculentior
Diuinis Amalec plectitur hictibus
      Consumtis suis omnibus

   Dux esto placidus his tuis seruulis
 uirtus angelica illis adereat
Custus inuigilet his tua gloria
      Qui es summa benignitas

   Ut tamquam uituli plebs tua commeans
Ex grege fidei ausibus liberis
Gentes barbaricas cornibus uentilet
      Ac planta terat impios

   Hostiles acies telaque bellica
Que frustrat minitrat [Forte, frustra minitat] turba satellitum
In necem populi tendere acrius
      Euerte Deus funditus

   Cuius presidio inclitus belliger
Dauid opilio mente tirannidem
 Goliam subigiens saxeo impetu
      Letus munere redditur

   Post hunc qui etiam tempore postero
Iudam munificum efficis prelio
Clemens saluiuica castra fidelium
      Depellens cito tedium

   Nostrorum gemitus aspice principum
uulgi funerea murmura contuens
Ex iusto iugulo deseca emulos
      Tu regum pater omnium

   Non nostris noceat pugio finibus
Set firmes animo principis incliti
In cunctis uigeat robore gratie
      Facti undique compotes

   Defende populum uindice dextera
 Quem sacro pretio sanguinis emtus est
Hac uero labacri gurgite abluens
      Toth sacras tibi militer [milites]

   uictricem tribue Christe de hostibus
Palmam Christicolis celitus regibus
Ex totis uiribus te redamantibus
      uota uita et actibus

   Nunc cepta peragant gressibus prosperis
Cum pace redeant sedibus propriis
Pactumque recinant ymnum in etheris
      Huiusce tibi uocibus

   Sit Trino Domino gloria Unico
Regnum perpetuum aucta perennitas
Qui semper famulis comta corona es
      Regnans seculis omnibus. Amen.



Ymnus pro uaria clade.



   Rex eterne Deus fons pietatis
Spes tranquilla salus uera medella
Defesis requies pascua uite
Lux indeficiens parce redundans

   Ad te mest ficati murmura dantes
Adclines famuli adsumus omnes
Nollensque miseros morte punire
Conuersos potius uiuere magis

   Tu es confugium illut opacum
Ad quod dum titubans conscia culpis
Mens tandem properat percipit idem
Pro fraglis ueniam adque salutem

   Nos unde nimium territi actum
 Quos cladis ualide plectitur hictu
Ad te confugimus alme Redemtor
Ut culpam pietas mox sequatur

   Mortem quam minitans uoce profeta
Olim uaticinat sic Iheremias
uidemus proprius percite nostras
Nunc intrare domos adque fenestras

   Dauidque grauius tempore fluxit
Urbem depopulans impia clades
Nostris pro meritis finibus instans
Iam quoque gladio uindice truncat

   [CXII] Morbi ecce lues longius crasans
Ad nos procliuior pene uicinat
Ad nunc pro uitiis proxima nostris
Consiscit perimens agmina plebis

    Quosdam mortificans durius partes
Mittit funereos fibrium ignes
Ex quibus putriflua reddita membra
Non flat spiritus nec pulmo anelat

   uirtus nulla uiget carnis humane
Subsistit facilis fessa dolore
Hac laudis facie cuncta tabescunt
Ut cera solito igne fugatur

   Infantes iuuenes sexus utrisque
Etas ipse senum cignea iamque
Lactantes etiam ubera matrum
Prostratur pariter uulnere diro

   Replet te nimium ciuibus urbes
Castella populis uillule omnis
Effecte uacue sunt solitudo
 Cultore manet arida tellus

   Hanc peccata plagam nostra merentur
Hoc nostrum facinus parturit ulcus
Hec funesta quoque nempe iumenta
Admissa tribuunt nostra luenda

   Hac proinde pium cernui omnes
Sanctum Christe tuum quesumus uultum
Qui semper bonus es adque benignus
Contritos releba corde piatos



Ad Sexta. [[Figure: [Character] 1Kb] Rex eterne]



   Iram quam merito sternimur auctor
Iam suspende cito iure paterno
Mucronemque plage ualde frementem
 A nostris propitius partibus pelle

   Dele iam maculas mente patratas
Purga quidquid inest uulnus inicum
Nodos perfidie redde solutos
Hac seuum quoibe celitus hictum

   Pro nobis pietas tua te poscat
Spiraque tuis inclite sanctis
Talem pro miseris summere uocem
Que intrare tuas possit ad aures

   Iam uide gemitus aspice planctus
Rugitum populi presulum adque
Sacrorumque pius principum audi
Singultus lacrimas flebiles questus

   Nobis immeritis commoda aurem
Ne quamuis grauidos ponderis mole
 Consummas facili ulceris labe
Quas sacro redimis ipso cruore

   Fletum qui sceleris Nineuitarum
Commutans melius ethere repente
Mortem quam timidi iam metuebant
Clemens innocuam esse quiuisti

   Toth tantaque tuum murmura nostra
Scandat flammigerum culminis arcem
Ex quo saluiuicum rite fomentum
Cunctis adueniat ocius abtum

   Temtos magne plagam inguinum omnis
Incursis mortis uarios acerue
Inpressum redige noxia queque
Dextera sancta tua parcitus arce

   Celestis medice Christe tremende
 Incursus uarios mortis acerue
Inpensum redige tuque potenter
Languenti populo pande uigorem



Ad Nona. [[Figure: [Character] 1Kb] Rex eterne]



   Huius supplicium pestis amare
Depelle opifex crimine demto
Ut moruifuens [Forte, morbi fugiens] dira uetustas
Succedat populis aucta uenustas

   Mercedis proprie unguine sancto
Fauctor deuilia membra fobeto
Neruos conglomera iam resolutos
Et uitam tribuens ablue nexus

   Ad quamquam grauior culpa subinstet
Maior namque tua gratia polleat
 Quo nostri honeris uincla resoluens
Concedes ueniam deuita laxes

   Presta Ingenite gloria summa
Semper cum Genito omnia imples
Compar spiritui Trinitas una
Hac uera Deitas secla gubernans.



Ymnus de sterelitate pluuie.



   Squalent arua soli pulbere multo
Pallet siccus er terra fatescit
Nulla roris onus nulla uenustas
Quando nulla uires gratia florum

   Tellus dira sitit nescit aroris
Fons iam nescit aquas flumina cursus
Erbam nescit humus nescit aratrum
Magnorum rupta patet turpis iรคtu

    Estu ferbet humus igneus ardor
Ipsas urit abes frondea ramis
Fessis tecta negant pulbis arene
Sicco dispuitur ore uiantis

   uentis ora fere bestia uentis
Captantesque uiri flammina uenti
uentis et uolucres ora recludunt
Hac mulcere sitim fraude uolentes

   Fetus cerba suos pignera cerba
Fetus cerba siti fessa recusat
Fetus cerba pios mesta relinquit
Quesitam quoniam non ueit erbam

   uenerunt iuuenes pocula noti
Querentes puteum limfaque fugit
 [CXIII] Et uasis uacuis tecta reuisunt
Fletu seu proprio ore uibentes

   Bos presepe suum linquid inane
Pratorumque uolens carpere gramen
Nudam uersat humum sic pecus omne
Fraudatum moriens labitur erbis

   Radices nemorum rustica plebs
Explorat miseros curba labore
Solarique famen cortice querit
Nec sucos teneros arida prestet

   Hanc peccata famem nostra merentur
Set mercem propriam Christo fobeto
Quo culpa grauior gratia maior
Iusti supplicii uincla resolbat

   Iam celum reseres arbaque laxes
 Secundo placidus imbre rogamus
Elie meritis impia secla
Donasti plubiam nos quoque dones

   Eterne Genitor gloria Christo
Semper cum Genito sit tibi sancto
Compari Spiritui qui Deus unus
Pollens perpetuis inclite seculis. Amen.
   u\. Rigans Deus montes.



Ymnus de ubertate plubie.



   Obduxere polum nubila celi
Absconduntque diem sol [sole] effugato,
Noctes continuas sidere nudas
Et lune uiduas carpimus olim.

   Ether dira micat igne corusco,
Concusoque tremit cardine mundus,
 Celi porta tonat, raptaque credas
Axis etherei uincla resolui.

   Excrescunt pluuiis equora ponti,
Nec fines proprios iam freta norunt,
Terrarum tedio fluctuat unda,
Errabunda secat arua carina.

   Portus nauta suos litora nauta
Secessusque suos nauta requirit
Ospes nauta satis uitibus ospes
Messes nauta supernauigat hostes.

   Flentes agricole culta relinquunt,
Spectans naufragium triste laboris
Messi leta natat semina census
Nati tecta petunt aruaque migrant.

   Cernas alta domus culmina ferri,
 Et mutatis locis lumina poni,
Mestas inter abes ludere pisces
In tremulis ludere tectis.

   Euersa uideas arbore nidos
Pullis quum teneris per freta duci,
Nec matrem exilio ponere curas
Maioresque metu cogere fretas.

   Spectat turba uirum turba fenestris,
Spectat feminei turba pudoris,
Deploratque famam turba precantium,
uictum nauigiis nauta ministret.

   Ihesu parce tua morte redemtis,
Prior dillubium pertulit etas,
Ut mundaret aqua crimina terras,
Set mundata tuo sanguine terra est.

    Ramum missa ferens hore columba,
Ramum pacifere munus olibe,
Exutas liquido flumine terras
Leto significat lapsa uolatu.



Ymnus de nubentibus.



   Tuba clarifica plebs Christi reuoca
Hoc in ecclesia uotiua gaudia
Fide eximia celebra monita,
      Confitere piacula.

   Rite magnalia clange deifica,
Celicas ianuas patentes intona
Quos [Quas] dira truserat ueneni inuidia,
      Iam Christus cuncta reserat.

   Sit fera framea serpentis lancea
 Adam protoplaustum primeuum incolam
Eua feminea polluit labia,
      Et expulit a patria.

   Usurpant uetita ligni pomifera
Deceptis oculis cernunt squalida
Exusta corpora flamma anguifera
      Dolendo gignunt pignera.

   Epitalamia usque dum reddita
uoce paradica receptant gratiam,
Crescite clamitat replete aridam,
      Ornate tori talama.

   Pistis nardifica arba ambrosea
Cum Christum celicum uirgo puerpera
Redimens miseros ad uitam inuita
      Plaudete euangelizat.

    Coreis timphanis exulta musica,
Et redde Domino uota perennia
Qui crucis gloriam [gloria] eruit animas,
      Quas coluber momorderat.

   Pusilla copula adsume fistulam,
Liram et tibiam, prestepe canticam
uoce organica carmen melodia
      Gesta psalle diuitica.

   Fecunda Domine presentes nuptias
Prole dignissima, qui tibi seruiant,
Et tuo nomini gratias referant,
      Benedictique permaneant.

   Cithara iubila, cimbala concrepa,
Cinara resona, nablum tripudia
Excelso Domino qui regit omnia
       Per cuncta semper secula.
         Amen.



[CXIu] Ymnus generalis de infirmis.

Xpe celestis medicina patris. Fol. 105.



Ymnus generalis defunctis.

Christe Rex mundi creator. Ut in officio defunctorum.



Ymnus in exequias defunctorum dicendus.

Deus igne fons animarum. Ut in officio defunctorum.



Ymnus unius defuncti.



   Hinc functionis dies est
Credenti in te Rex Deus
Functi fidelis spiritus
Traduc coris celestium.

    Huius tenebras discute,
Peccata huius dissice;
Locetur in celestibus
Iunctus polorum cibibus.

   Serena huic micet dies,
Sidus perenne splendeat;
Nullus tenatur tediis,
Summis feratur gaudiis.

   Ut inferorum carceres
Et claustra queque orrentia
Pertransiens, in ethera
Celi fruatur patria.

   Hinc et recepto corpore
Resurgat hic ad gloriam
 Tementis aucte gratie
Laudans perennis incola
   Presta:::::



Ymni Dominicales cotidiani.

Inuentor rutilis dux bone luminis. Fol. 91.



Alius.

O lux Beata Trinitas. Fol. 113.



Alius.



   Intende nostris precibus,
Intende iam propitius
O Christi mundi gloria,
Festumque lumen inriga.

   Te uespertina oratio,
Te matutina concinat,
Tibi indefesse personet
 Ymnum cum dulci carmine.

   Te uesperi laus congrua,
Te matutina uox canet;
Tibi omne tempus personet
Ymnum perennis glorie.



Alius.



   Lux uera lucis claritas.
Lucis manens hereditas,
Laus in tenebris promitur,
Precantibus spelndor detur.

   Te tempus omnis temporis,
Te quicquid in nobis uiget
Conlaudet in perpetuis
Eternitatis seculis.



Alius.



   Deus creator omnium
Polique rector, uestiens
Diem decora lumina,
Noctem sopora gratie.

   Artus solutos ut quies
Recedet labores usui,
Mentesque fessas allebat,
Luctusque solbat anxios.

   Gratos peracto iam dies
Et nocti exortu preces,
uoti reos ut adiubes
Ymnum canentes solbimus

   Exultare nostru lubrico,
Te cordi alta somniet,
 Ne hostis inuidi dolo
Pabor quiete suscitet.

   Christum rogemus et Patrem
Christi Patrisque Spiritu,
Unum potens per omnia
Fobe precantes Trinitas.



Alius.

Christe lux mundi salus et potestas. Fol. 110.



Item Ymni cotidiani uespertini. II Feria ad uesperum.



   Lucis Creator obtime,
Lucem dierum proferens.
Primordiis lucis nobe
Mundi parans originem;

    Qui mane iunctum uesperi
Diem uocari precipis,
Tetrum cahos inlabitur,
[CXu] Audi preces cum fletibus

   Ne mens grabata crimine
uite sit exul munere,
Dum nil perenne cogitat,
Seseque culpis inligat.

   Celorum pulset intimum,
uitale tollat premium,
uitemur omne noxium
Purgemus omne pessimum.
   Presta . . . .



II Feria ad uesperum



   Inmense celi Conditor,
 Qui mixta ne confunderent
Aque fluenta diuidens,
Celum dedisti limitem.

   Firmans locum celestibus,
Simulque terre riuulis,
Ut unda flammas temperet,
Terre solum ne dissipet.
Infunde nunc Piissime
Donum perhennis gratie,
Fraudis nobe ne casibus
Nos error adterat uetus.

   Lucem fides inueniat.
Sic luminis iubar ferat
Ut uana cuncta terreat
Et falsa nulla comprimat.
    Presta . . . .



III Feria.



   Telluris ingens Conditor,
Mundi solum qui eruens
Pulsis aque molestiis
Terram dedisti inmobilem:

   Ut germen abtum preferens
Fuluis decora floribus
Fecunda fructum sisteret
Pastumque gratum redderet.

   Mentis perusta uulnera
Munda uirore gratie,
Ut facta fletu diluat,
Motusque prabos adterat.

   Iussis tuis obtemperet,
 Nullis malis obproximet,
Bonis repleri gaudeat,
Et mortis actum nesciat.
   Presta . . . . .



Iu Feria.



   Celi Deus sanctissime,
Qui lucidum centrum poli
Candore pingis igneo,
Augens decora lumina.

   Quarto die qui flammeam
Solis rotam constituens,
Lune ministrans ordini
uagos recursus siderum.

   Ut noctibus uel luminis
 Direptionis terminum
Primordiis et mensuum
Signum dare notissimum.

   Inlumina cor hominum,
Absterge sordes mentium,
Remobe culpe uinculum,
Euerte moles criminum.



u Feria.



   Magne Deus potentie,
Qui ex aquis ortum genus,
Partim remittis gurgiti,
Partim lebas in ere.

   Dimersa limfis imprimens,
Subuecta celis inrogans,
Ut stirpe una prodita
 Diuersa rapiant loca.

   Largire cunctis seruulis,
Quos mundat unda sanguinis,
Nescire lapsum criminum
Nec ferre mortis tedium.

   Ut culpa nullum deprimat,
Nullum lebet iactantia,
Elisa mens ne concidat,
Elata mens ne corruat.



uI Feria.



   Plasmator hominis Deus,
Qui cuncta solus ordinans
Humum iubes producere
Reptantis et ferre genus.

    Qui magna rerum corpora
Dictu iubentis uiuida,
Ut seruiant per ordinem
Subdens dedisti hominem.

   Repelle a seruis tuis
Quicquid per inmunditiam
Aut moribus se sugerit,
Aut actibus se interserit.

   Da gaudiorum premia,
Da gratiarum munera,
Dissolbe litis uincula,
Adstringe pacis federa.



Sabbato.



   Rerum Deus fons omnium,
Qui rebus actis omnibus,
 Totius orbis ambitu
Censu replesti munerum

   Non actibus fessus manens,
Laboribus non saucius,
Cuncta quietem das egris,
Curis ruant ne moruidis.

   Concede nunc mortalibus
Uti malorum hostiis
[CXuI] Instare iam uirtutibus
Et munerare prosperis.

   Terroris ut cum iudicis
Orror supremus ceperit,
Letemus omnes inuicem
Pacis repleti munere



Ymnus de duodecima.



   Te lucis ante terminum
Rerum Creator poscimus
Ut solita clementia
Sis presul ad custodiam

   Procul recedant somnia
Et noctium fantasmata
Hostemque nostrum comprime
Ne polluantur corpora.



Ymnus ante completa.



   Ciuis [cibis] resumtis congruis,
Cene peractis usibus,
Ad te Redemtor inclite
Laudes uenimus promere.

   Occurre nobis ocius
 Tollas ciui [cibi] grauedinem
Corpus parandum ad precem
Confessionis dans fidem.

   Ut quicquid ore promimus
Tuis sacris in laudibus,
Nobis coronam conferens
Soli Deo dans gloriam.
   Presta . . . .



Ymni de completa.



   Sol angelorum respice
Quem concupiscit mentium
Intento uisu castitas
Sursum manentem cernere.

   Quo cuncta pollent celitus
Cursu recursu prospero,
 Quo uita constat omnium,
Intende gratis supplicum.

   Da seruulis custodiam,
Quo temperentur commoda,
Aduersa sint innoxia,
Corrupta ne sint pectora.

   Frugalitas tu sensuum
Sator, salus, refectio,
Potus cibusque, gaudium,
Lux adque uirtus cordium:

   Repelle membris lubricam,
Ne polluat lasciuiam,
Ne feda uexet passio,
Culpetque mentis actio.

    uirtutis infer copiam,
Qua conferas clementiam,
Oblitis ut peccaminum
Dones quieti temporum.

   uotis rogamus affatim
Superna pax inlabere,
Quo cuncta tuta perpetim
Serues subactis scandalis.
   Gloria . . . .



Alius.



   Cultor Dei memento
Te fontis et lauacri
Rorem subiisse sacrum
Te crismate innobatum.

   Fac cum uocante somnum
 Castum petens cubile
Frontem locumque cordis
Crucis figura signet.

   Crux pellit omne crimen,
Fugiunt crucem tenebre,
Tales dicata signo
Mens fluctuare nescit.

   Proculo procul uagantum
Portenta somniorum,
Procul esto peruicac
Prestigiator estu.

   O tortuose serpens,
Qui mille per meandros,
Fraudesque flexuosas
Agitans quieta corda.

    Discede, Christus hic est,
Hic Christus est, liquesce:
Signum quod ipse nosti
Damnat tuam caterbam.

   Corpus licet fatescens
Iacet reclinet paululum,
Christum tamen sub ipso
Meditabimur sopore.

   Gloria Deo Patri,
Et Christo uibo regi,
Paraclitoque sancto
Et nunc et in eternum. Amen.



Ymni de prima uigilia.



   Obsidiones obuias
Paremus omnes carminum
 Contra tenebrarum ducem,
Contra tetrum satellitem.

   Manus perarmet spes, fides,
Lumbos ualens crux obtegat,
Cingamur ense spiritus
Propter timores noctium.

   Ihesu manu fortissima
Salua fideles per fidem,
Euerte aduersos crucem
In pace cuncta protege.



[CXuII] Alius.



   Adsunt tenebre prime
Noctis tetre excursus,
Cum canticis et ymnis
Nunc dedicemur omnes.

    Nam tempus illut hoc est,
Quod Iheremias dicit,
Surgendum esse nobis
Primordio in noctis.

   Nos spiritu perarma,
Inuicta radix Dauid;
Disrumpe uincla noctis,
Et da iubar salutis.

   Somni quies sit grata,
Mens peruigil resurgat;
Non sordidemur actu,
Nec spiritu grabemur.

   Set corpore et mente
Spiritu ferbente
 uestigio impigro
Te consequamur, Christe.



Alius.



   Noctis tetre primordia
In laudibus transegimus.
Nunc te precamur Trinitas,
Ut precinentes audias.

   Tu omnibus da gratiam,
Tu fessa quoque alleba,
Errata dele crimina,
Exclude iuge scandalum.

   Lux uera nos inluminet,
Mentis tenebras effuget;
Ut pax habundet omnibus,
Qui te Creator credimus,



Alius.



   Quieti tempus adest,
Quod fessa membra quies
Obtineat innocens,
Et Christo uigilet mens.

   Pelle a nobis Deus,
Rogamus, omne tetrum:
Anguis piscis malignus
uirusque mortiferum

   Ut sub umbra alarum
Tutissima tuarum
Protecti maneamus;
Ad tuasque laudes surgamus;

   Sit gloria et honor
Deo Patri, et Proli,
 Paraclito quequali
In seculorum seculis.
   Amen.



Item Dominicales.



   Christe qui lux es et dies,
Noctis tenebras detege.
Lux ipse lumen preferens,
uitam beatam predicans.

   Precamur, sancte Domine,
Defende nos in hac nocte;
Sit nobis in te requiem,
Quietam noctem tribue.

   Ne grauis somnus inruat,
Hostis nobis subripiat,
 Caro illi consentiat,
Et nos reos statuat.

   Oculi somnium capiant,
Cor ad te semper uigilet,
Dextera tua protegat
Famulos, qui te diligunt.

   Defensor noster aspice,
Insidiantem reprime,
Guberna tuos famulos,
Quos sanguine mercatus es.

   Memento nostri Domine
In graui isto corpore;
Qui es defensor anime
desto nobis Domine.

   Tetre noctis insidias
 Huius timoris libera;
Tue lucis magnalia
Totum clerum inlumina.

   Gloria Patri ingenito,
Gloria unigenito,
Una cum Sancto Spiritu
In sempiterna secula.
   Amen.



Alius



   Lucis Auctor clemens, lumen inmensum,
Lumen, cuius fulget sanctus eternus
Christus, cum quo regnat quum ipso in unum;
Et Sanctus Spiritus una potestas.

   Tetre noctis huius caliginem pelle,
Serpentisque fraude, quesumus, fuga,
 Nos armatos crucis signaculo salua:
Sacrosancto tuo nomine dita.

   Quos peccati mole grauide pressos
Sua mille formis fraude decepit
Se uictorem gaudens quoque se uictum
Cognoscat uirtutem Omnipotentis.

   Pater immortalis omnium pastor
Inuidentem hostem frange fuscantem;
Lumen nobis prebe perhenne de sancto
Tenebroso calle non pabeamus

   Redemtor eterne Rex omnis terre,
[CXuIII] Delictorum pius gemitus adtende;
Insidiantem hostem confringe saluator,
Nos eterne uite redde beatos.

    Noctem nobis istam dona quietam:
Inimicum hostem fuga a nobis:
Crucis signum uincat omne inimicum:
Te, Christe, rogamus mane nobiscum.

   Gloria, et honor, potestas, et uirtus
Ingenito Deo, Genitoque Christo,
Spirituique simul Paraclito sancto;
Cuius uerbo claret secula cuncta.



Ymnus ad quietem.



   Tempus sopori congruum
Adest, quies sit temporum,
Stratum rigemus lacrimis,
Lectum labemus fletibus

   Precelleamur simbolo
 Succedat hinc oratio;
Hinc osculantes inuicem
Armemur ipsi per crucem.

   Sic fessa membra lectulo
Demus sub illo iudice,
Qui sic quiescentes excubat,
Ut dormientes protegat.

   Discedat turba demonum,
Liquescet ars satellitum
Per nomen hoc crucis sacre,
Que te tuosque dissicet.

   At tu Creator omnium
Procul repelle tedium,
Aduersa cuncta dissices,
Tranquilla queque conferas.



Ymni de medium noctis.



   Quod conuolutis artubus
Somno grauatis torpunt
Delumens in somnio
Turpique fluxu in semine:

   Fusis Pater piissime
Expostulamus fletibus,
Ut iam recedant sordida
Libidinum fantasmata.

   Laba quod hostis polluit,
Quod sordidabit innoua;
Mundemur omnes sordidis
Carnis grabate spiritus.
   Presta . . .



Alius.



    Surgentes ad te Domine
Atre noctis silentio,
uigiliis obsequiis
Patrum sequentes ordinem,

   Quem nobis dereliquerunt
Iure hereditario,
Ministrantes excubiis
Tibi sancte Paraclite

   Pari cum Patre clarus es
Quum Christo subtilissimus
Multismodus Spiritus
. . . . . . . . . .

   Grex tuus tibi deditus
Nullo tenatur crimine,
Quem tuo Christe sanguine
 uoluisti redimere.

   Obes errantes preuide
Pastor bone piissime,
Ad aulam celsitudinis
Tuis reporta humeris.

   Tabefactus est saucius,
Abscedat princeps demonum,
Perdat predam de faucibus
Insatiata rabies.

   Exultet Christus Dominus,
Psallat corus angelicus,
Laudes sonent in organo
Ter Sanctus dicat Domino.



Alius.



   Ihesu defensor omnium
 Protector et mirabilis,
Sueta noctis aduenit
Et nos sopore dediti

   In tuo Christe nomine
Qui custus et defensor es,
Et uigilemus spiritu,
Ut mereamur lampades.

   Cantores tuos Domine,
Quos iubes nocte surgere
Ad inuocandum tuum nomen,
Quod nobis est laudabile;

   Quem omnis terra metuit
Pro tanta magnitudine
Sequamur in laude tua,
 Quod pie Sancte poscimus.

   Ymnorum concors personet
De corde te canentium
Sequamur tanti gaudii
Promissa Sancti Spiritus.

   Clamor in nocte factus est,
Ihesus ingressus ianuis
Et uigilantes prouocat
Intrare sancta regia.

   Gaudet sponsus uirginum
Ingressus in cubiculo,
Ubi coronas martirum
Refulgent ante Dominum.

   [CXIX] Mercedem tante glorie
Daturus es credentibus,
 Quod nobis sitit animus
Sic mereamur consequi.

   Medium noctis tempore
Profetica uox admonet
Dicamus laudes Domino
Patri semper et Filio,

   Sancto quoque Spiritui;
Perfecta enim Trinitas
Uniusque substantie
Laudanda semper nobis est.

   Medium noctis tempore
Pergens uastator angelus,
Egipto mortem inferens
Diluit primogenita.

   Hec ora iustis salus est
 In quo se uictus angelus
Ausus punire non fuit.
Signum formidans sanguine.

   Egiptus flebat fortite
Tantarum dira funera,
Solus gaudebat Srahel
Agni protectus sanguine.

   Nos uero Srahel sumus,
Letemur in te Domine,
Hostem prosternentes malum
Christi defensi sanguine.

   Medium noctis tempore
Per uoce euangelica
uenturus spossus creditur
Regni celestis Conditor.

    Occurrent sancte uirgines
Obuiam tunc aduentui,
Claras gestantes lampades,
Magno letantes gaudio.

   Stulte foris remanent,
Qui extinctas habent lampades,
Frustra pulsantes ianuam
Clausam iam regni regiam.

   Quare uigilemus sobrie
Stantes mente splendidi,
Ut adueniente Ihesu
Digni occurramus obuiam.

   Medium noctis tempore
Paulus quoque et Sileas
 Pro Christo uincti in carcere
Laudantes resoluti sunt.

   Nobis hic mundus carcer est,
Christe resolue uincula,
Nostra relaxa crimina
In te sancte credentium.

   Dignos nos fac Rex agie
uenturi regni glorie,
Eternis ut mereamur
Te laudibus concinere
   Presta . . .



Ymni de nocturnos.



   Primo dierum omnium
Quo mundus exstat conditus,
uel quo resurgens Conditor
 Nos morte uicta libera

   Pulsis procul torporibus
Surgamus omnes ocius,
Et nocte queramus pium
Sicut Profetam nouimus.

   Nostras preces ut audiat,
Suamque dextram porrigat,
Et hic piatos sordibus
Reddat polorum sedibus.

   Ut quique sacratissimo
Huius diei tempore
Horis quietis psallimus
Donis beatis muneret.

   Iam nunc paterna claritas
Te postulamus affatim,
 Absit libido sordidans
Omnesque actus noxius.

   Ne feda sit uel lubrica
Compago nostri corporis,
Per que aberni ignibus
Ipsi crememur acrius.

   Ob hoc Redemtor quesumus,
Ut probra nostra diluas,
uite perhennis commoda
Nobis benignus conferas.

   Quo carnis actu exules
Effecti ipsi celibes
Ut prestolantes cernui
Melos canamus glorie.
    Presta . . . .



u Feria.



   Tu Trinitatis unitas
Orbem potenter qui regis,
Adtende laudum cantica,
Que excubantes psallimus.

   Nam lectulo consurgimus
Noctis quieto tempore,
Quo flagitemus uulnerum
A te medellam omnium.

   Ut quod suasi fraudibus
Satellitum deliquimus,
Abstergat illut celitus
Tua potestas glorie.

   Ne corpus adsit sordidus,
 Ne torpor instet cordium,
[CXX] Et criminis contagio
Tepescat ardor spiritus.

   Ob hoc Redemtor quesumus
Reple tuo nos munere,
Per quod dierum circulis
Nullis ruamur actibus.



uI Feria.



   Summe Deus clementie
Mundique factor macine,
Unus potentialiter
Trinusque personaliter

   Nostros pius quum canticis
Fletus benigne suscipe,
Quo corda pura sordibus
 Te perfruamur largius.

   Lumbos iecurque moruidum
Adure igni congruo,
Accincti ut sint perpetim
Luxu remoto pessimo.

   Ut quique oras noctium
Nunc concinendo rumpimus,
Donis beate patrie
Ditemur omnes affatim.



Sabbato.



   Tu rex Redemtor omnium,
Qui cuncta que creata sunt,
Certis in euum legibus
Disponis adque ordinas.

   Nocturnis oris surgimus,
 Actus iniquos pandimus,
Nostrique oris organum
Te laudat ymnis dulcibus.

   Ut turba quodque demonum
Corrupit astu proprio,
Parcendo cures omnia
Et dona uite conferas.

   Ne ipsa plebs nequissima
Auctrique cuncti criminis
Nos ad perhenne incendium
Secum cremandos adtraat.

   Ad nunc gementes poscimus
Tuam Deus potentiam,
Ut nos ab omni liberos
 Reddas cito piaculo



II Feria.



   Somno refectis artubus,
Spreto cubili surgimus,
Nobis Pater canentibus
Adesse te deposcimus.

   Te lingua primum concinat,
Te mentis ardor ambiat,
Ut actuum sequentium
Tu Sancte sis exordium.

   Cedant tenebre lumini,
Et nox diurno sideri,
Ut culpa quam nox intulit,
Lucis labescat munere.

   Precamur idem supplices,
 Noxas ut omnes amputes,
Et ora te canentium
Lauderis in perpetuum.



III Feria.



   Consors paterni luminis,
Lux ipse lucis et dies,
Noctem canendo rumpimus,
Assiste postulantibus.

   Aufer tenebras mentium,
Fuga caterbas demonum,
Expelle somnulentia,
Ne pigritantes obruat.

   Sic Christe nobis omnibus
Indulgeas credentibus,
Ut prosis exorantibus,
 Quod precinentes psallimus.



Iu Feria.



   Rerum Creator obtime.
Rectorque noster aspice,
Nos a quiete noxia
Mersos sopore libera.

   Te Christe sancte poscimus,
Ignosce tu criminibus,
Ad confitendum surgimus,
Morasque noctis rumpimus.

   Mentes manusque tollimus,
Profetam sic in noctibus
Nobis gerendum precipit,
Paulusque gestis censuit.

   uides malum quod gessimus,
 Occulta nostra pandimus,
Preces gementes fundimus,
Dimitte quod peccabimus.



Item alii ad galli cantum.

Noctis tempus iam preterit. Fol. 257.



Alius.

Gallo canente uenimus. Fol. eodem.



Alius.

Hac noctis hora prescius. Fol. eodem.



[CXXI] Alius.

In matutinis surgimus. Fol. 103.



Ymnus Dominicalis ad pullorum cantu.

Eterne rerum Conditor. Fol. 3.



Ymnus Dominicalis ad Matutinum.

 Te Deum laudamus: Te Dominum confitemur. fol. CXXuI



Incipiunt ymni Matutinarii cotidian



   Splendor paterne glorie
De luce lucem proferens
Dux lucis et fons luminis
Dies diem inluminans

   uerusque sol inlabere
Micans nitore perpetim
Iubarque Sancti Spiritus
Infunde nostris sensibus

   uotis uocemus te Patrem
Patrem perhennis glorie
Patrem potentis gratie
Culpam relegit lubricam

    Informet actus strenuos
Dentem retundat inuidi
Casos secundet asperos
. . . . . . . . . . . . .



Hic in Codice desiderantur saltim due, uel forsan plures pagine.


Ore peractus circulus
Deo sacratum promere
Ymnum perennis glorie.

   Exurge Ihesu, alleba
Cordis rei fastidia,
Ut lingna clare concinat
Laudis tue magnalia.

   Infunde lumen spiritus,
Da caritatem cordibus,
 Quo te Deum per omnia
Laudemus semper secula.
   Amen.



Ymnus de Tertia.



   Certum tenentes ordinem,
Pio poscamus pectore
Hora diei tertia
uirtutem Trini nominis.

   Ut simus habitaculo
Illi Sancto Spiritui,
Qui condam in Apostolis
Hac ora distributus est.

   Quo gradientes ordinem
Ornauit cuncta splendide
 Regni celestis Conditor
Eterne uite premiis.



Alius.



   Te magestatis Domine
Trino pollentes nomine
Precamur tui famuli,
Libens ut nos exaudias.

   Errata nostra dilue,
uocem clamoris accipe
Largire te fabentibus [fatentibus]
Regni celestis premia.



Alius.



   Nunc Sancte nobis Spiritus,
Unus [Unum] Patri cum Filio,
Dignare promtus ingeri
 Nostro refusus pectore.

   Hos, lingua, mens, sessus uigor,
Confessionem personet,
Flammescat igne caritas,
Accendat ardor proximos.



Ymnus de Quarta.



   Qui amne nunc quadrifluo
Euangelistarum rigas
Mundi quaternos cardines,
Audi precamur supplices.

   Scelus dimitte proprium,
Aufer tepores mentium,
Omnesque dignos effice
Conpunctionis munere.

   Corpus libido non terat,
 Non ira mestis subrepat,
Informet actum ueritas,
Seruet pudorem castitas.



Ymnus de Quinta.



   Qui toth libri per Moysen
Euum ruentem intruis,
Quod sensibus nos corporis
Regis Redemtor precipis.

   Fac nos tuis in legibus
Sic permanere perpetim,
[CXXII] Quo spiritu et corpore
Concinamus nauiter.

   Repelle quod pabescimus;
Concede quod te poscimus;
Ut te pium mitissimum
 Laudemus in perpetuum.



Ymnus de Sexta.



   Rector potens uerax Deus,
Qui temperas rerum uices,
Splendore mane instruis,
Et ignibus meridiem.

   Extingue flammas litium,
Aufer calorem noxium,
Confer salutem corporum,
ueramque pacem cordium.



Alius.



   Iam cursus ore sexies
Rotat diei tempore,
Nos admonet per omnia
 Laudes defferre deuitas.

   Nunc Petrus orans, gentibus
Fidem futuram prospicit,
Nunc uiba Christus femine
Instat fluenta tradere.

   Hoc solus euo mistico
Tres Patriarcha ospitat
Carnis figure nuntios
Sub Trinitatis numinis [numine].

   Perfecta summi calculi
Hec prima constat partibus,
Que ducta sese perficit,
Tenetque mundi fabricam.

   Hec nempe Christi conditam [condita]
Manet tua potentia;
 Cuius potestas glorie
Per cuncta regnat secula.



Ymnus de Septima.



   Auctor perennis glorie,
Qui septiformis gratie
Das Spiritum credentibus
Adsiste mitis omnibus.

   Expelle morbos corporum,
Mentes [Mentis] remobe scandalum,
Rescinde uirus criminum,
Fuga dolores cordium.

   Ut quum preces susceperis
Clemens tuarum plebium,
Redamus omnes gloriam
 Trino Deo per secula.



Ymnus de Octaua.



   Octauus ore circulus
Iam uergit et nos instruit,
Diem futuri examinis
Deflere cum suspiriis.

   Septem dierum cursibus
Nunc tempus omne ducitur
Octauus ille ultimus
Erit dies iudicii.

   In quo Redemtor seculi
Non nos in ira arguas,
Set a sinixtris libera,
Ad dextram nos conloca.



Ymnus de Nona.



    Fundere preces tempus est,
Diei cursus admonet
Canere laudis canticum
Tibi Redemtor omnium.

   Serenam mentem effice,
Opus honestum perfice,
Precem orantum accipe,
uitam perennem tribue.



Alius.



   Conuexa solis orbita
Nobem uoluta circulis,
Ore peracto tramite
Ter conficit ternario.

   Hoc passionis tempore
 Conpleuit Auctor omnium,
Nunc ad laborem uinee
Misit uocatos seruulos.

   Hac Petrus ora mistica
Clodi resoluit uincula;
Nunc uisionum conditor
Terno recursu terminat.

   In hac canamus gloriam
Cum uoce puris mentibus
Deo creanti prospera
Peracta iustis secula.



Ymnus de Decima.



   Iam dena nos preceptio
Legis sacrate premonet;
Ut in tenebris seculi
 [CXXIII] Non militemur crimini.

   Ob hoc Deus te poscimus,
Ut nos placatus corrigas,
Offensa nostra diluas,
Aduersa quoque arceas.

   Tu esto nostrum gaudium,
Qui es futurum premium,
Sit nostra in te gloria
Per cuncta semper secula.



Ymnus de Undecima.



   Horis peractis undecim
Ruit dies in uesperum,
Solbamus omnes deuitum
Mentis benigne canticum.

   Labor diurnus transiit,
 Quo Christe nos conduxeras,
Da iam colonis uinee
Promissa dono gratia.

   Mercedem quoque aduocas,
Quos ad futurum muneras,
Nos in labore adiuba,
Et post laborem recrea.



Ymnus de Duodecima.



   Quodquod: diem determinant
Hore Deus piissime,
Laudes honores debitas
Persolbat iste grex tibi.

   Iacet nunc dies in uesperum,
Transit supernus lucifer,
Exurge, mentes innoba
 Iam spirituali gratia,

   Discedat umbra criminum
Pellatur ira demonum
Cubile nostrum uisita
Tua Deus custodia.



Ad uesperum.



   Rerum Deus tenax uigor
Inmotus in te permanens
Lucis diurna tempora
Succesibus determina.

   Largire clarum uespere
Quo uita nusquam decidat,
Set premium mortis sacre
Perennis instet gloria.





INCIPIUNT HORAE CANONICAE. 



[CXXIu] INCIPIT AURORA, QUAE ANTE PRIMAM RECITATUR IN DIEBUS FERIIS PER TOTUM ANNUM.


Antiphona. Deus in adiutorium meum intende; Domine ad adiuuandum me festina.

Psalmus LXIX. Deus in adiutorium meum intende. Folio XXuIII. CXuIII. Psalmus Dauid. Beati immaculati in uia. In quo corrigit iuuenior uiam suam. Retribue seruo tuo, uiuam. Fol. LII.

Reiteretur Antiphona. Deus in adiutorium meum intende: Domine ad adiuuandum me festina.

Dicat Presbyter. Dominus sit semper uobiscum. R\. Et cum.

Lauda. Alleluia, alleluia, alleluia. Preueni in maturitate,  et clamaui: quia in uerbo tuo supersperaui. P. Alleluia. u\. Preuenerunt oculi mei, Deus, ad te diluculo: ut meditarer eloquia tua. P. Alleluia.



Hymnus.



   Iam meta noctis transiit,
Somni quies iam preteriit,
Aurora surgit fulgida,
Spargit celum lux noua.

   Sed cum diei speculum
Cernamus hinc nos omnes,
Ad te, superne Lucifer,
Preces necesse est fundere.

   Te lucis Sancte Spiritus,
Et caritatis actibus
 Ad instar illud glorie
Nos innouatos effice.

   Presta, Pater Piissime,
Patrique compar Unice,
Cum Spiritu Paraclito
Regnans per omne seculum.
   Amen.

u\. Exurge, Domine, adiuua nos; et libera nos propter nomen tuum.

 uel alius uers. A uigilia matutina usque ad noctem, Deus sancte, custodi nos.

Alius uers. Adiutor, et liberator noster es tu Domine, ne tardaueris ad saluandum nos.

Kyrie eleison. Christe eleison. Kyrie eleison.

Pater noster, qui es in celis: R\. Amen. Sanctificetur nomen tuum: R\. Amen. Adueniat regnum tuum: R\. Amen. Fiat uoluntas tua, sicut in celo, et in terra. R\. Amen. Panem nostrum quotidianum da nobis hodie: R\. Quia Deus es. Et dimitte nobis debita nostra, sicut et nos dimittimus debitoribus nostris. R\. Amen. Et ne nos inducas in tentationem: R\. Sed libera nos a malo.

A malo nos libera, et in tuo timore, et opere bono nos confirma Trinitas Deus noster; tibique seruiamus  Deo, ac Domino nostro seruitute perenni: Qui uiuis, et omnia regis nunc, et in eterna secula seculorum. R\. Amen.

Preces. Deus miserere, Deus miserere: Deus miserere infirmis, oppressis, dispersis, captiuis, itinerantibus, nauigantibus, tribulantibus, penitentibus; et defunctis fidelibus cito succurre, Pater Celestis.

Alie Preces. Deus miserere, Deus miserere, Deus miserere: Miserere nobis, Domine, miseris: Miserere famulis tuis; Miserere infirmis, miserere oppressis, miserere captiuis, miserere peregrinis, miserere nauigantibus, miserere itinerantibus, miserere penitentibus, miserere lugentibus, miserere peccatoribus: Tu Christe parce Christianis uiuentibus cunctis; quoniam meritorum nostrorum diuersis atterimur  malis: et quia coram te propriam fatemur miseriam, misericordie tue opem in nobis sentiamus; et operum medelam et requiem iubeto prestare omnibus fidelibus defunctis. Amen.



INCIPIT ORDO PRIMAE, QUAE DEBET DICI PER TOTUM ANNUM.

Antiphona. Preuenerunt oculi mei, Deus, ad te diluculo: ut meditarer eloquia tua. 2. Preuenerunt. Gloria, et honor. 3. Preuenerunt.

 Psalmus LXuI. Psalmus CXLIu. Psalmus CXLIu. Regnum tuum, Domine, regnum, etc. Psalmus CXII. [CXXu] CXuIII. Psalmus Dauid. Adhesit pauimento anima mea. Legem pone mihi Domine. ueniat super nos misericordia tua, Domine. Fol. LII et LIII.

Antiphona. Preuenerunt oculi mei, Deus, ad te diluculo: ut meditarer eloquia tua.

Responsorium diebus ferialibus. Adiutor, et liberator noster es tu, Domine. u\. Deus in nomine tuo saluum me fac: et in uirtute tua iudica me. P. Es tu, Domine. u\. Gloria, et honor Patri, et Filio, et Spiritui Sancto: et nunc, et semper in secula seculorum. Amen. P. Reiteretur Responsorium. Adiutor, et liberator.

Responsorium aliud feriale. Adiuua nos Deus salutaris  noster: u\. Et propter honorem nominis tui Domine libera nos. P. Salutaris noster. u\. Gloria, et honor. P. Adiuua nos, etc.

De Confessore Responsorium. In conspectu Angelorum psallam tibi, Domine Alleluia: u\. Adorabo ad templum sanctum tuum, et confitebor tibi, Domine. P. Psallam. u\. Gloria, et honor.

Responsorium de uno iusto siue Martyre. De ore iusti procedit doctrina. Alleluia, alleluia: Fauum mellis distillant labia eius. u\. Os iusti meditabitur sapientiam, et lingua eius loquetur iudicium. P. Fauum mellis. u\. Gloria, et honor. Reiteretur R\.

De Sanctis siue de Martyribus Responsorium. uincula Sanctorum iam soluta sunt; et plage eorum iam sanate sunt: quasi nauigantes de mundo ferebantur  in celum. u\. Qui sunt isti, qui ut nubes uolant, et quasi columbe ad fenestras suas? P. Ferebantur. u\. Gloria, et honor.

In Quadragesima diebus Feriis Responsorium. Querite primum regnum Dei: et hec omnia apponentur uobis. u\. Querite Dominum, et confortamini: querite faciem eius semper. P. Et hec omnia. u\. Gloria. P. Querite.

In Quadragesima diebus Dominicis Responsorium. Serui Dei benedicite Dominum, et collaudate regem seculorum. Quia oportet semper orare et nunquam deficere. u\. Qui statis in domo Domini, in atriis domus Dei nostri. P. Quia oportet. u\. Gloria.

De Aduentu Domini Responsorium. Montes filie Sion ramos uestros extendite, et germinate, et fructum  iocunditatis afferte populo Dei Isrel: quoniam ueniet dies Domini. u\. Laudate celi, et exulta terra, iubilate montes laudem: u\. Et fructum iocunditatis. P. Gloria.

De Natiuitate Domini Responsorium. Splendet hodie celum, et terra: quia Saluator nobis natus est ad redimendum peccata nostra. Ipse est Dominus Deus noster. u\. Paruulus enim natus est nobis, et filius datus est nobis: P. Ipse est Dominus. u\. Gloria, et honor. Reiteretur R\.

In diebus festiuis per totum annum Responsorium. Lux tua, Domine, luceat super nos: et maiestas tua illuminet nos Alleluia: Ut spiritu tuo repleti, non timeamus insidias inimici. Alleluia, alleluia. u\. Illumina,  Domine, uultum tuum super nos, et miserere nobis. P. Ut spiritu tuo repleti. u\. Gloria, et honor. P. Lux tua, Domine, etc. uel dicatur istud Responsorium in Octauis Natiuitatis.


Lectio libri Zacarie Prophete .

Hec dicit Dominus: Reuersus sum ad Sion, et habitabo in Hierusalem: et uocabitur Hierusalem Ciuitas ueritatis, et Mons Domini exercituum mons sanctificatus. R\. Amen.


Epistola Pauli Apostoli ad Romanos .

Fratres, Nox precessit, dies autem appropinquauit. Abiiciamus ergo a nobis opera tenebrarum, et induamus nos arma lucis. Sicut in die honeste ambulemus: non in comessationibus, et ebrietatibus, non in cubilibus, et impudicitiis, non in contentione,  et emulatione: sed induimini Dominum nostrum Iesum Christum. R\. Amen.

Lauda. Alleluia. Cantabo Domino in uita mea. P. Alleluia: u\. Psallam Deo meo quandiu ero. P. Alleluia.

Lauda. Alleluia, Dextera Domini fecit uirtutem P. Alleluia: u\. Dextera Domini exaltauit nos. P. Alleluia, alleluia.

Et nota, quod in tempore Quadragesime non dicitur Alleluia in ista Lauda.



Hymnus.



   Iam lucis orto sidere
Deum precemur supplices,
Ut in diurnis actibus
Nos seruet a nocentibus.

      Linguam refrenans temperet,
 Ne litis error insonet:
uisum fouendo contegat,
Ne uanitates hauriat.

      Sint pura cordis intima,
Absistat et uecordia:
[CXXuI] Carnis terat superbiam
Potus cibique parcitas:

      Ut, cum dies abscesserit,
Noctemque sors reduxerit,
Mundi per abstinentiam
Ipsi canamus gloriam.

      Iam nos secunde premonet
Hore peractus circulus,
Deo sacratum promere
Hymnum perennis glorie.

       Exurge Iesu alleua
Cordis rei fastidia;
Ut lingua clare concinat
Laudis tue magnalia.

      Infunde lumen Spiritus
Da claritatem cordibus;
Quo te Deum per omnia
Laudemus semper secula.
         Amen.

u\. Bonum est confiteri Domino, P. Et psallere nomini tuo Altissime.

De Resurrectione Responsorium. Dicite in nationibus Alleluia: Dominus regnauit a ligno Alleluia, alleluia. u\. Etenim correxit orbem terre, que non  commouebitur. P. Dominus regnauit. u\. Gloria, et honor. Reiteretur Dicite.



Hymnus.



   Aurora lucis rutilat:
Celum laudibus intonat:
Mundus exultans iubilat:
Gemens infernus ululat.

   Cum rex ille fortissimus,
Mortis confractis uiribus,
Pede conculcans tartara
Soluit a pena miseros.

   Ille, qui clausus lapide
Custoditur sub milite;
Triumphans pompa nobili,
 uictor surgit de funere.
Solutis iam gemitibus,
Et inferni doloribus:
Quia surrexit Dominus,
Resplendens clamat Angelus.

   Tristes erant Apostoli
De nece sui Domini,
Quem pena mortis crudeli
Serui damnarunt impii.

   Sermone blando Angelus
Predixit mulieribus:
In Galilea Dominus
uidendus est quamtocius.

   Ille dum pergunt concite,
Apostolis hec dicere:
 uidentes eum uiuere,
Osculant pedes Domini.

   Quo agnito Discipuli
In Galileam propere
Pergunt, uidere faciem
Desideratam Domini.

   Claro paschali gaudio
Sol mundo nitens radio,
Cum Christum iam Apostoli
uisu cernunt corporeo.

   Ostensa sibi uulnera
In Christi carne fulgida,
Resurrexisse Dominum,
uoce fatentur publica.

   Rex Christe clementissime,
 Tu corda nostra posside;
Ut tibi laudes debitas
Reddamus omni tempore.

   Gloria tibi, Domine,
Qui surrexisti a mortuis,
Cum Patre, Sancto Spiritu
In sempiterna secula.
Amen.

u\. Bonum est confiteri Domino, P. Et psallere nomini tuo Altissime.

Et istud, quod sequitur, uidelicet Canticum Benedictus Dominus Deus. Et Psalmus L debet semper dici per totum annum in diebus Ferialibus, excepto tempore Resurrectionis.

 Canticum. Benedictus es Domine Deus patrum nostrorum. Fol. 6, Psalmus L.

Et nota, quod in diebus Dominicis, et festiuis debet semper dici Canticum Te Deum laudamus. Et Canticum Gloria in excelsis, Et Symbolum Credimus in unum Deum.



Canticum.

Te Deum laudamus; te Dominum confitemur;

Te eternum Patrem omnis terra ueneratur.

Tibi omnes Angeli, tibi Celi, et uniuerse potestates:

Tibi Cherubim ac Seraphim incessabili uoce proclamant:

Sanctus, Sanctus, Sanctus, Dominus Deus Sabaoth.

 Pleni sunt celi et terra gloria maiestatis tue.

Te gloriosus Apostolorum chorus;

Te prophetarum laudabilis numerus;

Te Martyrum candidatus laudat exercitus.

Te per orbem terrarum sancta confitetur Ecclesia

Patrem immense maiestatis,

Ad uenerandum tuum uerum unigenitum Filium,

Sanctum quoque Paraclitum Spiritum.

[CXXuII] Tu es rex glorie Christe.

Tu Patris sempiternus es Filius.

Tu ad liberandum suscepturus hominem, non horruisti uirginis uterum:

Tu, deuicto mortis aculeo, aperuisti credentibus te regna celorum:

 Tu ad dexteram Dei sedes in gloria Patris:

Iudex crederis esse uenturus.

Te ergo quesumus; tuis famulis subueni, quos pretioso sanguine redemisti:

Aeterna fac cum sanctis tuis in gloria numerari.

Saluum fac populum tuum Domine; et benedic hereditati tue:

Et rege eos: et extolle illos usque in seculum et in secula seculorum. Amen.

Per singulos dies benedicimus te:

Et laudamus nomen tuum in eternum et in seculum seculi.

Dignare, Domine, die isto: sine tribulatione et peccato nos custodire.

Miserere nobis, Domine, miserere nobis.

 Fiat misericordia tua, Domine, super nos; sicut sperauimus in te.

In te Domine speraui, non confundar in eternum.

Parce, Domine, parce populo tuo: et ne des in obprobrium hereditatem tuam.



Canticum Angelorum.

Gloria in excelsis Deo: Et in terra pax hominibus bone uoluntatis. Laudamus te, Benedicimus te, Adoramus te, Glorificamus te: Hymnum dicimus tibi. Gratias tibi agimus propter gloriam tuam magnam, Domine Deus Rex celestis Deus Pater omnipotens, Domine Fili unigenite Iesu Christe Altissime. Domine Deus, agnus Dei, Filius Patris, Qui tollis peccata  mundi, miserere nobis. Qui tollis peccata mundi, suscipe deprecationem nostram. Qui sedes ad dexteram Patris, miserere nobis. Quoniam tu solus sanctus, Tu solus Dominus, Tu solus Altissimus, Iesu Christe, Cum Sancto Spiritu in gloria Dei Patris. Amen.



Symbolum Apostolorum.

Credimus in unum Deum, Patrem omnipotentem, Factorem celi et terre, uisibilium et inuisibilium conditorem. Et in unum Dominum Iesum Christum, Filium Dei unigenitum, Ex Patre natum ante omnia secula, Deum ex Deo, Lumen ex lumine, Deum uerum ex Deo uero, Natum, non factum  per quem omnia facta sunt, que in celo, et que in  terra: Qui propter nos homines, et propter nostram salutem descendit de celis, * Et incarnatus est de Spiritu Sancto: natus ex Maria uirgine: homo factus est. Passus sub Pontio Pilato: Sepultus: Tertia die resurrexit: Ascendit in celos: sedet ad dexteram Patris; Iterum uenturus est in gloria iudicare uiuos et mortuos: cuius regni non erit finis. Credimus in Spiritum Sanctum, Dominum et uiuificantem, ex Patre, et Filio procedentem, Cum Patre, et Filio simul adorandum, et glorificandum: qui locutus est per Prophetas; In unam sanctam catholicam atque Apostolicam Ecclesiam. Confitemur unum baptisma in remissionem peccatorum. Expectamus resurrectionem mortuorum, Et uitam futuri seculi. Amen.

u\. Satiati sumus mane misericordia tua: et exultauimus,  et letati sumus in omnibus diebus nostris.

Supplicatio. Oremus pium et exaudibilem Dominum nostrum Iesum Christum, cum omni supplicatione rogemus; ut nostri agonis cursum ad finem bonorum operum, et superne beatitudinis propitius perducere dignetur. R\. Presta eterne omnipotens Deus.

Kyrie eleison. R\. Christe eleison Kyrie eleison.

Capitula 3 in diebus Festiuis. Deus ad adiuuandum nos festina; ne aut inimicus preualeat, dum differs adiutorium; aut desperatio succedat, dum retardas auxilium: utramque tuam opitulationem oppone; et piam cautionem nobis et omnibus Christianis impende: ut qui fiduciam nostram in tua collocamus  uirtute, semper tua muniamur Diuinitate.

Pater noster.

A malo nos libera. Fol. 10.

Benedictio. Benedicat nos Dominus rector eternus. R\. Amen. Protegat, muniat, et ab omni malo defendat; R\. Amen. Ut ereptos a malis heredes constituat in celis. R\. Amen.

Per misericordiam ipsius.

Capitula Ferialis. Deus, in adiutorium nostrum intende; Domine, et ut nos adiuues, festinans aggredere: tribue itaque uires explendi quod nouimus, et perfectioni deputa quod optamus.

Pater noster.

A malo nos libera. Fol. 10.

 [CXXuIII] Benedictio. Sit ueritas, et misericordia diuina nobiscum; ut superare ualeamus in bonis actibus inimicum. R\. Amen. Exultet in suo beneficio cor nostrum, ut decidant a nobis cuncta uulnera delictorum. R\. Amen. Dextera eius imbuat miseratoris triumphum, quo ueternosi hostis, Christo gubernante, conteramus aculeum. R\. Amen.

Capitula Dominicalis. Ad te, Domine, effundimus desiderium cordis nostri; cum lachrymis precamur, ut audias uocem nostri clamoris, et effectum dona petitionibus nostris: Estoque nobis, Domine, in omnibus bonis adiutor promptissimus, in periculis liberator assiduus: pelle a nobis dolum, interime uitium. Presta alterne dulcedinis incrementum. Sit nobis correptio morum indulgentia criminum; ut orationem  nostram accipias; peccata dimittas; fide repleas; indulgentia foueas; misericordia protegas; aduersa destruas; prospera concedas; habeamus in hoc seculo bone actionis documentum; castitatis donum; caritatis studium; sancti amoris affectum; et in futuro cum sanctis Angelis adipiscamur regnum; et propter magnam misericordiam tuam defunctis omnibus fidelibus Christianis sempiternam requiem dona.

Pater noster.

A malo nos libera. Fol. 10.

Benedictio. Benedicat nos omnipotens Dominus celestibus bonis, et repleat spiritualibus donis. R\. Amen. Concedat nobis caritatem, gaudium, patientiam,  mansuetudinem, spem, fidem et continentiam; R\. Amen. Ut repeti omnes bonis eius, ad eternam uitam beatitudinis peruenire possimus. R\. Amen.

Per misericordiam tuam.



INCIPIT ORDO CANTANDUS uEL RECITANDUS AD TERTIAM.

Antiphona. Preoccupemus faciem eius in confessione: et in psalmis iubilemus ei. Psalmus XCIu.

CXuIII. Psalmus Dauid. Memento uerbi tui seruo tuo. Portio mea, Domine. Iucunditatem fecisti cum seruo tuo. Fol. LIII.

Antiphona. Preoccupemus faciem eius in confessione: et in psalmis iubilemus ei.

In diebus Festiuis Responsorium. Defensor iuste, defende nos: et libera nos de manu inimicorum nostrorum.  u\. Deus in nomine tuo saluos nos fac: et in uirtute tua. P. Libera nos de manu. u\. Gloria, et honor. Reiteretur Responsorium.

In diebus Ferialibus Responsorium. Da nobis, Deus, auxilium in tribulatione: quia uana est salus hominis. u\. In Deo faciemus uirtutem: et ipse ad nichilum deducet tribulantes nos. P. Quia uana est. u\. Gloria, et honor.

In Quadragesima diebus Feriis Responsorium. Deprecemur Dominum: et placabilis erit nobis. Et exaudiet nos, et miserebitur nobis. u\. uenite, exultemus Domino: iubilemus Deo salutari nostro. P. Et exaudiet nos. u\. Gloria, et honor.

In diebus Dominicis carnalibus Responsorium. Misericordiam,  et iudicium cantabo tibi Domine: Alleluia, alleluia. u\. Perambulabam in innocentia cordis mei, in medio domus tue. P. Cantabo tibi, Domine. Alleluia, alleluia. u\. Gloria, et honor. Reiteretur Responsorium.


Lectio libri Leuitici .

R\. Deo gratias.

Hec dicit Dominus: Ponam tabernaculum meum in medio uestri, et non abiiciet uos anima mea. Habitabo inter uos, et ero uester Deus, uosque eritis populus meus, et ego Dominus Deus uester. R\. Amen.


Epistola Pauli Apostoli ad Ephesios .

R\. Deo gratias.

Fratres, Estote imitatores Dei, sicut filii karissimi:  et ambulate in dilectione, sicut et Christus dilexit nos, et tradidit semetipsum pro nobis oblationem, et hostiam Deo in odorem suauitatis. R\. Amen.

Lauda. Alleluia, alleluia. Magnus Dominus noster, et magna uirtus eius: P. Alleluia. u\. Et sapientie eius non est numerus. P. Alleluia.

Lauda. Alleluia, alleluia, alleluia. Deus exaudi orationem nostram. P. Alleluia, alleluia: u\. Et clamor noster ad te perueniat. P. Alleluia, alleluia.

Et nota, quod in tempore Quadragesime non dicitur Alleluia in ista Lauda.



Hymnus.



   Certum tenentes ordinem,
Pio poscamus pectore
Hora diei Tertia
 uirtutem trini numinis.

   Ut simus habitaculum
[CXXIX] Illi Sancto Spiritui.
Qui quondam in Apostolis
Hac hora distributus est:

   Quo gradientes ordine,
Ornauit cuncta splendide
Regni celestis Conditor
Aeterne uite premiis.

   Presta, Pater piissime,
Patrique compar Unice,
Cum Spiritu Paraclito
Regnans per omne seculum.
   Amen.

 Clamores. 1. Non secundum peccata nostra facias nobis, Deus: neque secundum iniquitates nostras retribuas nobis. 2. Non secundum. 3. Non secundum peccata. u\. Sed secundum multitudinem miserationum tuarum miserere nobis, Domine.

Supplicatio. Oremus pium et exaudibilem Dominum nostrum Iesum Christum, cum omni supplicatione rogemus; ut nobis gratiam misericordie sue, et delictorum ueniam propitius donare dignetur. R\. Presta eterne.

Kyrie eleison. R\. Christe eleison. Kyrie eleison.

Capitula. Domine Iesu Christe, Fili Dei Patris, qui hora diei tertia in Crucis suspensus patibulo, totius mundi delictum tuo abluisti supplicio, eodemque hore curriculo super capita Apostolorum tuorum  igne Sancti Spiritus dedisti donum: te quesumus, et rogamus, ut eo munere corda nostra irradies, et animas benedicas.

Pater noster.

Benedictio. Benedicat nos trina maiestas, et una Deitas: R\. Amen. Pater et Filius, et Spiritus Sanctus. R\. Amen. Tales nos dies examinationis inueniat, quales fons regenerationis emisit. R\. Amen.

De Aduentu Domini Responsorium. ueniet Dominus, et apparebit in medio filiorum populi sui. De manu impiorum liberabit eos, et de morte redimet illos. u\. Dominus omnipotens suscitabit iustum nobis. Et ipse saluum faciet populum suum a peccatis eorum. P. Et de manu impiorum liberabit eos. u\. Gloria, et honor. Reiteretur Responsorium.

 Aliud. Ecce Dominus ueniet, Redemptor noster sanctus Isrel, Coronam regni habens in capite suo. u\. Attendite ad me populus meus: et tribus mea me audite: quia prope est iustus meus, et egressus est Saluator meus, P. Coronam regni habens in capite suo.

Aliud. u\. Aspiciebam in nubibus Celi: et quasi Filius hominis ueniebat, P. Coronam regni. u\. Gloria, et honor. Reiteretur.

Responsorium. Quare tardas, Deus? ueni: et libera populum tuum; te enim expectat omnis Isrel. u\. ueni, Domine, noli tardare: relaxa facinora plebis tue; P. Te enim expectat. u\. Gloria, et honor.


Lectio libri Esaie Prophete .

R\. Deo gratias.

 Hec dicit Dominus: Letabitur deserta et inuia, et exultabit solitudo, et florebit quasi lilium. Germinans germinabit, et exultabit letabunda et laudans: gloria Libani data est ei: decor Carmeli, et Saron; ipsi uidebunt gloriam Domini, et decorem Dei nostri. R\. Amen.


Epistola Pauli Apostoli ad Philippenses .

R\. Deo gratias.

Fratres, gaudete in Domino semper: et iterum dico gaudete. Modestia uestra nota sit omnibus hominibus: Dominus prope est. Nihil soliciti sitis: sed in omni oratione, et obsecratione, cum gratiarum actione, petitiones uestre innotescant apud Deum. Et pax Christi, que exuperat omnem sensum, custodiat corda, et corpora uestra, et intelligentias uestras,  per fidem, que est in Christo Iesu Domino nostro. R\. Amen.

Lauda. Alleluia, alleluia. ueni, Domine, et appare populo tuo: P. Alleluia. u\. Et relaxa facinora eorum. P. Alleluia.



Hymnus.



   Te maiestatis Domine,
Trino colentes nomine,
Precamur tui famuli;
Libens ut nos exaudias.

   Errata nostra dilue;
uocem clamoris accipe;
Largire te fatentibus
Regni celestis premia.

    Presta, Pater piissime,
Patrique compar Unice,
Cum Spiritu Paraclito
Regnans per omne seculum.
   Amen.

In Tempore Spiritus Sancti. Gloria tibi Trinitas. Fol. 422.

[CXXX] Supplicatio. Oremus pium, et exaudibilem Dominum nostrum Iesum Christum, cum omni supplicatione rogemus; ut nos gratia aduentus sui nobis de die in diem cor nouum, et spiritum rectum propitius innouare dignetur. R\. Presta eterne omnipotens Deus.

Capitula. Tertia iam, Domine, diei surgit hora, in qua Spiritum Sanctum in Apostolorum cordibus infundere  dignatus es; et ut uariis loquerentur in linguis, eorum faucibus resonasti: Presta ergo, eterne omnipotens Deus, ut sicut in eodem tempore os eorum in tuis laudibus appernisti, ita quoque nos in futuro tuam misericordiam consequi mereamur.

Pater noster.

Benedictio. Custodiat nos Dominus; ubique precedat: et suorum mandatorum obseruatores efficiat; R\. Amen. Quique ad exorandum eum in hac hora diei Tertia deuota mente concurrimus, occursum, atque subsidium semper habere mereamur ineffabile Trinitatis; R\. Amen. Ut eius protectione saluati cum eodem Domino in eterna secula mereamur letari. R\. Amen.

In Quadragesima Responsorium. Ecce uenient dies  Domini magni, eleemosyne, et ieiunii: estote parati benefacere oppressis, uiduis, et orphanis; ut recipiatis mercedem in nouissimis temporibus, dicit Dominus. Quiescite agere peruerse: discite benefacere: querite iudicium: subuenite oppressis; P. Ut recipiatis. u\. Gloria, et honor. Reiteretur Responsorium.


Lectio libri Esaie Prophete .

R\. Deo gratias.

In illis diebus: Locutus est Esaias dicens: Querite Dominum, dum inueniri potest: inuocate eum, dum prope est. Derelinquat impius uias suas, et uir iniquus cogitationes suas, et reuertatur ad Dominum, et miserebitur eius, et ad Dominum Deum nostrum: quoniam multus est ad ignoscendum. R\. Amen.


 Epistola Pauli Apostoli ad Ephesios .

R\. Deo gratias.

Fratres, Omnis sermo malus de ore nostro non procedat: sed si quid bonum est ad edificationem opportunitatis, ut det gratiam audientibus. Et nolite contristari Spiritum Sanctum Dei: in quo signati estis in diem redemptionis. R\. Amen.

Lauda. Laus tibi, laus tibi, Domine, Rex eterne glorie. Deus exaudi orationem nostram, P. Rex eterne glorie. u\. Et clamor noster ad te perueniat. P. Rex eterne glorie.



Hymnus.



   Benignitatis fons Deus,
Qui non habes finem boni,
Super malum scelestium
 Semper pius, semper bonus.

   Mestum satis cor cedimus,
Et triste pectus tundimus:
Aquas pupille fundimus:
Mestas genas inducimus.

   Egisse multum penitet
Horrens tetrum, uel pessimum,
Turpissimumque sordidum;
Fatemur omne noxium.

   Elata uox te postulat:
Tu parce, dicit, Conditor;
Iam parce, clamat obsecrans:
Ignosce quod commissimus.

   Non ira mestos sorbeat;
Non pena fessos conterat:
 Solare contritos cito,
Et gaudium nobis dato.

   Presta, Pater piissime,
Patrique compar Unice,
Cum Spiritu Paraclito
Regnans per omne seculum.
   Amen.

Clamores. 1. Non secundum peccata nostra facias nobis, Deus: neque secundum iniquitates nostras retribuas nobis. 2. Non secundum. 3. Non secundum. u\. Sed secundum multitudinem miserationum.

Supplicatio. Oremus pium, et exaudibilem Dominum nostrum, ut supra.

Capitula. Exaudi orationem nostram, Domine; gemitusque nostros auribus percipe: nos enim iniquitates  nostras agnoscimus; et delicta nostra coram te pandimus: tibi, Deus, peccauimus; tibique confitentes ueniam exposcimus: Et quia recessimus a mandatis tuis, et legi tue minime paruimus; conuertere Domine, super seruos tuos, quos redemisti sanguine tuo: Indulge quesumus nobis; et peccatis nostris ueniam tribue: tueque pietatis misericordiam in nobis largiri dignare.

Pater noster.

Benedictio. Deus, qui est fons indulgentie, suscipiat litationem abstinentie nostre; [CXXXI] R\. Amen. Quique est Omnipotens et substantia Diuinitatis, det posse parere preceptis. R\. Amen. Et quod non possumus carnali ex infirmitate perficere, ipsius Diuinitate adiuti mereamur adimplere. R\. Amen.

 De Traditione Domini Responsorium. Miserere, quia Deus es: misericors, miserere; quia peccauimus tibi. u\. Ad te leuamus oculos nostros, qui habitas in celis. P. Misericors, miserere.

Aliud Responsorium. Quot sunt dies serui tui, Domine: quando facies de persequentibus me iudicium? u\. Posuerunt peccatores laqueos mihi: et a mandatis tuis non erraui. P. Domine, quando facies.


Lectio libri Hieremie Prophete .

R\. Deo gratias.

Hec dicit Dominus: Ecce ego conflabo, et comprobabo inimicos meos: quid enim aliud faciam a facie filii populi mei? Sagitte uulnerantes lingua eorum; dolum locuta est in ore eorum: pacem cum  amico suo loquitur, et occulte ponit ei insidias. Numquid super his non uisitabo, dicit Dominus? Si quis est uir sapiens, qui intelligit hoc, ad quem uerbum Domini fiat, annuntiet istud, ait Dominus omnipotens. R\. Amen.


Epistola prima Ioannis Apostoli ad Gentes .

R\. Deo gratias.

Charissimi, Nolite diligere mundum, neque ea, que in mundo sunt. Si quis diligit hunc mundum, non est caritas Patris in eo: quoniam omne, quod est in mundo, concupiscentia carnis, et concupiscentia oculorum est, et superbia uite: qui uero ex hoc mundo est, et mundus transit, et concupiscentia eius. Qui autem facit uoluntatem Dei, manet in eternum, quomodo Deus manet in eternum. R\.  Amen.

Lauda, Hymnus. Benignitatis fons. ut supra u\. Eripe me Domine ab homine malo: a uiro iniquo, et doloso libera me.

Supplicatio. Oremus pium, et exaudibilem Dominum nostrum Iesum Christum, cum omni supplicatione rogemus; ut nos per stigmata passionis sue propitius iustificare dignetur. R\. Presta eterne omnipotens Deus.

Capitula. Miserere nobis Domine, miserere nobis: et in te confidentes exaudi: aduersantium arma confringe; et laqueos nobis destrue preparatos: ut circumdati claritate celesti, non incidamus in foueam mortis: sed parato corde tuam in populis exaltemus misericordiam ueritatis; qui pro nobis sustulisti obprobrium  Crucis.

Pater noster.

Benedictio. Mors Christi admirabile sacramentum depellat a nobis omnium conluuiones facinorum: R\. Amen. Sanguis eius ineffabile pretium extinguat in uos omnium deformitatem uitiorum: R\. Amen. Crucis eius insigne uexillum consortes uos efficiat Angelorum. R\. Amen.

De Resurrectione Domini Responsorium. Hoc iam tertio manifestatus est iehsu Discipulis suis, cum resurrexisset a mortuis. Alleluia, alleluia. u\. Et undecim Discipuli abierunt in Galileam, ubi constituerat illis iehsu. Et uidentes eum adorauerunt. P. Cum resurrexisset. u\. Gloria, et honor.


 Apocalypsis Ioannis Apostoli .

R\. Deo gratias.

Ego Ioannes seruus Iesu Christi fui in spiritu, et audiui uocem de celo dicentem mihi: Ego sum primus, et ego nouissimus; et uiuus, et fui mortuus; et ecce sum uiuens in secula seculorum. R\. Amen.


Epistola Pauli Apostoli ad Colossenses .

R\. Deo gratias.

Fratres, Si consurrexistis cum Christo, que sursum sunt querite, ubi Christus est in dextera Dei sedens: que sursum sunt sapite, non que super terram. Mortui enim estis, et uita uestra abscondita est cum Christo in Deo. R\. Amen.

Lauda. Alleluia, alleluia, alleluia. u\. Resurrexit Dominus iehsu Christus: P. Alleluia, alleluia. u\.  Sit gloria illi in secula seculorum. Amen. P. Alleluia, alleluia, alleluia.



Hymnus.



   Iam surgit hora Tertia,
Et nos intenti currimus,
Psallendi opus implemus:
Christum laudemus Dominum.

   [CXXXII] Hora quoque iam Tertia
Christus cruce suspensus est,
uoluntatem Patris impleuit,
Mundi peccatum abstulit,

   Conscendit sedem propriam,
Sedet ad Patris dexteram;
Conlaudant throni Dominum.
Quem perfidi negauerant.

    Nos Christum Deum colimus,
Iudicemque speramus;
Quem Prophete cecinerunt,
Apostoli secuti sunt.

   Egressus hora Tertia
Sanctus Pater familias
Per singulos denarios
Conduxit operarios.

   In tua, Christe, uinea,
Quam premio iam cernimus,
Sequimur opus mysticum
Propter promissum optimum.

   Ecce precessit iam hora,
In qua Sanctus Spiritus
 Apostolorum uascula
De uerbo fecit ebria.

   Infunde sensum, Domine;
Ut te canamus laudibus:
Christe, Redemptor omnium
Sanctifica nostrum chorum.

   Gloria tibi Domine,
Qui surrexisti a mortuis
Cum Patre, Sancto Spiritu
In sempiterna secula.
   Amen.

u\. Dominus regnauit a ligno. Alleluia. Etenim correxit orbem terre, qui non commouebitur.

Supplicatio. Oremus pium et exaudibilem Dominum nostrum Iesum Christum, cum omni supplicatione  rogemus; ut sicut in hac hora diei Tertia, Apostolorum corda Spiritus Sanctus illuminauit, et docuit; ita nos indignos, lumine uero propitius illuminare dignetur. R\. Presta eterne omnipotens Deus.

Kyrie, eleison. R\. Christe, eleison.

Capitula. Domine Iesu Christe, Fili Dei Patris, qui hora diei Tertia, propter redimendum populum tuum te tradi uoluisti, et inimicorum colla per potentiam glorie ad nichilum reduxisti: concede nobis, atque familie tue de reatu conscientie ueniam, de morte uitam; ut te merito inueniamus Redemptorem, quem nunc, et per omnia secula credimus esse iudicem, et piissimum Saluatorem.

Pater noster.

 Benedictio. Dominus iehsu Christus, qui hora diei Tertia misit ad Apostolos suos Spiritum Paraclitum; in uisceribus nostris innouet Spiritum rectum; R\. Amen. Et quia mirabile in equitate permanet Sanctum, arcana pectoris nostri repleat Spiritus Sanctus: R\. Amen. Unigenitus Christus Dominus, qui in faciem discipulorum suorum flatu uiuifico insufflauit, ipse populum suum benedictionibus faciat abundare per Spiritum principalem. R\. Amen.

Per misericordiam.

De Ascensione Responsorium. Quis dabit mihi pennas sicut columbe, et uolabo, ut requiescam? u\. Ecce elongaui fugiens.: et mansi in solitudine. P. Et uolabo, ut requiescam? u\. Gloria, et honor.


Apocalypsis Ioannis Apostoli .

 R\. Deo gratias.

Ego Ioannes seruus Iesu Christi fui in Spiritu, et uidi: et ecce sedes Dei posita erat in celo, et supra sedem sedens: et qui sedebat, ipse uocabatur Testis fidelis, et immortalis in secula seculorum. R\. Amen.


Epistola Pauli Apostoli ad Ephesios .

R\. Deo gratias.

Fratres: Qui descendit, ipse est qui ascendit super celos, ut adimpleret omnia. Ipsi gloria, et imperium in secula seculorum. R\. Amen.

Lauda. Alleluia, alleluia, alleluia. Ascendit Deus in iubilatione, P. Alleluia. u\. Ascendit Dominus in uoce tube. P. Alleluia, alleluia, alleluia.



Hymnus.



   Nunc sancte nobis Spiritus,
Unum Patri cum Filio,
Dignare promptus ingeri
Nostro refusus pectori.

   Os, lingua, mens, sensus, uigor,
Confessionem personent,
Flammescat igne caritas,
Accendat ardor proximos.

   Presta, Pater piissime,
[CXXXIII] Patrique compar Unice,
Cum Spiritu Paraclito
Regnans per omne seculum.
   Amen.

u\. ueni Domine, noli tardare: et relaxa facinora  plebis tue.

Supplicatio. Oremus pium et exaudibilem Dominum nostrum Iesum Christum, cum omni supplicatione rogemus; ut nos gloria Ascensionis sue propitius iustificare dignetur. R\. Presta eterne omnipotens Deus.

Kyrie, eleison. R\. Christe, eleison.



INCIPIT ORDO AD SEXTAM DICENDUS uEL RECITANDUS.

Antiphona. Deus in nomine tuo saluum me fac: et in uirtute tua libera me. Psalm. LIII.

CXuIII. Psalmus Dauid. Feci iudicium et iustitiam. Mirabilia testimonia tua. Iustus es, Domine. Fol. Lu.

 Antiphona. Deus in nomine tuo saluum me fac: et in uirtute tua libera me.

Diebus Festiuis Responsorium. In omni loco, dominationes eius: Benedic anima mea Dominum Alleluia, alleluia: u\. Qui sanat omnes languores tuos: Qui redemit de interitu uitam tuam. P. Benedic anima mea. u\. Gloria, et honor.

Diebus Ferialibus Responsorium. Miserere, miserator: miserere nobis. u\. Ad te leuamus oculos nostros, qui habitas in celis. P. Miserere nobis. u\. Gloria, et honor.

Diebus Dominicis Responsorium. Da nobis Domine letitiam cordis: et concede pacem in diebus nostris. Alleluia, alleluia. u\. Deus in nomine tuo saluos nos fac: et in uirtute tua libera nos. P. Et concede.  u\. Gloria, et honor.

De Aduentu Domini Responsorium. Hierusalem letare in Aduentu Domini, quoniam ipse ueniet tibi. Et auferet a te stolam luctus, et anxietates, et induet te pulchritudinem equitatis in aduentu suo. u\. Et ponam uisitationem tuam pacem, et prepositos tuos iustitiam. P. Et auferet a te stolam. u\. Gloria, et honor.


Lectio libri Michee Prophete .

R\. Deo gratias.

In illis diebus: Locutus est Micheas, dicens: Indicabo tibi o homo quid sit bonum, et quid Dominus querat a te: utique facere iudicium et iustitiam, et diligere misericordiam, et solicite ambulare cum  Domino Deo tuo. R\. Amen.


Epistola Pauli Apostoli ad Romanos .

R\. Deo gratias.

Fratres, Infelix ego homo, quis me liberabit de corpore mortis huius? Gratia Dei per Iesum Christum Dominum nostrum. R\. Amen.

Lauda. Alleluia, alleluia. Salua, Domine Deus noster: et congrega nos de Gentibus Alleluia: u\. Ut confiteamur nomini sancto tuo: et gloriemur in laude tua. P. Alleluia, alleluia.

De Resurrectione Domini Responsorium. uidete magnalia Dei, que fecit Dominus; confortamini, et nolite timere; P. Quia Deus pro nobis pugnat. Alleluia, alleluia. u\. Laudate Dominum omnes Gentes: conlaudate omnes populi: P. Quia Deus pro nobis.  u\. Gloria, et honor Patri.



Hymnus.



   Rector potens, uerax Deus,
Qui temperas rerum uices,
Splendore mane instruis,
Et ignibus meridiem.

   Extingue flammas litium,
Aufer calorem noxium,
Confer salutem corporum,
ueramque pacem cordium.

   Presta, Pater piissime,
Patrique compar Unice,
Cum Spiritu Paraclito
Regnans per omne seculum.
   Amen.



In Quadragesima Hymnus.



   Dicamus laudes Domino
Feruenti ualde spiritu;
Hora uoluta sexies
Nos ad orandum prouocat.

   Quia in hoc fidelibus
uera salutis gratia,
Beati Agni hostia,
uirtute crucis redditur;

   Cuius luce clarissima
Tenebrescit meridies:
Sumamus toto pectore
[CXXXIu] Tantum splendorem gratie.
   Amen.



Alius.



    Iam cursus hore Sexte
Rotat diei tempore,
Nos admonet per omnia
Laudes referre debitas.

   Nunc Petrus orans, Gentibus
Fidem futuram prospicit:
Nunc uiua Christus femine
Instat fluenta tradere.

   Hoc solis euo mystice
Tres Patriarcha hospitat
Carnis figure Nuntios
Sub Trinitatis numine.

   Perfecta summi calculi
Hec prima constat partibus;
 Que ducta sese perficit,
Tenetque mundi fabricam.

   Hec nempe Christe condita
Manent tua potentia;
Cuius potestas glorie
Per cuncta regnat secula.
   Amen.

Clamores 1. Ne proiicias nos, Deus, a facie tua: et Spiritum sanctum tuum ne auferas a nobis. 2. Ne proiicias. 3. Ne proiicias nos. u\. A ruina, et Demonio meridiano, Deus sancte custodi nos.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nobis auxilium de celo, et misericordiam suam largam propitius tribuere dignetur.  R\. Presta eterne omnipotens Deus.

Capitula. Deus, qui horarum tempora consecras, Sexte hore curriculo pro mundi saluatione triumphasti in crucis patibulo; tibi et Ecclesia tua sub huius sanctificatione temporis, et mentis obsequia defert, et confessionis precamina profert: Proinde rogamus, ut ita huius celebritatis obsequia tibi depromamus, dum uiuimus; ut ad te coronandi mereamur uenire post transitum.

Pater noster.

Benedictio. Salutare tuum Domine, famulis tuis tribuere dignare; R\. Amen. Orationes suscipe: petitiones supple: et peccata dimitte. R\. Amen. A languoribus cura, et fidelium pectora a delictorum maculis purga. R\. Amen.

 Ad Sextam de Quadragesima Responsorium. Auerte, Domine, iram tuam a nobis. P. Ne in eternum irascaris nobis. u\. Mitiga, Domine, omnem iram tuam: et auerte ab ira indignationis tue. P. Ne in eternum. u\. Gloria, et honor.


Lectio libri Ielis Prophete .

R\. Deo gratias.

Hec dicit Dominus: Conuertimini ad me in toto corde uestro, in ieiunio, et fletu, et planctu. Et scindite corda uestra, et non uestimenta uestra, et conuertimini ad Dominum Deum uestrum: quia benignus, et misericors est. R\. Amen.


Epistola I. Ioannis Apostoli ad Gentes .

R\. Deo gratias.

Charissimi: Mandatum nouum scribo uobis, quod  est uerum et in ipso, et in uobis: quoniam tenebre transierunt, et lumen uerum iam lucet. Qui dicit se in luce esse, et fratrem suum odit, in tenebris est usque adhuc. Nam qui diligit fratrem suum, in lumine manet, et scandalum in eo non est. Qui autem odit fratrem suum, in tenebris est, et in tenebris ambulat: et nescit quo eat: quoniam tenebre obcecauerunt oculos eius. Scribo uobis, filioli, quoniam remittuntur uobis peccata propter nomen eius; cui est honor et gloria in secula seculorum. R\. Amen.

Lauda. Laus tibi Domine, Rex eterne glorie. Salua nos, Domine, u\. Ut confiteamur nomini sancto tuo.

Hymnus. Dicamus laudes Domino. Folio CXXXII.

 Capitula. Accipe, Domine, sacrificium confessionum nostrarum de manu lingue nostre, quam formasti, et excitasti; ut confiteatur nomini sancto tuo: et sana uulnera anime nostre, et dicent: Domine, quis similis tibi? Pie enim docet nos, quomodo misereatur ei, qui sibi confitetur. Solue ergo a nobis miseram stridentem catenam uitiorum; et a iugo flagitiorum, quo demersi sumus, nos erue: atque ab intensa confusionis caligine, serenitatis tue pius illustra dilectione.

Pater noster.

A malo nos libera. Fol. 10.

Benedictio. Omnipotens Dominus, qui nos per abstinentiam fecit esse deuotos, efficiat nos castitate mundissimos; R\. Amen. Quique nobis ieiunii inspirauit  uotum, habere tribuat apud se mercedem beatitudinis inuenire; R\. Amen. Ut simus spiritu fructificantes, [CXXXu] qui carnales per ieiunium cupimus extinguere uoluptates. R\. Amen.

De Traditione Domini Responsorium. Eripe me de inimicis meis Domine; quia tu es Deus meus. u\. Eripe me Domine ab homine malo: et a uiro iniquo libera me. P. Quia tu es. Reiteretur.

Aliud Responsorium. Placabilis esto Domine, et ostende te nobis in tempore tribulationis, et angustie nostre. u\. Deus in nomine tuo saluos nos fac: et in uirtute tua libera nos. P. In tempore tribulationis. Reiteretur R\.


Lectio libri Threnorum .

R\. Deo gratias.

 In illis diebus: Dixit Hieremias: Misit inimicus ignem in ossibus meis, et erudiuit me: expandit rete pedibus meis, et conuertit me retrorsum. Iustus est Doinus, quia os eius ad iracundiam prouocauit: audite obsecro uniuersi populi: Pars mea Dominus dixit ad animam meam: propterea expectabo eum. R\. Amen.


Epistola I Ioannis Apostoli ad Gentes .

R\. Deo gratias.

Charissimi: Hec est annunciatio, quam audistis ab initio, ut diligamus alterutrum. Non sicut Cain, qui ex maligno erat, et occidit fratrem suum. Et propter quid occidit eum? Quoniam opera eius maligna: fratris autem erant iusta. Omnis autem, qui odit fratrem suum, homicida est. Et scimus quoniam  omnis homicida non habet uitam eternam in se manentem. In hoc cognouimus caritatem, quoniam pro nobis animam posuit; et nos debemus pro fratribus animas ponere. R\. Amen.

Lauda. Laus tibi, Domine, Rex eterne glorie. Salua nos, u\. Ut confiteamur. Hymnus. Iam cursus. Clamores. Ne proiicias fol. CXXXIII, CXXXIu.

Supplicatio. Oremus pium, et exaudibilem Dominum nostrum Iesum Christum cum omni supplicatione rogemus; ut nos per stigmata passionis sue propitius iustificare dignetur. R\. Presta eterne, omnipotens Deus.

Capitula. Dic anime nostre, Domine: Salus tua ego sum; Quamque cernis imbecillitatis sue turbari  contuitu, non sinas in eterno eloquio: nec deseras nostra intima, dum se iniquitas prodiderit uirulenta: Sed nocentes nos, tu iudica; tuaque potestate, nos impugnantes expugna.

Pater noster.

Benedictio. Christus Dominus, qui innocens expansis manibus pependit in ligno, Crucis sue nos saluificet sacramento. R\. Amen. Appensione quoque sua sursum nos alleuet, qui pro nobis dignatus est exaltari in Cruce; R\. Amen. Ut uere lucrum sanguinis eius simus, qui in illo confidentiam cordis nostri dirigimus. R\. Amen.



INCIPIT ORDO AD HORAM NONAE DICENDUS.

Antiphona. Dominus soluit compeditos: Dominus  erigit elisos. Dominus illuminat cecos, dirigit iustos. Psalmus CXLu.

Psalmus CXXI. Psalmus CXXII. Psalmus CXXIII.

Antiphona. Dominus soluit compeditos: Dominus erigit elisos. Dominus illuminat cecos, dirigit iustos.

Responsorium Feriale. Saluus ero, Domine, si me consolatus fueris, quamuis indignus ego sum. Credo, quia saluabis me. u\. Domine non sum dignus, ut intres sub tectum meum, sed tantum dic uerbo. P. Credo, quia. u\. Gloria, et honor.

Aliud Responsorium. uiuit anima mea, Deus, et laudabit te. u\. Erraui sicut ouis, que perierat: quere seruum tuum, Deus; P. Et laudabit te. u\. Gloria, et honor.

 In Aduentu Domini Responsorium. Letamini Gentes, et exultate, quoniam ueniet Dominus; P. Ut clarificet orbem terrarum : et fructus uester erit in iocunditatem. u\. Nolite ante tempus iudicare, quoadusque ueniat Dominus; P. Ut clarificet.

De Resurrectione Domini Responsorium Dominicis diebus. Mane nobiscum Domine, quoniam iam declinat dies in uesperum. Alleluia, alleluia, alleluia. u\. Confirma super nos misericordiam tuam: et ueritas tua maneat nobiscum; P. Quoniam iam declinat dies. u\. Gloria, et honor.

In Ferialibus Resurrectionis Responsorium. Recordamini qualiter locutus est uobis Dominus: Quia oportet Filium hominus crucifigi, et die tertia resurgere. Alleluia, alleluia, alleluia. u\. Dixit iehsu discipulis  suis: Hec sunt uerba, que locutus sum ad uos, dum adhuc [CXXXuI] essem uobiscum. P. Quia oportet.

Responsorium in diebus Festiuis. Gloria magna est sequi Dominum, quia nichil melius, quam timere illum: nec dulcius, quam respicere in mandatis eius. Alleluia, alleluia. u\. Nobis adherere Deo bonum est: et ponere in Deo spem nostram. P. Quia nichil melius. u\. Gloria, et honor.

Aliud Responsorium. Auxilium meum a Domino, qui fecit celum et terram. Alleluia. u\. Leuaui oculos meos ad montes, unde ueniet auxilium mihi. P. A Domino, qui fecit. u\. Gloria, et honor.


Lectio libri Hieremie Prophete .

R\. Deo gratias.

 Hec dicit Dominus: State super uias, et uidete, et interrogate de semitis antiquis, que sit uia bona, et ambulate in ea; et inuenietis requiem animabus uestris. R\. Amen.


Lectio Epistole beati Pauli Apostoli ad Colossenses .

R\. Deo gratias.

Fratres, Charitatem tenete, quod est uinculum perfectionis: et pax Christi exsultet in cordibus uestris, in qua et uocati estis in uno copore: grati estote per fidem, que est in Christo Iesu Domino nostro. R\. Amen.

Lauda. Alleluia, alleluia, alleluia. uiuit anima mea, Deus, et laudabit te: u\. Et iudicia tua adiuuabunt  me. P. Alleluia, alleluia.



Hymnus per annum.



   Fundere preces tempus est;
Diei cursus admonet
Canere laudis canticum
Tibi Redemptor omnium.

   Serenam mentem effice;
Opus honestum perfice;
Preces orantum accipe;
uitam perennem tribue.

   Presta, Pater piissime;
Patrique compar Unice,
Cum Spiritu Paraclito
Regnans per omne seculum.
   Amen.



In Quadragesima Hymnus.



   Conuexa solis orbita,
Nouem uoluta circulis,
Hore peracto tramite,
Ter conficit ternario.

   Hoc passionis tempore
Compleuit Auctor omnium:
Nunc ad laborem uinee
Misit uocatos seruulos.

   Hac Petrus hora mystica
Claudi resoluit uincula;
Nunc uisionum cognitor
Terno recursu terminat.

   In hac canamus gloriam
Cum uoce, puris mentibus,
 Deo creanti prospera
Peracta iustis secula.
   Amen.

Clamor. 1. Propitius esto iniquitatibus nostris: et sana, Domine, languores nostros. 2. Propitius esto. 3. Propitius esto. Conuertere Domine aliquantulum, et repropitiare super seruos tuos.

Supplicatio. Oremus pium, et exaudibilem Dominum nostrum Iesum Christum, cum omni supplicatione rogemus; ut nobis penitendi uotum, et penitentie fructum, et uite eterne remedium propitius tribuere dignetur. R\. Presta eterne omnipotens Deus.

Capitula. Deus, qui pro mundi saluatione None hore curriculo in Crucis stigmate glorioso triumphasti  miraculo; et perempta morte Sanctorum animas eruens ab infernali ergastulo, uiam nobis reserasti, reuertendo ad superos: quesumus, ut ita nostro complacearis obsequio, quatenus illic post transitum properemus gressu perconcito, quo tu nostra precessisti uera redemptio.

Pater noster.

Benedictio. Salua plebem tuam Domine, quam tu ipse creasti: R\. Amen. Benedic hereditatem tuam, quam pretioso sanguine redemisti; R\. Amen. Rege eam, et extolle eam usque in sempiternum, et in seculum seculi. R\. Amen.

Responsorium de Quadragesima. Spes nostra in Deo est, et ipse adiuuabit nos. u\. Sperate in eum  omnis conuentus plebis mee, et effundite coram illo corda uestra. P. Et ipse adiuuabit nos. u\. Gloria, et honor.

Aliud Responsorium. Miserere nobis, Domine: miserere nobis. u\. Ad te leuamus oculos nostros, qui habitas in celis. P. Miserere. u\. Gloria, et honor.


Lectio libri Esaie Prophete .

R\. Deo gratias.

In diebus illis, Locutus est Esaias dicens: Querite Dominum, dum inueniri potest: inuocate eum, dum prope est. Derelinquat [CXXXuII] impius uias suas, et uir iniquus cogitationes suas, et reuertatur ad Dominum, et miserebitur eius, et ad Dominum Deum nostrum, quoniam multus est ad ignoscendum. R\. Amen.


 Epistola I Ioannis Apostoli ad Gentes .

R\. Deo gratias.

Charissimi, Nemo uos seducat. Qui facit iustitiam, iustus est. Qui facit peccatum, ex diabolo est: quoniam ab initio diabolus peccat. In hoc apparuit Filius Dei, ut dissoluat opera diaboli. Omnis qui natus est ex Deo, peccatum non facit: quoniam semen ipsius in eo manet, et non potest peccare, quoniam ex Deo natus est. R\. Amen.

Lauda. Laus tibi, Domine, Rex eterne glorie. u\. uiuit anima. P. Et iudicia tua. u\. Rex eterne.



Hymnus.



   Perfecto trino numero,
Ternis horarum terminis,
Laudes canentes debitas,
 Nonam dicentes psallimus.

   Sacrum Dei mysterium
Puro canentes pectore;
Patris Magistri regulam
Signo salutis proditam.

   Et nos surgamus spiritu
Adherentes Apostolis:
Qui plantas habent debiles,
Christi uirtutem diligunt.

   Presta, Pater piissime,
Patrique compar Unice,
Cum Spiritu Paraclito
Regnans per omne seculum.
   Amen.

 Clamores. Propitius esto iniquitatibus: Et sana, Domine. Et omnia alia, ut supra preter Capitulam, que sit ista:

Capitula. Miserere nobis, Domine, quia peccauimus tibi; et propter duritiam cordis nostri in ipsa peccatorum morte duramus: nos ore, nos corde, nos opere, nos omnibus uitiis inquinati ueniam poscimus: quia crimen agnoscimus; et ut peccati noxam indulgeas huius, prostrati fidem commitantes rogamus.

Pater noster.

Benedictio. Benedicat nos Dominus, et propitius nos sanctificare dignetur: R\. Amen. Fidem nostram roboret promissis donorum celestium, et spem nutriat incrementis presentium gaudiorum. R\. Amen.  Ipse nos glorificet premio eternitatis, qui redimere dignatus est pretio passionis. R\. Amen.



ORDO ANTE COMPLETORIA DICENDUS uEL RECITANDUS IN QUADRAGESIMA.

Quam magnificata sunt opera tua Domine! Omnia in sapientia fecisti: repleta est terra creatura tua. Quam magnificata sunt opera tua, Domine! Gloria, et honor Patri, et Filio, etc. Quam magnificata. Qui dat escam omni carni: quoniam in seculum misericordia eius. Gloria, et honor. Confitemini Deo celi: quoniam in seculum misericordia eius. Gloria. Confitemini Domino quoniam bonus: quoniam in seculum misericordia eius. Gloria.



Hymnus.



   Cibis resumptis congruis,
 Cene peractis usibus,
Ad te, Redemptor inclyte,
Laudes uenimus promere.

   Occurre nobis ocyus,
Tollens cibi grauedinem,
Corpus parandum ad precem,
Confessionis dans fidem.

   Ut quicquid ore promimus
Tuis sacris in laudibus,
Nobis coronam conferens,
Soli Deo dans gloriam.

   Presta, Pater piissime,
Patrique compar Unice,
Cum Spiritu Paraclito
Regnans per omne seculum.
    Amen.



HIC INCIPIUNT COMPLETORIA IN HUNC MODUM, QUI SEQUITUR IN DIEBUS FESTIuIS.

Signatum est super nos lumen uultus tui Domine: * dedisti letitiam in corde meo.

A tempore frumenti, uini, et olei, sui, * multiplicati sunt.

In pace in idipsum * dormiam, et requiescam:

Quoniam tu Domine singulariter in spe * constituisti me.

Gloria, et honor Patri, et Filio, et Spiritui Sancto in secula seculorum. Amen. Alleluia, alleluia, alleluia.

In Quadragesima dicitur Laus tibi: laus tibi Domine, Rex eterne glorie.

 Ecce nunc benedicite Dominum, * omnes serui Domini:

Qui statis in domo Domini, * in atriis domus Dei nostri.

In noctibus extollite manus uestras in sancta, * [CXXXuIII] et benedicite Dominum.

Benedicat tibi Dominus ex Sion, * qui fecit celum et terram.

Gloria, et honor. Alleluia, alleluia, alleluia.

In Quadragesima. Laus tibi: laus tibi Domine, Rex eterne glorie.

Benedictus es Domine Deus patrum nostrorum: * et laudabilis, et gloriosus in secula.

Dignare, Domine, nocte ista, * sine tribulatione,  et peccato nos custodire.

Miserere nobis, Domine: * miserere nobis.

Quoniam tu es protector meus, * in manus tuas commendo spiritum meum.

Redemisti me Domine * Deus ueritatis.

Custodi nos Domine ut pupillam oculi: * sub umbra alarum tuarum protege nos.



Hymnus.



   Sol Angelorum respice,
Quem concupiscit mentium
Intento uisu castitas,
Sursum manentem cernere.

   Quo cuncta pollent celitus
Cursu recursu prospero:
Quo uita constat omnium.
 Intende grates supplicum.

   Da seruulis custodiam,
Qua temperentur commoda:
Aduersa sint innoxia;
Corrupta ne sint pectora.

   Frugalitas tu sensuum
Sator, salus, refectio,
Potus, cibique, gaudium,
Lux, atque uirtus cordium.

   Repelle membris lubricam,
Ne polluat lasciuia;
Ne feda uexet passio,
Culpetque mentis actio.

   uirtutis infer copiam,
Qua conferas clementiam;
 Oblitus ut peccaminum,
Dones quietem temporum.

   uotis rogamus affatim
Superna pax inlabere,
Qua cuncta tuta perpetim,
Serues subactis scandalis.

   Gloria Patri ingenito,
Gloria Unigenito,
Una cum Sancto Spiritu
In sempiterna secula.
   Amen.

u\. Respice, et exaudi me Domine Deus meus. Illumina oculos meos, ne unquam obdormiam in morte.

Psalm. XC statim sequitur.

 Scuto circumdabit te ueritas eius: * non timebis a timore nocturno.

Si ascendero in lectum strati mei: * memor esto mei, Domine.

Si dedero somnium oculis meis, aut palpebris meis dormitationem, aut requiem temporibus meis: * memor esto mei, Domine:

Donec inueniam locum Domino, tabernaculum Deo Iacob: * memor esto mei Domine.

Gloria, et honor Patri, et Filio, et Spiritui Sancto. * Memor esto mei, Domine.

Sicut erat in principio, et nunc, et semper, et in secula seculorum. Amen; * Memor esto mei, Domine.

 Si ascendero in lectum strati mei: * memor esto mei, Domine.

u\. Te precor, Domine, auctor lucis, et diei, ne derelinquas me; sed memor esto mei, Domine.



Hymnus.



   Cultor Dei memento,
Te fontis, et lauacri
Rorem subisse sacrum,
Te chrismate innouatum.

   Fac cum uocante somno,
Castum petens cubile;
Frontem, locumque cordis
Crucis figura signet.

   Crux pellit omne crimen:
Fugiant crucem tenebre;
 Tali dicata signo
Mens fluctuare nescit.

   Procul procul uagantum
Portenta somniorum,
Procul esto peruicaci
Prestigiator astu.

   O tortuose serpens,
Qui mille per meandros,
Fraudesque flexuosas
Agitas quieta corda:

   Discede; Christus hic est,
Hic Christus est, liquesce:
Signum, quod ipse nosti,
Damnat tuam cateruam.

   Corpus licet fatiscens,
 Iacens reclinet paulum;
Christum tamen sub ipso
Meditabimur sopore.

   Gloria Deo Patri,
Et Christo uiuo regi,
Paraclitoque Sancto,
Et nunc, et in eternum.
   Amen.

u\. Redimet Dominus animas seruorum suorum: [CXXXIX] et non derelinquet omnes qui sperant in eum.

Supplicatio. Oremus pium, et exaudibilem Dominum nostrum Iesum Christum, cum omni supplicatione rogemus; ut nos in hac nocte, et in omni  tempore Angelica custodia tueatur; et hostem callidum, et cum actibus suis procul a cordibus, et a cubilibus nostris propitius expellere, et effugare dignetur. R\. Presta eterne omnipotens Deus.

Kyrie eleison R\. Christe eleison. Kyrie eleison.

Alia Supplicatio. Oremus Pium, et exaudibilem, etc., ut nos in hac nocte, et in omni tempore de insidiis inimici propitius liberare dignetur. R\. Presta.

Supplicatio. Oremus pium, et exaudibilem Redemptorem mundi Dominum nostrum, etc.; ut nos in hac nocte, et in omni tempore per Angelum suum sanctum ab omnibus aduersitatibus inimici, et antiqui serpentis propitius protegere et conseruare dignetur. R\. Presta eterne, etc.

 Capitula. Respice, Domine, super nos, et uigila super oues gregis tui, ne fur nocturnus subripiat, et furetur. Tu es enim, Domine, qui non dormis, neque obdormitas ad custodiendum animas nostras: illumina cor nostrum lumine ueritatis tue; ut tua misericordia semper fulgeat in cordibus nostris.

Pater noster.

A malo nos libera. Fol. 10.

Benedictio. Gregem tuum ne deseras, pastor bone, et uisitator animarum. R\. Amen. Fuga insidiantem lupum, ut nullum in nobis nocendi reperiat locum. R\. Amen. Nocturnum furem interfice, Christe, ut oues gregis tui in lumine constituti, integro possint numero permanere. R\. Amen. Per misericordiam  tuam, Deus noster; qui uiuis, et omnia regis in secula seculorum. Amen.

Dominus sit. R\. Et cum Spiritu tuo.

In nomine Domini nostri Iesu Christi perficiamus cum pace. R\. Amen.

Finitis Completoriis, omni tempore debent dici ista, que sequuntur.

u\. Custodi nos Domine ut pupillam oculi: sub umbra alarum tuarum protege nos.

Oratio. Saluasti nos, Domine Iesu Christe, per diem uigilantes; custodi nos in hac nocte requiescentes: quod si nos obdormierimus, Spiritus tuus Sanctus uigilet super nos; et custodiat in hac nocte, et in omni tempore. Amen.

Per misericordiam tuam.

 Dominus sit. R\. Et cum.

In nomine Domini nostri Iesu Christi in hac nocte dormiamus, et requiescamus cum pace. R\. Deo gratias.

Pater noster.

In diebus uero Sabbatorum uel precipuarum festiuitatum, finitis in ordinem Psalmis Completorii secundum usum modernorum, ut dictum est, dicitur istud Responsorium, et alia que sequuntur.

Responsorium. Gregem tuum ne deseras, Pastor bone, qui dormire nescis in uigilia: u\. Et ne nocturnis terroribus fatigemur, celeste super nos uelamen pretende, P. Qui dormire nescis. u\. Gloria, et honor. Duplicatur Responsorium.


 Lectio libri Ezechielis Prophete .

R\. Deo gratias.

Hec dicit Dominus: Saluabo gregem meum, et non erit ultra in rapinam; et ideo iudicabo inter pecus, et pecus. Et cessare faciam bestias pessimas de terra. Et qui in desertis habitant, securi dormient, ait Dominus omnipotens. R\. Amen.


Epistola Pauli Apostoli ad Philippenses .

R\. Deo gratias.

Fratres: Petitiones uestre innotescant apud Deum. Et pax Christi, que exuperat omnem sensum, custodiat corda, et corpora uestra, et intelligentias uestras, per fidem, que est in Christo Iesu Domino nostro. R\. Amen.

Lauda in Quadragesima. Laus tibi, laus tibi, Domine Iesu Christe: Illumina Domine oculos nostros,  ne unquam obdormiamus in morte: u\. Confirma super nos, Deus, misericordiam tuam: et ueritas tua manet nobiscum in eternum. P. Iesu Christe.

Lauda de Traditione Domini. Laus tibi, laus tibi Domine, Rex eterne glorie. Salua plebem tuam, Domine Rex etene glorie; u\. Rege eam Domine, Rex eterne glorie: P. Quam redemisti tuo sanguine. u\. Laus.



[CXL] Hymnus.



   Obsidiones obuias.
Paremus omnes carminum,
Contra tenebrarum ducem,
Contra tetrum satellitem.

   Manus perarmet spes, fides;
 Lumbos, ualens Crux obtegat:
Cingamur ense spiritus
Propter timorem noctium.

   Iesu manu fortissima
Salua fideles per fidem,
Euerte aduersos Cruce,
In pace cuncta protege.



Hymnus.



   Adsunt tenebre prime;
Noctis tetre excursus
Cum canticis, et hymnis
Nunc dedicemus omnes.

   Nam tempus illud hoc est,
Quod Hieremias dicit
Surgendum esse nobis
 Primordio in noctis.

   Nos spiritu per arma,
Inuicta radix Dauid;
Disrumpe uincla noctis,
Et da iubar salutis.

   Somni quies sit grata:
Mens peruigil resurgat:
Non sordidemur actu;
Nec spiritu grauemur:

   Sed corpore, et mente
Spiritu feruente,
uestigio impigro
Te consequamur, Christe.



Hymnus.



    Noctis tetre primordia
In laudibus transegimus:
Nunc te precamur, Trinitas;
Ut precinentes audias.

   Tu omnibus da gratiam;
Tu fessa quoque alleua,
Errata dele criminum,
Exclude iuge scandalum.

   Lux uera nos inluminet,
Mentis tenebras effuget;
Ut pax abundet omnibus,
Qui te, Creator, credimus.



Alius Hymnus.



   Quieti tempus adest,
Quod fessa membra quies
 Obtineat innocens,
Et Christo uigilet mens.

   Pelle a nobis, Deus,
Rogamus, omne tetrum;
Anguis prisci malignum,
uirusque mortiferum.

   Ut sub umbra alarum
Tutissima tuarum
Protecti maneamus,
Ad tuasque laudes surgamus.

   Sit gloria, et potestas
Deo Patri, et Proli,
Paraclito cequali
In seculorum secula.
      Amen.

 Psalmus L. Cum gloria, etc.

u\. Scuto circumdabit te ueritas eius: non timebis a timore nocturno.

Kyrie eleison. Christe eleison, Kyrie eleison.

Pater noster. Deus, miserere.



Hymnus in Quadragesima dicendus.



   Lucis auctor clemens, lumen immensum:
Lumen, cuius fulget Sanctus eternus
Christus, cum quo regnat cum ipso in unum
Et Sanctus Spiritus, una potestas.

   Tetre noctis huius caliginem pelle,
Serpentisque fraudes, quesumus, fuga:
Nos armatos Crucis signaculo salua:
Sacrosancto tuo nomine dita.

   Quos peccati mole grauide pressos,
 Sua milleformis fraude decepit,
Se uictorem gaudens, quoque se uictum
Cognoscat uirtute Omnipotentis.

   Pater immortalis, omnium Pastor,
Inuidentem hostem frange fuscantem;
Lumen nobis prebe perenne de Sancto:
Tenebroso calle non paueamus.

   Redemptor eterne, Rex omnis terre,
Delictorum pius gemitus adtende:
Insidiantem hostem confringe Saluator;
Nos eterne uite redde beatos.

   Noctem nobis istam dona quietam:
Inimicum hostem fuga a nobis:
Crucis signum uincat omne iniquum:
Te, Christe, rogamus, mane nobiscum.

    Gloria, et honor, potestas, et uirtus
Ingenito Deo, genitoque Christo,
Spirituique simul Paraclito Sancto;
Cuius uerbo clarent secula cuncta,
   Amen.

Psalmus L. u\. Scuto.



Hymnus dicendus diebus Dominicis.



   Christe, qui lux es, et dies,
Noctis tenebras detege:
Lux ipse lumen preferens,
uitam beatam predicans.

   [CXLI] Precamur, Sancte Domine,
Defende nos in hac nocte:
Sit nobis in te requies,
 Quietam noctem tribue.

   Ne grauis somnus inruat,
Nec hostis nos subrepat;
Nec caro illi consentiens,
Et nos reos statuat.

   Oculi somnium capiant:
Cor ad te semper uigilet:
Dextera tua protegat
Famulos, qui te diligunt.

   Defensor noster aspice,
Insidiantem reprime:
Guberna tuos famulos,
Quos sanguine mercatus es.

   Memento nostri Domine
In graui isto corpore;
 Qui es defensor anime,
Adesto nobis Domine.

   Tetre noctis insidias
Huius timoris libera:
Tue lucis magnalibus
Totum Clerum inlumina.

   Gloria Patri ingenito,
Gloria Unigenito,
Una cum Sancto Spiritu,
In sempiterna secula.
   Amen.

Psalmus L.

u\. Scuto circumdabit te ueritas eius: non timebis a timore nocturno.

Kyrie eleison. Christe eleison. Kyrie eleison.

 Pater noster. Et ne nos. Sed libera nos a malo.

Deinde dicantur Miserationes in qualibet Feria, pro ut sequuntur per ordinem in secunda, et tertia, et quarta, quinta, sexta, et sabbato Feria. Et quia capitule precedunt Miserationes: ideo sic ordinantur, prout debent dici in qualibet Feria.

Secunda Feria, Capitula. Noctem nostram illumina, eterne omnipotens Deus, effice nos famulos tuos obdormire quietibus, et uirtutibus sanctorum excitare: ut ab omni inquietudine tenebrarum, te auxiliante, ad diem clarum peruenire mereamur.

Pater noster.

Benedictio. Crux Domini nostri Iesu Christi a timore nos defendat inimici. R\. Amen. Lux ueritatis expellat a nobis omnes tenebras cecitatis; R\. Amen.  Ut eius illuminatione saluati, eternam benedictionem percipere mereamur. R\. Amen.

Tertia Feria, Capitula. Deus, lumen eternum, splendor siderum, claritas noctium, illuminatio incomprehensa tenebrarum da nobis hanc noctem securam, tranquillam, ac quietam; et siqua hodie peccata contraximus, tu pius, et misericors indulge propitius: preces quoque famulorum libenter exaudi, et postulata concede.

Pater noster.

Benedictio. Manus Dei Patris omnipotentis auxilietur nobis; R\. Amen. Brachium sanctum eius confortet nos. R\. Amen. Nihil in nobis preualeat inimicus: R\. Amen. Sed in omnibus nobis aurem  suam inclinet Dominus noster iehsu Christus. R\. Amen.

Quarta Feria, Capitula. Siqua, Domine, in die peccata contraximus opere, sermone et cogitatione: tu dimitte: et hanc nobis noctem tranquillam, pacificam, ac sine peccato concedere digneris.

Pater noster, qui es.

Benedictio. Dominus iehsu Christus, qui nos redemit: in hac nocte custodiat: R\. Amen. Sanctificet corda, et corpora nostra; R\. Amen. Et in bonis actibus compleat desideria nostra. R\. Amen.

Quinta Feria, Capitula. Custodi, Domine, animas nostras, ac de manu tentatoris erue: elonga a nobis nocturnum furem, et insidias falsitatis eius a nobis repelle; quia milleformis in nocturnis temporibus  adest, querens decipere dormientem, quem uigilantem superare non potest. Sed tu, Domine, ut bonus pastor, ac piissimus gubernator, gregem tuum ne deseras: animam tuam pro ouibus posuisti; et quos tuo pretioso sanguine redemisti, salua nos.

Pater noster, qui es.

Benedictio. Gregem tuum, Pastor bone, placatus adtende: et hos famulos tuos de tuis benedictionibus reple. R\. Amen. Columitatem mentis, et corporis tribue: et perpetuam salutem concede. R\. Amen. Dona nobis tempora quieta, et pacifica, ut tibi seruiamus mente deuota. R\. Amen.

Sexta Feria, Capitula. Custodi nos quiescentes in hac nocte, et uelociter exaudire digneris, quas coram te fundimus preces; et ut in tenebris non [CXLII] timeamus  inimicum tentatorem, circumualla nos fortitudinis Cruce.

Pater noster.

Benedictio. Benedictionum suarum super nos Dominus imbrem infundat; et Trinitas inseparabilis a nobis numquam recedat. R\. Amen. Angelica uisitatione nos protegat, et nocturnum furem de cubilibus nostris expellat: R\. Amen. Ut cingulo castitatis adstrictos, in nulla nos ludificationis sue arte deterreat inimicus. R\. Amen.

Sexta Feria, Capitula. Custodi nos, Domine, sicut exaudire, et custodire dignatus fuisti sanctum Danielem orantem in lacu leonum, et non tetigerunt illum bestie; quia fortissima eum tua tegebat dextera: fere feroces ante eum se soluebant, et odorantes fugiebant:  Fulgeat in nobis, Domine, tuus Christus; et fugiat a cordibus, et a cubilibus nostris perfidus inimicus.

Pater noster.

Benedictio. Omnipotens Deus, qui es lumen eternum; inlabere, quesumus, sensibus famulorum tuorum: R\. Amen. Custodi gregem tuum; et lupum insidiatorem repelle. R\. Amen. Omnium corda, et pectora conserua; et nocturnum furem cum Angelis suis ab eis procul effuga. R\. Amen.

Sabbato, Capitula. Amoue a nobis, Domine, scandalum noctis; ut non timeamus ambulare in medio umbre mortis: apprehendat nos uirga tua, et baculus tuus: uirga Iesse per Beatam Mariam: ipse nos  perducat ad uigiliam matutinam, qui nos docuit orare, et dicere:

Pater noster, qui es.

Benedictio. Exaudiat nos Dominus, et benedicat. R\. Amen. Protegat ab hoste callido, et ab omni malo defendat; R\. Amen. Et sub umbra alarum suarum, nos in hac nocte, et in omni tempore custodiat. R\. Amen.

His peractis, qualibet die totius anni, finitis Completoriis in hunc modum, ante aspersionem aque benedicte, debet dici iste uersiculus, qui sequitur, et Oratio, que sibi iungitur.

u\. Custodi nos, Domine, ut pupillam oculi: sub umbra alarum tuarum protege nos.

Sequitur Oratio. Saluasti nos, Domine Iesu Christe  per diem uigilantes; custodi nos in hac nocte requiescentes. quod si nos obdormierimus, Spiritus tuus Sanctus uigilet super nos; et custodiat in hac nocte, et in omni tempore, et maneat semper nobiscum. R\. Amen.

Per misericordiam tuam, etc.

Dominus sit semper uobiscum. R\. Et cum Spiritu tuo.

In nomine Domini nostri Iesu Christi in hac nocte dormiamus, et quiescamus cum pace. R\. Deo gratias.

Et quando spargitur Aqua benedicta super altare, dicat Presbyter: Benedicat uos Pater, et doceat Filius, et illuminet Spiritus Sanctus. R\. Amen.

Et quando spargitur Aqua benedicta fidelibus Christianis,  debet Presbyter dicere: Gratia Sancti Spiritus mundet uos a delictis omnibus. uel sic: Filius Dei Patris omnipotentis purget uos omnibus inquinamentis.

Secunda Feria, Miserationes. Miserere nobis, Deus, miserere nobis. P. Miserere nobis, et esto placatus. u\. Audi pie, Rex eterne, preces supplicantium, et auerte iram. Facinus remitte cunctis, et quietem dona populo fideli. P. Miserere nobis Deus: u\. Omnes simul te precamur, Iesu bone Deus, adtende misertus nostri, precibus exoratus: et quesita prebe populo tuo fideli. P. Miserere nobis Deus. u\. Prebe pacem, da quietem, et tranquillitatem temporum. Precamur: mitte Angelum salutis, et precantibus faue de tuis excelsis. P. Miserere nobis Deus. u\. Esto  nobis, Deus pie, iugiter defensor, simul et protector: sume arma, et exurge, et fer opem nobis, et adesto clemens. P. Miserere nobis Deus.

Tertia Feria, Miserationes. Miserere Miserator, et esto placatus: miserantem te ostende, et peccata dimitte: ex Maria natus homo, in natura Deus, P. Remitte iniquitates, quas tibi peccauimus: u\. Per quem te semper in celis credimus regnantem; ita careamus malis, te auxiliante. P. Remitte iniquitates. u\. Te rogamus, te precamur, Sancte pie Deus; ut nos respicias, Christe, miseros placatus. P. Remitte. u\. Grex tuus tibi fatetur mala, que commisit: tu Pater Sancte, ab hostis uoratu. u\. Aggrauati sumus: nostra peccata ploramus: non sinas, quod adquisisti, ab Angelis deleri. u\. Ecclesie catholice  totius conuentus ad te proclamantes: prebe pietatis locum. u\. Peregrinis, siue egenis patriam [CXLIII] redde: egris pristinam salutem, defunctisque requiem.

Quarta Feria Miserationes. Miserere Domine, miserere nobis: tibi soli peccauimus, P. Indulge nobis, rogamus. u\. Lapsi sumus grauiter in peccatis magnis; ueniam precamur. Christe parce nostris delictis. u\. Scelus flemus admissum; non reddas, ut meremur. Pater pie, dele noxam, et peccata relaxa. u\. Penitentibus conuersis redde cor contritum: et elisis iam succurre, Rex celestis. u\. Pauperibus, egenis, itinerantibus, naufragis, lapsis, uiduis, pupillis iam succurre, Rex celestis. u\. Peregrinis, oppressis,  dispersis, et captiuis, uinctis, egris, et defunctis iam succurre, Rex celestis. u\. Si peccauimus in te, tui sumus, Deus, expectantes, Domine, misericordiam tuam. u\. Quid est homo, Domine, ut ei indigneris: aut genus corruptibile, ut ita de ipso amare irascaris? u\. Nemo de genitis est, qui non impie gessit; nec de confitentibus, qui tibi non deliquit. u\. In hoc nuntiabitur bonitas tua, Deus, cum misertus fueris iniquitatibus nostris.

Quinta Feria. Miserationes. Miserere, miserere, P. Domine: nos peccauimus; tu dimitte, P. Domine. u\. Nos erramus; tu emenda, P. Domine. u\. Pro infirmis te precamur, P. Domine. u\. Pro defunctis te rogamus, P. Domine. u\. Pro captiuis te rogamus, P. Domine. u\. Pro itinerantibus te postulamus, P.  Domine. u\. Pro nauigantibus te precamur, P. Domine. u\. Pro penitentibus te exoramus, P. Domine. u\. Indulgentiam postulamus, P. Domine.

Sexta Feria, Miserationes. Domine, miserere nobis: Domine, miserere nobis; P. Et auerte iram tuam a nobis. u\. Domine, audi lachrymantes; Domine, ueniam petentes; P. Et auerte. u\. Domine, pupillorum precibus subueni misertus, et clemens; P. Et auerte. u\. Domine, propter temetipsum suscipe singulorum preces; P. Et auerte. u\. Domine, ne spernas plebem; qui tuam pietatem exquirunt; P. Et auerte iram.

Sabbato, Miserationes. Miserere, miserere, miserere, Iesu bone. P. Peccatis nostris finem pone: u\. Audi pie, et intende, et gementes consolare, Pater  pie, Rex eterne. u\. Auctor noster, et Redemptor, plebis tue sis protector, peccatorumque indultor. u\. Prostrati omnes rogamus: ut agnoscas, supplicamus; ut dimittas, exoramus; u\. Qui pro nobis formam serui induere uoluisti, penitentes iam exaudi; u\. Qui latronem confitentem paradiso collocasti; et alium condemnasti; u\. Qui pro nobis sustulisti passionem quoque Crucis, iam memento seruis tuis. u\. Cruce tua iam protege, quos per eam redemisti: dextera tua iam custodi; u\. Qui Lazarum iam putentem de sepulchro suscitasti, oues tuas tu custodi. u\. Rex eterne, Iesu bone, a macula nos absolue, et in bonis nos confirma; u\. Defunctis dona requiem: dona paradisum: colloca uinctos Sanctorum caterue.

 In tempore Traditionis Domini, Miserationes. Deus miserere, Deus miserere, miserere Deus, miserere. P. Christe miserere: u\. Tu cecis lumen, surdis auditum, mutis eloquium, atque claudis gressum, uirtus debilium: u\. Tu pastor et ouis in uia salutis: tu passus pro nobis: tu uictor perennis: Christe, parce nobis. u\. Audi uiduas: rege pupillos: orphanis, et uinctis, fidelibus cunctis, solamen tribue. u\. Adtende, et audi precantes: subueni: furorem remoue: presidium prebe, Redemptor eterne.

Oratio. Miserere nobis Domine, miserere nobis: et iniquitatum nostrarum clemens copiam digneris abolere: ut quicquid, suadente inimico, in huius diei spatio, cogitatu, dicto, uel facto deliquimus, tu  qui pius es, et misericors, indulge propitius: ut nocturnam euadentes decipulam, ad constitutum ministeriorum ordinem exurgentes, laudationis tibi iubilum persoluamus indemnes. R\. Amen.

Oratio. Miserere nobis Domine, miserere nobis: et pupillis, atque egenis, elisis, seu peregrinis, mestis, ac lapsis solamen tribue clemens: oppressos releua, dispersos congrega, captiuos reuoca, infirmos uisita, penitentibus, reisque dele crimina: et uniuersis christianis congrua largire subsidia; itinerantibus, et uinctis, seu fidelibus cunctis sospitatem animarum et corporum, accumula: innumerosa nostra dele scelera; et propter magnam misericordiam tuam defunctis omnibus sempiternam requiem dona. R\. Amen.

 Et iste due Orationes debent dici in tempore Quadragesimali post Miserationes; una ipsarum una die, et altera in alia die: et [CXLIu] his finitis, Presbyter debet spargere Aquam benedictam, ut supra dictum est.

Sequitur Benedictio mense.

u\. Oculi hominum in te sperant Domine: et tu das escam illis in tempore opportuno. u\. Gloria, et honor. u\. Aperis tu manum tuam: et imples omnem animam benedictione. u\. Gloria et honor. u\. Edent pauperes, et saturabuntur: et laudabunt Dominum qui requirunt eum: et uiuet cor eorum in seculum seculi. Et hic non dicitur Gloria;

Et sic accedens Minister, qui panes mense intulit, et imponit hunc uersum:

Qui dat escam omni carni: quoniam in seculum misericordia eius. Gloria, et honor Patri, et Filio, et  Spiritui Sancto: Sicut erat in principio, et nunc, etc.

 Benedictio. Sanctifica, Domine, hanc escam et potum, que sumpturi sumus: ut per manus sancti Angeli tui sanctificata, utraque sumere mereamur. R\. Amen.

Per misericordiam tuam, Deus noster; qui uiuis, et omnia regis in omnia secula seculorum. Amen.

In nomine Domini nostri Iesu Christi; sanctificatum, et benedictum: reficiamur cum pace. R\. Deo gratias.

Et dum prandium, uel cena fit, omnes silentium debent habere: et inter Regulares personas liber regule debet legi, ne fabule uulgares intermittantur: quo prandio peracto, uel cena imponitur ista Lauda:

uox letitie et salutis Alleluia P. In tabernaculis iustorum. Alleluia, alleluia. Ecce quam bonum, et quam iocundum, habitare fratres in unum. P. In tabernaculis iustorum. u\. Gloria, et honor Patri.  P. In tabernaculis.

Imponitur iste uersiculus.

Refecisti nos Domine in factura tua: et in operibus manuum tuarum exultabimus. u\. Gloria, et honor Patri.

Oratio. Tibi gratias agimus, et te benedicimus, Domine Iesu Christe: qui nos satiare dignatus es esca et potu carnali; refice nos dono spirituali, et libera nos ab omni nexu peccati; ut tibi semper seruiamus illesi. R\. Amen.

Per misericordiam tuam, Deus noster; qui uiuis, et omnia regis in secula seculorum. R\. Amen.

In nomine Domini nostri Iesu Christi: Dominus abundare faciat seruis suis omni benedictione, et pace. Amen. u\. Semper letitia in domo ista cum  fratribus istis. Amen.





INCIPIT COMMUNE. 



INCIPIT OFFICIUM UNIUS INFIRMI, SIuE PLURIMORUM INFIRMORUM:


Et dicitur officium istud in sexta feria, quando non habuerit aliqua festa recitare, uel in alio tempore, quando sibi placuerit recitare illud.



[CXLu] Ad uesperos.

 In nomine Domini nostri Iesu Christi lumen cum pace. R\. Deo gratias.

Dominus sit. R\. Et cum.

Lauda. Dominus illuminatio mea, et salus mea, quem timebo?

Dominus sit. R\. Et cum.

Sonus. Sana, Domine, omnes languores nostros. Alleluia. u\. Redime de interitu uitam nostram. Alleluia, alleluia.

Antiphona. Christe Domine, qui es medicus salutaris, P. Tribue languidis subsidium medicine celestis. u\. O Domine saluos nos fac, o Domine bona prosperare. P. Tribue. u\. Gloria, et honor. P. Tribue.

Dominus sit. R\. Et cum.

Lauda. Saluos nos faciat dextera tua. Alleluia. P.  Exaudi nos Domine Deus noster: Alleluia, alleluia, u\. Ut confiteamur nomini sancto tuo: et gloriemur in laude tua. P. Exaudi. u\. Gloria, et honor. P. Exaudi.

Dominus sit. R\. Et cum.

Lauda. Saluos nos fac Domine Deus noster: Alleluia. P. Et congrega nos de nationibus: Alleluia, alleluia. u\. Ut confiteamur nomini sancto tuo: et  gloriemur in laude tua. P. Et congrega. u\. Gloria. P. Alleluia, alleluia.



Hymnus.



   Christe, celestis medicina Patris,
uerus humane medicus salutis,
Prouide plebis precibus potenter
      Pande fauorem.

   En ob infirmos tibi supplicamus,
Quos nocens pestis ualitudo quassat;
Ut pius morbum releues iacentum,
      Quo quatiuntur.

   Qui potestate manifestus extans,
Mox Petri socrum febribus iacentem,
Reguli prolem, puerumque saluans
      Centurionis.

    Ferto languenti populo uigorem:
Efflue largam in populis salutem:
Pristinis, more solito, reformans
      uiribus egros.

   Corporum morbos, animeque sana:
uulnerum causis adhibe medelam;
Ne sine fructu cruciatus urat
      Corpora nostra.

   Omnis impulsus perimens recedat:
Omnis incursus crucians liquescat:
uigor optate foueat salutis
      Membra dolentis.

   Iam, Deus, nostros miserere fletus;
Sic quibus te nunc petimus mederi;
Ut tuam omnis recubans medelam
       Sentiat eger:

   Quo, per inlata mala dum teruntur,
Eruditorum numero decori
Compotes intrent, sociante fructu,
      Regna polorum.

   Gloriam psallat chorus, et resultet;
Gloriam dicat, canat, et reuoluat:
Nomini Trino, Deitati soli
      Sidera clament.

Supplicatio. Oremus Redemptorem mundi, Dominum nostrum Iesum Christum, cum omni supplicatione rogemus; ut uulnera famulorum suorum, omnium fidelium infirmorum, propitius curare dignetur. R\. Presta eterne omnipotens Deus.

 Kyrie eleison. R\. Christe eleison. Kyrie eleison.

Capitula. Precamur, Domine, ut nos in ira tua non arguas: et furorem tuum in nos deseuire non sinas: sed placidus correptor tolle peccandi usum; ne nos arguendo durius, propellas ad nichilum: Miserere ergo [CXLuI] infirmitati nostre: et famulorum tuorum, omnium fidelium infirmorum tuam imperti medelam: et quos cernis proprio turbari peccato, quietos deputa, misericorditer indulgendo.

Pater noster. A malo nos libera. fol. 10.

Benedictio. Omnipotens Dominus, qui fidelissimos famulos suos, omnes fideles infirmos, corporali corripit uulnere, ipse illos, et nos a corporis, mentisque egritudinibus expiet. R\. Amen. Quique nostram in se suscepit infirmitatem, ipse nobis, et illis tribuat  tolerantie sine fine mercedem: R\. Amen. Sicque omnes in communi, eius pietas foueat, ut nec corrupta nostra salus deseuiat; nec desperationis infirmitas illata succumbat. R\. Amen.

Lauda. Saluos nos fac Domine Deus noster: Alleluia. P. Ut confiteamur nomini sancto tuo, Alleluia: et gloriemur in laude tua. Alleluia, alleluia. u\. Memento nostri Domine in beneplacito tuo: uisita nos Deus in salute tua. P. Ut confiteamur. u\. Gloria, et honor. P. Ut confiteamur.

Oratio. Omnipotens sempiterne Deus, inclina. Ut hic infra.

Per misericordiam.

Dominus sit. R\. Et cum.

 In nomine Domini nostri Iesu Christi, salus infirmorum cum pace. R\. Deo gratias.



Ad Matutinum.

Ne proiicias nos Domine a facie tua: P. Et spiritum sanctum tuum ne auferas a nobis. Psalm. L. P. Et spiritum sanctum. Ne proiicias.

Oratio. Ne proiicias nos Domine a facie tua; neque auferas misericordiam tuam a nobis: ut quos reatus facinoris tenet obnoxios; miserationis tue clementia faciat absolutos. R\. Amen.

Per.

Antiphona. Saluator noster, salua nos in dilectione tua; P. Et indulgentia tua libera nos. u\. Ad te leuamus oculos nostros, qui habitas in celis. P. Et indulgentia. u\. Gloria. P. Et indulgentia.

 Oratio. Omnipotens sempiterne Deus, inclina aurem tuam supplicationibus nostris: et famulis tuis, omnibus fidelibus infirmis, aduersa corporis ualitudine laborantibus, celestis gratie medicinam concede.

Per. R\. Amen.

Antiphona. Ostende nobis Domine misericordiam tuam: P. Et salutare tuum da nobis. u\. Ut confiteamur nomini sancto tuo: et gloriemur in laude tua. P. Et salutare. u\. Gloria, et honor. P. Et salutare.

Oratio. Deus, qui confitentium tibi corda purificas; et accusantem conscientiam ab omni uinculo iniquitatis absoluis: da indulgentiam famulis; et celestis gratie synceram medicinam eorum tribue  corporibus. R\. Amen.

Per.

Antiphona. Conuertere Domine, et eripe animas nostras. P. Et saluos nos fac propter misericordiam tuam: quia non est in morte qui memor sit tui. u\. Domine, ne in furore tuo arguas nos: neque in ira tua corripias nos. P. Et saluos. u\. Gloria, et honor. P. Et saluos.

Oratio. Adesto quesumus, Domine, supplicibus tuis: et quibus austeritatem iuste correptionis infligis, propitius adhibe auxilium misericordissime consolationis. R\. Amen.

Per.

R\. uirtus nostra, Domine, esto firmamentum infirmis:  P. Esto refugium, et liberator oppressis: u\. Esto brachium nostrum in mane, et salus nostra in tempore tribulationis. P. Esto refugium. u\. Gloria, et honor. Reiteretur Responsorium.

Antiphona. Ego occidam, et uiuere faciam: percutiam, et ego sanabo.


Canticum Deuteronomii .

uidi enim eos fatigatos, * et defectos in obductione, et dissolutos.

Et dixi: Ubi sunt dii tui Isrel, * in quibus confidebas in ipsis?

Quorum adipe sacrificiorum edebatis, * et bibebatis: uinum libationum eorum:

Exurgant nunc, et adiuuent uos, * et fiant uobis protectores.

 uidete, uidete, quoniam ego sum Dominus, * et non est alius preter me:

Ego sum qui occidam, et uiuere faciam: * percutiam, et ego sanabo.

Matutinarium. Illumina Domine uultum tuum super nos, et miserere nobis: P. Ut cognoscamus in terra uiam tuam. u\. Deus misereatur nobis, et benedicat nos: P. Ut cognoscamus.

Lauda. Laudate Dominum omnes gentes Alleluia, alleluia: et collaudate eum omnes populi. P. Quoniam confirmata est super nos [CXLuII] misericordia eius: et ueritas Domini manet in eternum. u\. Gloria, et honor.


Lectio libri Hieremie Prophete .

R\. Deo gratias.

 Hec dicit Dominus: Ecce ego uisitabo uos: et suscitabo super uos uerbum meum bonum, et reducam uos ad locum istum. Ego enim scio cogitationes, quas cogito super uos, ait Dominus, cogitationes pacis, et non afflictionis, ut dem uobis fidem, salutem, et patientiam. Et inuocabitis me, et timebitis: orabitis me, et ego exaudiam uos. Queretis me, et inuenietis: cum quesieritis me in toto corde uestro, inueniar a uobis, ait Dominus omnipotens. R\. Amen.

Hymnus. Christe celestis. Ut supra in uesperis.

Capitula. Respice, Domine, super famulos tuos, omnes fideles egrotos, tui nominis inuocatione gaudentes: tribue eis medicinam celestem: tutelam mentis infunde: et ab omni infirmitate, et languore  eos liberare dignare.

Pater noster. A malo nos libera. Fol. 10.

Lauda. Saluos nos fac. Ut supra in uesperis.



Ad Tertiam.


Lectio libri Prouerbiorum Salomonis .

R\. Deo gratias.

Fili, Custodi sermones meos, et precepta mea reconde tibi. Serua mandata mea, et uiues. R\. Amen.

Antiphona. Dominus uirtutum, ipse est Rex glorie. Psalmus XXIII.

Oratio. Domine fortis et potens, Domine uirtutum, ipse es Rex glorie: ab omni peccato cor nostrum munda, et manus nostras innoxias serua; et animas nostras a uanitate dissocia: ut in loco sancto tuo  stare, et a te Domino Deo nostro benedictionem mereamur percipere. R\. Amen.

Per misericordiam.

Psalmus CXXIu.

Antiphona. Ad te Domine leuaui animam meam: Deus meus in te confido, non erubescam: neque irrideant me inimici mei. Reiteretur Antiphona. Ad te Domine.

Oratio. Ad te Domine formam anime nostre, spei adminiculo erigentes, precamur; sic eam desideriis spiritualibus imbuas, ut carnaliter conuersari desistat: ne inimici derideant promittendo terrena, quam spiritualis gratia pertrahit ad superna. Tu itaque Deus Omnipotens, id sapere concede, ut ueritati potius,  quam mendacio ambiat inherere; sic libeat humilitati insistere, ut per id et morbum superbie caueat, et tuorum premia bonorum cum Sanctis participare suescat. R\. Amen.

Per misericordiam.

Antiphona. uide humilitatem meam, Domine, uide laborem meum: et dimitte peccata mea.


Psalmus XXIu.

uide humilitatem meam, et laborem meum: * et dimitte mihi omnia peccata mea.

Respice inimicos meos, quoniam multiplicati sunt, * et odio iniquo oderunt me.

Custodi animam, et eripe me.: * non confundar quoniam inuocaui te.

Innocentes et recti adheserunt mihi: * quia sustinui  te, Domine.

Redime me Deus Isrel, * ex omnibus angustiis meis.

Gloria, et honor. Reiteretur Antiphona. uide humilitatem.

R\. Ad adiuuandum nos festina, Domine: ad liberandum nos, P. Ne tardaueris. u\. Deus in nomine tuo saluos nos fac: et in uirtute tua libera nos. P. Ne tardaueris. u\. Gloria, et honor. Reiteretur Responsorium.

Lauda. Alleluia, Alleluia, Alleluia, Alleluia, Alleluia, Alleluia. Laus tibi, laus tibi, laus tibi, laus tibi, Iesu Christe. u\. Gloria, et honor. P. Alleluia, alleluia.

Preces. Non est alius, P. Nisi tu Deus, u\. Qui orari possit. P. Nisi, u\. Qui misereri possit. P. Nisi.  u\. Qui contritos sanet, P. Nisi, u\. Qui infirmos uisitet, P. Nisi, u\. Qui captiuos liberet, P. Nisi. Reiteretur Non est alius.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut uulnera famulorum suorum omnium fidelium infirmorum propitius curare dignetur. R\. Presta eterne omnipotens Deus.

Kyrie eleison. R\. Christe eleison. Kyrie eleison.

[CXLuIII] Capitula. Ad te, Domine, leuantes animas nostras, precamur; ut eas spirituali sustollas desiderio, que carnali sepius dimerguntur uoto: dona humilitatem, quam ipse uideas; et perfice fructuosum laborem, ut peccata dimittas: simplicitas et equitas nostris inhereant animis; dolus et iniustitia  procul recedant a nobis.

Pater noster. Sed libera nos.

A malo nos libera, et in tuo timore, et opere bono nos confirma, Trinitas Deus noster; qui es benedictus, et uiuis, et omnia regis in secula seculorum. R\. Amen.

Benedictio dicatur, ut in Tertia, que dicitur in diebus feriis per totum annum. Ad Sextam, et Nonam, omnia dicantur, ut in alio tempore.



INCIPIT OFFICIUM MORTUORUM.



Ad uesperos.

Antiphona. Eripe Domine animas nostras de morte, ut placeamus tibi in lumine uiuentium.



Psalmus.


Eripe animam meam ab impio, * frameam tuam ab inimicis manus tue.

Eripe me de manu inimicorum nostrorum, * et a persequentibus me.

Illustra faciem tuam super seruum tuum, saluum ne fac in misericordia tua: * Domine non confundar, quoniam inuocaui te.

Eripe me de inimicis meis Deus meus: * et ab insurgentibus in me libera me.

Eripe me de operantibus iniquitatem: * et de uiris sanguinum salua me.

Eripe me de luto ut non infigar: * libera me ab his qui oderunt me, et de profundis aquarum.

Eripe me, quia tu scis improperium meum, * et  confusionem meam, et reuerentiam meam.

Eripe me de inimicis meis Domine, ad te confugi: * doce me facere uoluntatem tuam, quia Deus meus es tu.

Eripe me, et libera me de aquis multis; et de manu filiorum alienorum. * Quorum os locutum est uanitatem: et dextera eorum, dextera iniquitatis.

Eripe me Domine ab homine malo: * a uiro iniquo eripe me.

Eripies me de contradictionibus populi: * constitues me in caput gentium.

Eripiens inopem de manu fortiorum eius: * egenum et pauperem a diripientibus eum.

Eripuit me de inimicis meis fortissimis, et ab his qui oderunt me: * quoniam confortati sunt super  me.

Gloria et honor.

Antiphona. uiuent mortui tui Domine, et interfecti mei resurgent. Alleluia, alleluia. u\. Expergiscimini, qui dormitis in puluere: et laudate Dominum Deum uestrum. Alleluia, alleluia.



Psalmus Dauid.

Usquequo exaltabitur inimicus meus super me? * respice, et exaudi me Domine Deus meus.

Usquequo Domine obliuisceris in finem? * usquequo auertis faciem tuam a me?

Usquequo improperabit me inimicus: * irritat aduersarius nomen tuum in finem?

Usquequo Domine irasceris in finem: * accendetur  uelut ignis zelus tuus?

Usquequo Domine auertis in finem: * exardescet sicut ignis ira tua?

Usquequo peccatores Domine, * usquequo peccatores gloriabuntur?

Usquequo graui corde? ut quid diligitis uanitatem, et queritis mendacium?

Usquequo iudicatis iniquitatem: * et facies peccatorum sumitis?

Gloria, et honor.

Antiphona. Redime Domine animas seruorum tuorum. P. Alleluia. u\. Custodi omnia ossa eorum; et non derelinquas animas seruorum tuorum. P. Alleluia. u\. Gloria, et honor Patri.



Psalmus Dauid.


Redime me, et miserere mei: pes meus stetit in uia recta: * in Ecclesiis benedicam te Domine.

Redimet Dominus animas seruorum suorum: * et non derelinquet omnes qui sperant in eo.

Redemisti in brachio tuo populum tuum, * filios Iacob, et Ioseph.

Redemptionem misit Dominus populo suo: * mandauit in eternum testamentum suum

Gloria, et honor.

Antiphona. Non intres in iudicio P. Cum seruis tuis, Domine; u\. Quia non iustificabitur in conspectu tuo omnis uiuens. P. Cum seruis. u\. Gloria, et honor. P. Cum seruis.



Psalmus.

 Numquid in eternum proiiciet Deus: * aut non apponet ut complacitior sit adhuc?

Numquid in eternum irasceris nobis? * aut [CXLIX] extendes iram tuam a generatione in generationem?

Numquid irascetur per singulos dies?

Numquid confitebitur tibi puluis, * aut annuntiabit ueritatem tuam?

Numquid mortuis facies mirabilia: * aut medici suscitabunt, et confitebuntur tibi?

Numquid narrabit aliquis in sepulchro misericordiam tuam, * aut ueritatem tuam in perditione?

Numquid cognoscentur in tenebris mirabilia tua, * et iustitia tua in terra obliuionis?

Numquid adheret tibi sedes iniquitatis, * qui fingis laborem in precepto?

 Numquid in fluminibus iratus es Domine? * aut in fluminibus furor tuus? aut in mari indignatio tua?

Numquid non Deus est pater tuus, * qui possedit, et fecit, et creauit te?

Numquid Sion dicet: Homo, et homo natus est in ea: * et ipse fundauit eam Altissimus.

Numquid obliuiscetur misereri Deus? * aut continebit in ira sua misericordias suas? Gloria, et honor.

Antiphona. Credimus, quia Redemptor noster resuscitabit nos: P. Et in carne nostra uidebimus Dominum Deum. u\. Fidelis Dominus in omnibus uerbis suis: et sanctus in omnibus operibus suis. P. Et in carne. u\. Gloria, et honor. P. Et in carne  nostra uidebimus Dominum Deum.

Lauda. Alleluia. Fac cum seruis tuis Deus, P. Secundum misericordiam tuam. Alleluia, alleluia. u\. Memento congregationis tue Domine, quam creasti ab initio. P. Secundum. u\. Gloria, et honor. P. Secundum.

Lauda. Alleluia. Educ eos Domine de tenebris, et umbra mortis: P. Et uincula eorum disrumpe. Alleluia, alleluia. u\. Memento congregationis tue Domine, quam creasti ab initio. P. Et uincula. u\. Gloria, et honor. P. Et uincula.



Hymnus.



   Deus ignee fons animarum,
      Duo qui socias elementa:
uiuum simul, ac moribundum
 Hominem, Pater effigiasti.

   Tua sunt, tua Rector utraque:
Tibi copula iungitur horum;
Tibi, dum uegetata coherent
Spiritus simul et caro seruit.

   Rescissa sed ista seorsum,
Soluunt hominem, perimuntque;
Humus excipit arida corpus,
Anima rapit aure liquorem.

   Quia cuncta creata necesse est
Labefacta senescere tandem,
Compactaque dissociari,
Et dissona texta retexi.

   Hinc maxima cura sepulchris
Impenditur: hinc resolutos
 Honor ultimus accipit artus,
Et funeris ambitus ornat.

   Hoc prouida Christicolarum
Pietas studet; ut pote credens
Fore protinus omnia uiua,
Que nunc gelidus sopor urget.

   Qui iacta cadauera passim
Miserans tegit aggere terre:
Opus exhibet ille benignum
Christo pius omnipotenti.

   Quia lex eadem mouet omnes
Gemitum dare sorte sub una:
Cognataque funera nobis
Aliena in morte dolere.

   Sequimur tua dicta, Redemptor,
 Quibus atra morte triumphans,
Tua per uestigia mandas,
Socium crucis ire latronem.

   Patet ecce fidelibus ampli
uia lucida iam paradisi;
Licet et nemus illud adire
Homini, quod ademerat anguis.

   Illic precor, Optime Ductor,
Famulam tibi precipe mentem
Genitali in sede sacrari,
Quam liquerat exul, et errans.

   Animas, non immemor ob hoc,
Quarum memores sumus ipsi,
Deus, sorde rogamus, piatas,
 Erebi rogis fac alienas.

   Sit honor tibi, fons pietatis:
Laus, gloria, summa potestas
Patri, Genito, siue Domino
Orbis Regi; qui Deus unus.
      Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus: ut spiritus, et animas famulorum suorum, omnium fidelium defunctorum, inter agmina Beatorum propitius collocare dignetur. R\. Presta eterne omnipotens Deus.

Kyrie eleison. R\. Christe eleison, Kyrie eleison.

Capitula. Deus, apud quem mortuorum spiritus uiuunt, et in quo electorum anime, [CL] seposito  carnis onere, plena felicitate letantur; presta supplicantibus nobis, ut anime famulorum tuorum, omnium fidelium defunctorum, que temporali caruerunt per corpus uisionis huius luminis usu, eterne illius lucis solatio potiantur. Non eas tormentum mortis attingat; non dolor horrende uisionis afficiat; non penalis timor excrutiet; non reorum proxima catena constringat: sed concessa sibi delictorum uenia, optata quietis mereantur consequi gaudia repromissa.

Pater noster: Et ne nos.

A malo nos libera, et in tuo timore, et opere bono nos confirma, Trinitas Deus noster; qui es benedictus, et uiuis, et omnia regis in secula seculorum. R\. Amen.

 Humiliate uos benedictioni.

R\. Dominus sit. R\. Et cum

Benedictio. Christus Dominus, qui morte sua subuenit mortuis, orantes nos exaudiat pro fidelibus defunctis; R\. Amen. Ut nostris precibus, et nobis salutem optabilem, et illis impetremus quietem: R\. Amen. Quo fides qua cum illis simul Domino credimus, et nos iustificet a delictis, et illos liberet a suppliciis. R\. Amen.

Lauda. Defunctorum animas P. Non derelinquas in infernum Domine: Alleluia, alleluia. u\. Quia tu Domine suauis, et mitis; et multe misericordie omnibus inuocantibus te. P. Non derelinquas. u\. Gloria, et honor. P. Non derelinquas.

Dominus sit. R\. Et cum Spiritu tuo.

 Oratio. Commendamus tibi, Domine, animam famuli tui N., et animas famulorum famularumque tuarum N. N.; precamurque te, Christe Iesu Saluator mundi, ut propter quam ad terram misericorditer descendisti, Patriarcharum tuorum sinibus insinuare non renuas. Agnosce Domine creaturam tuam, non ex diis alienis creatam, sed a te solo Deo uiuo et uero; quia non est Deus alius preter te, et non est secundum opera tua: letifica Domine animam eius in conspectu tuo, et ne memineris iniquitatum eius antiquarum, et ebrietatum, quas suscitauit furor, siue feruor mali desiderii: licet enim peccauerit, tamen Patrem, et Filium, et Spiritum Sanctum non negauit, sed credidit; et zelum Dei  habuit in se: et Deum, qui fecit omnia, adorauit.

Per misericordiam. R\. Amen.

Dominus sit. R\. Et cum.

In nomine Domini nostri Iesu Christi omnes anime fidelium defunctorum per misericordiam Dei sine fine requiescant in pace. R\. Amen.



IN AGENDA MORTUORUM.

Antiphona. Requiem eternam. Psalmus I. Totus cum Gloria.

Antiphona. Requiem eternam det tibi Dominus: et lux perpetua luceat tibi in eternum.

Responsorium. Surgam, et ibo ad patrem meum, et dicam illi: P. Pater, peccaui tibi, indulge mihi. u\. Dum adhuc longe esset, uidit eum pater eius, et  misericordia motus, cecidit super collum eius, dixitque illi filius: P. Pater.

Abicidaria. Deus miserere, Deus miserere: heu me! Reiteretur. Deus miserere. P. Miser, infelix, malum quod gessi, non intellexi: heu me! u\. Ad te Domine animam leuo: heu me! occulta cordis iam reus pando: heu me! P. Miser, infelix. u\. O uita omnis ualde amara! heu me! in qua commisi plurima mala: heu me! P. Miser, infelix. u\. Oculi mei, fundite aquas: heu me! forsitan Deus delet peccata: heu me! P. Miser, infelix.

Antiphona. Nunc reges intelligite. Psalmus II. Totus cum Gloria.

Antiphona. Nunc reges intelligite: erudimini omnes, qui iudicatis terram. Seruite Domino in timore.

 Responsorium. Scio Domine, quia nichil in terra sine causa. P. Quia homo nascitur ad laborem, et auis ad uolandum. u\. Ego uero deprecabor Dominum; et ad eum ponam eloquium meum. P. Quia homo nascitur.

Abicidaria. Deus miserere, Deus miserere in peccatis eius. Reiteretur. Deus miserere. u\. Ecce nunc aduenit dire mortis dies, et hora extrema uite, ut cum eis patribus locatus, simul iam quiescat. P. Deus miserere. u\. uos amici mei, sorores, et matres super me dolentes, ad Dominum pie supplices fundite dignas pro me preces. P. Deus miserere.

Antiphona. Confirma super nos. Psalmus CXuI. Totus cum Gloria.

Antiphona. Confirma super nos Deus misericordiam  tuam.

[CLI] Responsorium. Peccantem me quotidie, nec penitentem Domine, timor mortis conturbat me: et quia in inferno nulla est confessio, P. Miserere mei Deus, miserere mei. u\. Peccaui, Domine, peccaui; et iniquitates meas ego agnosco: peto obsecrans te: P. Miserere mei Deus.

Abicidaria. Miserere, miserere, miserere illi Deus. P. Miserator, miserere: ueniam ei concede. u\. Agnus Dei, qui ut ouis immolatus es pro nobis, et ut homo indignaris, Deus uerus adoraris. P. Miserator. u\. Iesu dulcis, Iesu pie, Fili uirginis Marie, qui pro nobis ascendisti crucem; Pater, parce isti. P. Miserator. u\. Terge mala, que commisit: dele noxam: quod deliquit: et concede locum lucis sempiterne  amenitatis. P. Miserator.

Supplicatio. Oremus pium, et exaudibilem Dominum nostrum Iesum Christum, cum omni supplicatione rogemus; ut et spiritum, et animam famuli sui in locum lucis inter agmina Beatorum propitius collocare dignetur. R\. Presta eterne omnipotens Deus.

Kyrie eleison. R\. Christe eleison. Kyrie eleison.

Oratio. Tibi Domine, commendamus animam famuli tui, ut defunctus seculo tibi uiuat; et que per fragilitatem mundane conuersationis peccata comisit, tu uenia misericordissime pietatis absterge. Per Christum Dominum nostrum. R\. Amen.

Dominus sit semper. R\. Et cum.

Dicat Sacerdos: In nomine Domini nostri Iesu  Christi omnes anime fidelium defunctorum per misericordiam Dei sine fine requiescant in pace. R\. Amen.



Ad Matutinum.

Lauda. Cor contritum et humiliatum Deus ne despicias. Psalmus L. Totus cum Gloria.

Oratio. Cordis nostri secreta, que quotidie curis carnalibus sordidantur, hyssopi uerbi tui, omnipotens Deus, aspersione mundentur: ut recedat a nobis callidus seminator; et Christus Dominus in nobis maneat perpetuus consolator. R\. Amen.

Antiphona. Memento Domine, quod terra sumus: Homo, sicut fenum dies eius, sicut flos feni, ita spiritus pertransiuit ab eo.



Psalmus Dauid.


Ad te leuamus oculos nostros, * qui habitas in celis.

Ad te Domine clamabo: et ad Deum meum deprecabor. * Que utilitas in sanguine meo, dum descendero in corruptionem?

Numquid confitebitur tibi puluis, * aut annuntiabit ueritatem tuam?

Ad te Domine clamabo, Deus meus ne sileas a me: * nequando taceas a me, et assimilabor descendentibus in lacum.

Ad te clamauerunt patres nostri, et salui facti sunt: * in te sperauerunt, et non sunt confusi.

Ad te clamaui: dum anxiaretur cor meum, in petra exaltasti me. * Et deduxisti me, quia factus es  spes mea: turris fortitudinis a facie inimici.

Ad te orabo, Domine, mane: exaudies uocem meam. * Mane astabo tibi, et uidebo: quoniam non Deus uolens iniquitatem tu es.

Ad te Domine leuaui animam meam: Deus meus in te confido, non erubescam: neque irrideant me inimici mei: * etenim uniuersi, qui sustinent te, non confundentur.

Ad te confugi: * doce me facere uoluntatem tuam, quia Deus meus es tu.

Ad te Domine leuaui animam meam: * eripe me de inimicis meis.

Requiem eternam det tibi Dominus: * et lux perpetua luceat tibi in eternum.

Oratio. Petimus, Domine, misericordiam tuam; ut  animas famulorum tuorum omnium fidelium defunctorum pietatis tue rore perfundas: liberes eas de manibus terribilium ministrorum: de loco ardoris educas: ad paradisi studia iubeas peruenire; ut Abrahe sinu collocatas, cum Sanctis tuis omnibus in prima anastasi suscitentur. R\. Amen.

Antiphona. Memento Domine, quia uentus est uita nostra: anni nostri ueloci cursu transierunt. Iam miserere nobis, quia puluis sumus.



Psalmus Dauid.

Miserere mei, et exaudi orationem meam. * Miserere mei Domine: uide humilitatem meam de inimicis meis.

Miserere mei Domine, quoniam infirmus sum:  * sana me Domine, quoniam conturba a sunt ossa mea. Et anima mea turbata est ualde.

Miserere mei Domine: quoniam unicus et pauper sum ego. * Tribulationes cordis mei [CLII] multiplicate sunt: de necessitatibus meis erue me.

Miserere mei: pes meus stetit in uia recta: * in ecclesiis benedicam te Domine.

Miserere mei, et exaudi me. Tibi dixit cor meum, * exquisiuit te facies mea: faciem tuam Domine requiram. Ne auertas faciem tuam a me.

Miserere mei Domine quoniam tribulor: conturbatus est in ira oculus meus, anima mea, et uenter meus: * quoniam defecit in dolore uita mea, et anni mei in gemitibus.

Miserere mei Deus, secundum magnam misericordiam  tuam: * et secundum multitudinem miserationum tuarum, dele iniquitatem meam.

Miserere mei Deus, miserere mei: quoniam in te confidit anima mea. * Et in umbra alarum tuarum sperabo, donec transeat iniquitas.

Miserere mei, conculcauit me homo: tota die impugnans tribulauit me. * Conculcauerunt me inimici mei tota die: quoniam multi bellantes aduersum me.

Miserere mei Domine, quoniam ad te clamaui tota die: * letifica animam serui tui, quoniam ad te Domine leuaui animam meam.

Miserere mei, et da imperium tuum puero tuo: * et saluum fac filium ancille tue. Fac mecum signum in bono.

Miserere nostri Domine, miserere nostri: * quia  multum repleti sumus despectione.

Requiem eternam, etc.

Oratio. Deus, qui humanarum animarum amator es; animas famulorum tuorum omnium fidelium defunctorum, quas uera, dum in corporibus manerent, tenuit fides; ab omni cruciatu inferorum redde extorres: ut segregate ab infernalibus claustris, Sanctorum mereantur adiuuari consortiis. R\. Amen.

Antiphona. Memento Domine congregationis tue, quam creasti ab initio.



Psalmus Dauid.

Libera me, nequando rapiat ut leo animam meam, * dum non est qui redimat, neque qui saluum faciat.

Libera me de sanguinibus Deus, Deus salutis mee:  * et exultabit lingua mea iustitiam tuam.

Libera me ab his qui oderunt, * et de profundis aquarum.

Libera me, quia egenus et pauper ego sum: * et cor meum conturbatum est intra me.

Libera me a persequentibus me: * quia confortati sunt super me.

Libera me de aquis multis; et de manu filiorum alienorum. * Quorum os locutum est uanitatem: et dextera eorum, dextera iniquitatis.

Libera me de operantibus iniquitatem: * et de uiris sanguinum salua me:

Libera animam meam Domine a labiis iniquis, * et a lingua dolosa

 Libera animam meam: * misericors Dominus, et iustus, et Deus noster miseretur.

Libera Deus Isrel afflictos, * ex omnibus tribulationibus suis.

Liberasti uirgam hereditatis tue: * mons Sion, in quo habitasti in eo.

Requiem eternam, etc.

Oratio. Fac, quesumus Domine, hanc cum seruis tuis misericordiam, ut factorum suorum in penis non recipiant uicem, qui tuam in uotis tenuerunt fidei ueritatem; ut sicut hic uera fides iunxit eos fidelium turmis, ita eos illuc tua miseratio societ Angelicis choris. R\. Amen.

Abicidaria. Miserere, miserere, miserere illi, Deus. P. Christe Redemptor, ueniam ei concede. u\. Mundi  Rector, et Redemptor Iesu Christe, rerum Actor. P. Christe Redemptor. u\. Qui exaudis obsecrantes, et gementes intueris. P. Christe Redemptor. u\. Qui expectas penitentes, et peccata deplorantes. P. Christe. u\. Sacerdotum audi preces, aures tuas implorantum. P. Christe Redemptor. u\. Sepultura domus mea tenebrosa, et dolorosa. P. Christe.

Oratio. Delicta iuuentutis, et ignorantie eius, quesumus, ne memineris Domine; sed secundum magnam misericordiam tuam, memor esto illius in Gloria claritatis tue. Aperiantur ei celi, colletentur illi Angeli, in regnum tuum Domine seruum tuum suscipe. Suscipiat eum Sanctus Michel Archangelus Dei, qui militie celestis meruit principatum: ueniant illi obuiam sancti Angeli, et perducant eum in celestem  ciuitatem Hierusalem: Suscipiat eum Beatus Petrus Apostolus, cui a Deo claues celestis regni tradite sunt: Adiuuet eum Sanctus Paulus, qui dignus fuit esse uas electionis: Interce lat pro eo Sanctus Ioannes electus Dei Apostolus, [CLIII] cui reuelata sunt secreta celestia: Orent pro illo omnes Sancti Apostoli, quibus a Domino data est potestas ligandi atque soluendi: Intercedant pro eo omnes Sancti Dei, qui pro Christi nomine tormenta in hoc seculo sustinuerunt; ut uinculis carnis exutus peruenire mereatur ad Gloriam regni celestis, prestante Domino nostro Iesu Christo; Qui cum Patre.



In secundo Nocturno.

Antiphona. Sedentes in tenebris, et umbra mortis: uinctos uinculis tu resolue Domine.



Psalmus Dauid.


Quia tu Domine suauis, ac mitis es; * et multum misericors inuocantibus te.

Tu Domine Deus miserator et misericors, * patiens, et multe misericordie, et uerax.

Tu Domine adiuuisti me, * et consolatus es me.

Tu Domine susceptor meus * gloria mea, et exaltans caput meum.

Tu Domine seruabis et custodies nos * a generatione hac in eternum.

Tu Domine ne elongaueris auxilium tuum a me: * ad defensionem meam conspice.

Tu Domine, * benedixisti iusto.

Tu Domine ne longe facias miserationes tuas  me: misericordia et ueritas tua semper susceperunt me.

Tu Domine eruisti animam meam ut non periret, * proiecisti post tergum tuum omnia peccata mea.

Tu Domine deridebis malos: * et ad nichilum deduces omnes gentes.

Requiem, etc.

Oratio. Suscipe piissime Deus in sinu Abrahe Patriarche animas famulorum tuorum, omnium fidelium defunctorum; eosque cum Sanctis et electis adiunge: non eis culpa carnis ad penam; sed prosit eis tue pietas miserationis ad ueniam. R\. Amen.

Antiphona. Animas pauperum tuorum, Domine, ne obliuiscaris in finem.



Psalmus Dauid.

 Tui sunt celi, et tua est terra, * mare, et omnia que in eis sunt.

Tu fecisti omnes terminos terre: estatem et uer: tu plasmasti ea. * Tu eruisti animam meam ut non periret: proiecisti post tergum tuum omnia peccata mea.

Tu fundasti orbem terre: aquilonem, et mare tu creasti.

Tu illuminas lucernam meam Domine: Deus meus illumina tenebras meas.

Tu cognouisti omnia nouissima, et antiqua: * tu formasti me, et posuisti super me manum tuam.

Tu populum humilem saluum facies: * et oculos superborum humiliabis.

 Tu terribilis es, et quis resistet tibi? * et ex tunc ira tua.

Requiem, etc.

Oratio. Petimus, Domine, misericordiam tuam; ut anime famulorum tuorum, omnium fidelium defunctorum, mutata sorte tristium mansionum, felici perfruantur societate Iustorum. R\. Amen.

Antiphona. Parce nobis, Domine, quia animas amas.



Psalmus Dauid.

Ad te leuamus oculos nostros, * qui habitas in celis.

Ecce sicut oculi seruorum, * in manibus dominorum suorum.

Sicut oculi ancille in manibus domine sue: * ita  oculi nostri ad Dominum Deum nostrum, donec misereatur nostri.

Ad Dominum meum clamaui: et exaudiuit de templo sancto suo uocem meam: * et clamor meus introiuit in aures eius.

Ad Dominum cum tribularer clamaui: et exaudiuit me. * Domine libera animam meam a labiis iniquis, et a lingua dolosa.

Ad omnia mandata tua dirigebar: * omnem uiam iniquam odio habui.

Requiem eternam, etc.

Oratio. Precamur te, Deus Omnipotens; ut defunctorum anime in te credentes, ac de tua pietate, misericordiaque tua sperantes, sic a delictis omnibus  absoluantur, ut nulla in eterna confusione obnoxie te eantur. u\. Amen.

Abicidaria. Miserere, miserere, Deus, miserere: ueniam ei concede, et peccata dele. u\. Aurem tue pietatis pulsamus modo: tu requiem attribue famulo tuo. P. Miserere. u\. O Iesu Redemptor, Bone, Sancte, Aeterne, huic, pro quo te supplicamus, ueniam dona. P. Miserere. u\. Dimitte illi omnia eius delicta: eius facta non requiras in die illa. P. Miserere. u\. uos orate, Sacerdotes, pro me ad Deum, ut non inueniar reus iam ante eum. P. Miserere. u\. Simul et omnes Leuite gemitum date: qui ministratis Christi ante altare. P. Miserere.

[CLIu] Oratio. Deus, cui omnia uiuunt, et cui non pereunt moriendo corpora nostra, sed mutantur in  melius: Te supplices deprecamur, ut suscipi facias animam famuli tui per manus sanctorum Angelorum tuorum deducendam in sinum amici tui Abrahe Patriarche, resuscitandamque in nouissimo magni iudicii die: et quicquid uitiorum, fallente diabolo, contraxit, tu pius, et misericors abluas indulgendo. R\. Amen.



In tertio Nocturno.

Antiphona. Noli nos relinquere Domine: ne tradas animas nostras imperio inimicorum.



Psalmus Dauid.

Domine dilexi decorem domus tue, * et locum habitationis glorie tue.

Domine seruabis nos: et custodies nos * a generatione  hac in eternum.

Domine a paucis diuide eos, in uita eorum * de absconditis tuis adimpletus est uenter eorum.

Domine, Domine uirtus salutis mee: * obumbrasti super caput meum in die belli.

Domine recessisti longe, despicis in opportunitatibus, in tribulatione? Dum superbit impius, incenditur pauper: comprehenduntur in consiliis quibus cogitant.

Domine Deus clamaui ad te, * et sanasti me.

Domine eduxisti ab inferno animam meam: * saluasti me a descendentibus in lacum.

Domine in uoluntate tua, prestitisti decori meo uirtutem: * Auertisti faciem tuam a me, factus sum conturbatus.

 Domine quando respicies? * restitue animam meam a malignitate eorum, a leonibus unicam meam.

Domine Domine Rex deorum, celorum, * ne extermines populum tuum, et hereditatem tuam, quam liberasti de imperio inimicorum.

Requiem eternam.

Oratio. Suscipe, Domine, animam famuli tui N. quam hodie de ergastulo huius seculi uocare dignatus es; et libera eam de locis penarum: quietis, ac lucis eterne beatitudine perfruatur; et inter Sanctos et electos tuos in resurrectionis gloria resuscitari mereatur. R\. Amen.

Antiphona. Resurgunt mortui tui, Deus: resurgunt qui in monumentis sunt, et letabuntur coram te.

 Psalmus Dauid. Respice in me, et miserere mei: * quia unicus, et pauper sum ego,

Respice in me, et miserere mei, * da imperium tuum puero tuo: et saluum fac filium ancille tue.

Respice inimicos meos quoniam multiplicati sunt, * et odio iniquo oderunt me.

Respice in seruos tuos, et in opera tua: * dirige filios eorum.

Respice in testamentum tuum: * quia repleti sunt, qui obscurati sunt terre domibus iniquitatum.

Respice, et exaudi me Domine Deus meus. Illumina oculos meos, ne unquam obdormiam in morte: * nequando dicat inimicus meus: Preualui aduersus eum.

Requiem eternam.

 Oratio. Non intres in iudicium cum seruo tuo, Domine; quoniam nullus apud te iustificabitur homo, nisi per te omnium tribuatur ei remissio peccatorum. Non ergo eum, quesumus, tua iudicialis sententia premat, quem tibi uera supplicatio fidei christiane commendat: sed gratia tua illi succurrente, mereatur euadere iudicium ultionis, qui, dum uiueret, insignitus est signaculo sancte Trinitatis. R\. Amen.

Antiphona. uiuent mortui tui Deus; interfecti mei resurgent.



Psalmus Dauid.

Letabitur iustus cum uiderit uindictam: * manus suas lauabit in sanguine peccatoris.

Letabitur iustus in Domino, et sperauit in eo, et  laudabuntur omnes recti corde. * Letabor et exultabo in te: psallam nomini tuo Altissime.

Letabimur in salutari tuo: * et in nomine Dei nostri magnificabimus.

Letamini in Domino, et exultate iusti: * et gloriamini omnes recti corde.

Letamini iusti in Domino: et confitemini memorie sanctificationis eius.

Letentur omnes, qui sperant in te, * in eternum exultabunt: et habitabis in eis.

Letetur cor querentium Dominum. * Querite Dominum, et confirmamini.

Requiem.

Oratio. Clementissime Domine, audi seruorum  tuorum preces; et animam famuli tui N. inter uictricium turmarum cateruas facito [CLu] collocari: a dextris quoque Filii tui Domini nostri misericordiam inuenturus adsistat; et Sanctorum tuorum consortio deputatus, regnum celeste sine fine possideat. R\. Amen.

Abicidaria. Miserere, miserere, miserere illi Deus: malis eius finem pone: pone, et dolentes consolare. P. Iam Domine miserere. u\. Audite me, omnes fratres, seu defunctorum matres; ordo fratrum, et sorores pia uoce eiulantes: P. Iam Domine miserere. u\. Libera me de inferno, tu Fili Dei Patris: propter temetipsum, Christe, pone finem malis meis: P. Iam Domine. u\. Bona umbra nos tegebat, quando arbor hic adstabat: intus foris nos ornabat,  et nos omnes gubernabat. P. Iam Domine.

Oratio. Domine Iesu Christe, qui mortem moriens deuicisti: et uitam mortuis reddidisti: quesumus potentiam tuam; ut seruus tuus, cuius hodie commemorationem facimus, sinistre partis contagione exutus, dexteram teneat: ut sine metu, sine corruptione, sine mortalitate, quam diutius concupiuit productus ad patriam, ibi sit, ubi omnis turba Iustorum in equalitate permanet Angelorum. R\. Amen.



In laudibus.

Ad Canticum. Antiphona. Exortum est in tenebris lumen rectis corde: misericors, et miserator, et iustus Dominus.


 Canticum. Matthei .

Accesserunt ad Iesum Saducei, qui dicunt non esse resurrectionem: * et interrogauerunt eum, dicentes:

Magister, Moyses dixit, Si quis mortuus fuerit, non habens filium, * frater eius ducat uxorem illius, et suscitet semen fratri suo.

Erant autem apud nos septem fratres: et primus, uxore ducta, defunctus est: * et non habens semen, reliquit uxorem suam fratri suo.

Similiter secundus, et tertius usque ad septimum: * Nouissime autem omnium, et mulier defuncta est.

In resurrectione ergo, cuius erit de septem uxor? * omnes enim habuerunt eam.

Respondens autem iehsu, ait illis: * Erratis, nescientes  Scripturas, neque uirtutem Dei.

In resurrectione enim, nec nubent, neque nubentur, * sed sunt sicut Angeli Dei in celo.

De resurrectione autem mortuorum, * non legistis, quod dictum est a Domino dicente nobis:

Ego sum Deus Abraham, * et Deus Isaac, et Deus Iacob?

Non est Deus mortuorum, * sed uiuentium.

Requiem eternam.

Reiteretur Antiphona. Exortum est.

Ad Benedictus. Antiphona. Exaudi Domine uocem meam, qua clamaui ad te: miserere ei, et exaudi me.

Canticum. Benedictus es Domine. fol. 6.

Reiteretur Antiphona. Exaudi Domine.

 Sono. uiuent mortui tui Deus: P. Interfecti mei resurgent: u\. Et letabuntur omnes, qui sunt super terram. P. Interfecti mei.

Lauda. Omnis spiritus laudet Dominum Alleluia: Et conlaudet eum. Alleluia, alleluia. Psalmus CL.

Reiteretur Lauda. Omnis spiritus.

Dominus sit semper. R\. Et cum.


Lectio libri Esaie Prophete .

R\. Deo gratias.

Hec dicit Dominus: Orietur in tenebris lumen uobis, et tenebre uestre erunt sicut meridies. Et requiem dabit uobis Dominus semper, et replebit splendoribus animas uestras, et ossa uestra liberabit, et eritis quasi hortus irriguus, et sicut fons  aquarum, cui non deficiunt aque, ait Dominus Omnipotens. R\. Amen.



Hymnus.



   Christe Rex, mundi Creator,
Et Redemptor inclyte,
uota plebis obsecrantis,
Tu benigne suscipe:
Supplici uoce precamur,
Postulatus adueni.

   Mortis olim tu potenter
uincens ut princeps,
Tartara seua petisti
Dira claustra diruens,
Ferrea uincla resoluens,
[CLuI] Et retrusos eximens.

    Hoc triumpho confitentes,
Mente prona quesumus;
Mortis ut tu des quietem,
Cum quiete gaudium:
Dextere Patris tropheo
Cum beatis omnibus.

   Non eos flamma perurat:
Non catena uinciat:
uermis illius pauendi
Nemo penam sentiat;
Sed tuo dono beati,
Absque fine gaudeant.

   Prestet hec Unitas semper,
Atque summa Trinitas;
 Cuius est perenne nomen
Sempiterna claritas;
Ac Deus trinus, et unus
Regnat ante secula.
      Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus: ut spiritus et animas famulorum suorum, omnium fidelium defunctorum, inter agmina beatorum propitius collocare dignetur. R\. Presta eterne omnipotens Deus.

Kyrie eleison. R\. Christe eleison. Kyrie eleison.

Capitula. Rogamus sanctam clementiam tuam, Pater Omnipotens Deus, propter animas famulorum tuorum, omnium fidelium defunctorum, quas ex huius uite confractibus, et terreni corporis conluuione  subtrahere uoluisti; ut eas superne congregationi adsocies, atque ab inferorum sedibus erectas celestibus habitaculis alliges: ita ut eorum caro, que nunc iacet exanimata, euigilet gloriosa. Non sint penarum obnoxie; sed spiritu gratie copulate: omnia facta eorum, dicta, et cogitata pia benignitate indulgeas: ut per Unigeniti tui gratiam, et partem accipiant Glorie, et plenitudinem resurrectionis in futuro cum Sanctis omnibus ualeant obtinere.

Pater noster. A malo nos libera. Fol. 10.

Benedictio. Christus Dominus, qui morte. Lauda. Defunctorum animas. Oratio. Commendamus tibi Domine. Et omnia alia ut supra. Fol. 149.



INCIPIT OFFICIUM UNIUS MARTYRIS PRAECIPUI SEX CAPPARUM, uEL QUATUOR CAPPARUM.



Ad uesperos.

Lauda. Sperauit anima mea in Domino. A custodia matutina P. Usque ad noctem u\. Sustinuit anima mea in uerbo tuo Domine. Fiant aures tue intendentes, in orationem serui tui. P. Usque ad noctem.

Dicat Presbyter. Dominus sit semper. R\. Et cum.

Sonus. Deus precinxit me uirtutem: P. Et posuit immaculatam uiam meam. Alleluia, u\. Dextera tua Domine suscepit me: et disciplina tua ipsa me docuit. Alleluia. P. Et posuit immaculatam.

 Dicat Presbyter. Dominus sit R\. Et cum.

Antiphona. Hic uir iustus et fidelis in uita sua multa fecit bona; P. Et post mortem laudabilia opera eius: u\. Hic accipiet benedictionem a Domino: et misericordiam a Deo salutari suo. P. Et post mortem. u\. Gloria, et honor Patri, et Filio, et Spiritui Sancto in secula seculorum. Amen. P. Et post mortem.

Dominus sit semper. R\. Et cum

Lauda. Diligam eum ex toto corde meo, dicit Dominus; P. Et erit sicut ros, Isrel: germinabit sicut lilium, et florebit. Alleluia, alleluia. u\. Et ego primogenitum ponam illum excelsum pre regibus terre. P. Et erit sicut ros. u\. Gloria, et honor Patri, et Filio, et Spiritui Sancto in secula seculorum.  Amen. P. Et florebit. Alleluia, alleluia.



Hymnus.



   Insignem Christi Martyrem
Laudemus ore et pectore,
Quem clara mortis gloria
Celestem fecit incolam.

   Hic testis namque fidei
Auctorem Christum predicans,
Litare Sacris Gentium
Contempsit imperterritus.

   Non illum pena carceris,
Non rigor seuus gladii,
Non ferri, non incendia
Fide certantem exasperant.

   Sepulchro corpus redditum
 Mortis piato uulnere:
[CLuII] Emicans in celum uolat
Christum secutus spiritus.

   Quem cingit corona Deus,
Claro coruscat lumine;
Letum uictorem choris
Consociat Angelicis.

   Mors ista pretiosa est
Cum Sanctis: et Beata gens,
Qua celum iustis panditur,
Qua regnum lucis traditur.

   Deo Patri sit gloria,
Eiusque soli Filio,
Cum Spiritu Paraclito
 In sempiterna secula.
Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut per gratiam ipsius, et per intercessionem Sancte Marie uirginis, et genitricis sue, et per intercessionem Sancti Martyris sui N. nobis remissionem peccatorum, et pacem propitius donare dignetur. R\. Presta eterne omnipotens Deus.

Kyrie eleison. R\. Christe eleison. Kyrie eleison.

Capitula. Beatissimi Martyris tui N. Domine natalitia honore debito uenerantes dextere tue opem exquirimus; et grauati delictorum nostrorum pondere diuinam potentiam exposcere non metuimus; quantoque fragilitas nostra uitiorum obice uerberetur  perpendere non ualemus; qui recedendo a te, et per tot abrupta gradiendo facinorum, cecitatis peccatum incurrimus, et te, qui uerum iustitie lumen es, contemnendo caruimus: assiste, quesumus nunc, Trinitas incommutabilis Deus, familie tue precibus exoratus; cunctorumque in hac hora uespertina suscipe uota, cunctorumque pius crimina laxa: et omnium facinorum labe detersa, celestis patrie cunctis premia tribuere promissa digneris.

Pater noster. Liberati a malo. Fol. 2.

Benedictio. Petitiones nostras superna Diuinitas suppleat, et desideria nostra beatissimi Martyris sui N. intercessione proficiat. R\. Amen. Omnium precibus clemens auditor assistat, et cunctorum piacula bonitate propitia absoluat. R\. Amen. Sensus  nostros nunc in bonis sibi adherere faciat, et in futuro suorum nos gaudiis iungat. R\. Amen.

Per.

Lauda. Statuit Dominus supra petram pedes meos: et direxit gressus meos; P. Et immisit in os meum alleluia; Hymnum Deo nostro. Alleluia. u\. Expectans expectaui Dominum, et intendit mihi. P. Et immisit. u\. Gloria, et honor. P. Et immisit.

Oratio. Presta. Hic infra.



Ad Matutinum.

Antiphona. Labia mea, Domine, aperies: et os meum annuntiabit laudem tuam. Psalmus L.

Reiteretur Antiphona. Labia.

Oratio. Exultent Domine. Fol. 60.

Antiphona 1. Coronauit eum Dominus, et benedixit.  R\. Dilexit illum, P. Et supra multa munera constituet illum. u\. Beatus uir, qui timet Dominum: in mandatis eius cupiet nimis, P. Et dilexit illum. u\. Gloria, et honor. P. Et supra.

Oratio. Concede, omnipotens Deus, ut sicut gloriosissimus Martyr tuus N., per Christum Dominum in Ecclesia deuicit uiriliter aduersarium, in Christo Ecclesia destruat inimicum: ut populus fidelium eternam pacem et gaudium obtineat, dum ad te quoque securitatis conquirit prouentum. R\. Amen. Per misericordiam.

Antiphona. 2. Coronam glorie ponam super caput eius, dicit Dominus: P. Et induam illum stolam candidam; quia seruauit mandata mea; P. Et propter  nomen meum effusus est sanguis eius in terra. u\. Potens in terra erit semen eius: generatio rectorum benedicetur. P. Et induam illum. u\. Gloria, et honor. P. Et propter nomen meum.

Oratio. Presta nobis, Deus, ut beatissimus Martyr tuus N. assiduum det patrocinium: ut eius quoque preclarum assequi mereamur exemplum; quem protectorem sentientes impensissime, sequamur fortissime preliantem. R\ Amen.

Per misericordiam.

Antiphona 3. In paradiso deliciarum constituam illum, dicit Dominus; P. Quia seruauit mandata mea, et legem meam dilexit. u\. Manus enim mea auxiliabitur ei: et brachium meum confortabit eum: P. Quia seruauit. u\. Gloria, et honor. P. Quia  seruauit.

Oratio. Domine Deus, qui beatissimo Martyri tuo N., post patratam uictoriam, concessisti regni potentiam: circa nos, Omnipotens, [CLuIII] defensionis tue pone custodiam; ut quibus regnandi felicitas non debetur, delinquendi ferocitate sublata, in te requiescendi securitas conferatur. R\. Amen.

Per misericordiam.

Responsorium. Ego sum lux mundi: qui sequitur me, non ambulat in tenebris, P. Sed habebit lucem uite, dicit Dominus. u\. Si quis uult post me uenire, abneget semetipsum: et tollat crucem suam, et sequatur me. P. Sed habebit. u\. Gloria, et honor Patri.

Reiteretur Responsorium. Ego sum lux.



In Laudibus.


Ad Canticum. Antiphona. Letor in sanctitate tua: quoniam non est alius Deus quomodo Deus noster.

Canticum. Confirmatum est cor meum. Folio 86.

Reiteretur Antiphona. Letor.

u\. Gloria, et honor. P. Quoniam non est.

Ad Benedictus. Antiphona. Benedictio Domini in mercedem iusti festinat.

Canticum. Benedictus es Domine. Fol. 6.

P. In mercedem iusti. u\. Gloria, et honor. P. In mercedem.

Benedicamus Patrem, et Filium, et Spiritum Sanctum; hymnum dicamus, et superexaltemus eum in  secula seculorum. Amen.

Reiteretur Antiphona. Benedictio Domini.

Sonus. Fac mecum Deus signum in bono, Alleluia; u\. Ut uideant qui me oderunt, et confundantur: quoniam tu Deus adiuuisti me, et consolatus es me. Alleluia.

Lauda. Laudate Dominum de celis Alleluia: laudate eum in excelsis. Alleluia.

Psalmus 148. Psalmus 149. Psalmus 150. P. Fac mecum Deus. u\. Gloria, et honor. P. Signum in bono. Alleluia.

Lectio libri Sapientie Salomonis .

R\. Deo gratias.

Tetigit iustum tentatio mortis, et commotio in eremo  facta est multitudinis: sed non diu permansit ira tua. Properans enim homo sine querela propugnauit, proferens seruitutis sue scutum, orationem, et per incensum deprecationem allegans, restitit ire, et finem imposuit necessitati, ostendens quoniam tuus est famulus. uicit autem turbas, non uirtute corporis, nec armatura potentie, sed uerbo Dei uexatorem proiecit, iuramenta parentum commemorans. Cum enim iam cateruatim cecidissent super alterutrum mortui, inter stetit, et amputauit impetum, et diuisit illam que ad uiuos ducebat uiam. In ueste enim poderis, quam habebat, totus orbis terrarum, et parentum magnalia in quatuor ordinibus lapidum erant sculpta, et magnificentia tua in diademate capitis illius erat inscripta. R\. Amen.



Hymnus.



   Deus tuorum militum
Sors, et corona, premium,
Laudes canentes Martyris
Absolue nexum criminis.

   Hic nempe mundi gaudia,
Et blandimenta noxia
Caduca rite deputans,
Peruenit ad celestia:

   Penas cucurrit fortiter,
Et sustulit uiriliter,
Pro te effundens sanguinem
Aeterna dona possidet.

   Ob hoc precatu supplici
 Te poscimus piissime;
In hoc triumpho Martyris,
Dimitte noxam seruulis.

   Deo Patri sit gloria,
Eiusque soli Filio,
Cum Spiritu Paraclito,
In sempiterna secula.
   Amen.

Supplicatio. Oremus Redemptorem mundi.

Quere retro in uesperis precedentibus.

Capitula. Acceptabile Deo, nobis quoque conueniens est, ut alacres ac solemnes ad celebrandum tabernaculi gloriam conueniamus, dilectissimi fratres: ut dum ultricis manus reuerenter dependimus obsequelam, copiosam hauriamus diuine gratie opulentiam.

 Pater noster. Liberati a malo. Fol. 2.

Lauda. In psalterio, et cithara dicam: Alleluia. P. In psalterio decem chordarum dulcis sonus est. Alleluia, alleluia. u\. Cantate Domino canticum nouum: quia mirabilia fecit. P. In psalterio decem chordarum. u\. Gloria, et honor Patri. P. In psalterio decem chordarum.

Dicat Presbyter. Humiliate uos benedictioni.

Dominus sit semper, R\. Et cum Spiritu tuo.

Benedictio. Petitiones nostras superna Diuinitas supleat, et desideria nostra beatissimi [CLIX] Martyris sui N. intercessione perficiat. R\. Amen. Omnium precibus clemens auditor adsistat, et cunctorum piacula bonitate propitia abluat. R\. Amen. Sensus  nostros nunc in bonis sibi adherere faciat, et in futuro suorum nos gaudiis iungat. R\. Amen.

Per misericordiam ipsius et, etc.

In nomine Domini. Fiat commemoratio.

Lauda. Ad annuntiandum mane misericordiam tuam: et ueritatem tuam per noctem.

Oratio. Mane, Domine, oratio nostra perueniat ad te, quia suscepisti confractionem fragilitatis nostre: concede nobis diem istum iocundum, et pacificum, sine scandalo, sine macula, sine ulla tentatione; ut aduenientes, ad uesperum te collaudemus Regem eternum. R\. Amen.

Per misericordiam. Fidelium anime, omnium defunctorum, per misericordiam Dei cum Christo sine fine requiescant in pace. R\. Deo gratias.



ALIUD OFFICIUM UNIUS MARTYRIS PONTIFICIS.



Ad uesperos.

Lauda. Gloria, et honore coronasti eum Domine: u\. Gloriam, et magnum decorem imposuisti super eum. P. Domine.

Sonus. Fac mecum Deus signum in bono Alleluia; u\. Ut uideant qui me oderunt, et confundantur: quoniam tu Deus adiuuisti me, et consolatus es me. P. Alleluia.

Antiphona. Oculus Dei aspexit iustum in bono, et elegit illum ab humilitate sua. Audiuit eum, et uocem ipsius. u\. Lex Dei eius in corde ipsius: et non supplantabuntur gressus eius. P. Et elegit illum ab humilitate sua. Audiuit eum et uocem ipsius. u\.  Gloria, et honor. P. Audiuit eum, et uocem ipsius.

Lauda. Iustus ut palma florebit Alleluia: Sicut cedrus Libani multiplicabitur. Alleluia, alleluia. P. Potens in terra erit semen sanctum eius: u\. Generatio rectorum benedicetur. P. Sicut cedrus Libani. u\. Gloria, et honor. P. Sicut cedrus Libani.

Hymnus. Insignem Christi Martyrem. Supplicatio. Oremus Redemptorem mundi, fol. 156 et 157.

Capitula. Adesto, Domine, celebrantibus Ecclesie tue mysteria, que dependunt in laudem N. Martyris tui atque Pontificis: sint grata in oculis tuis; neque frustremur in nocturnis actibus, qui gloriosum Martyrem tuum uespertinis officiis frequentamus: sitque uita nostra deuotioni sacre non dissona; et  qui honorifice recolimus Martyrem, ipsius uite teneamus sanctissime dignitatem.

Pater noster. Liberati a malo. Fol. 2.

Benedictio. Patrocinio sancti sui N. atque Pontificis preces nostras, et holocausta Christus Dominus clementer custodiat. R\. Amen. Eius intercessu postulationes nostras adtendat, et ab omnibus peccatis purificatos custodiat; R\. Amen. Ut passio, que affuit ad Gloriam, comitetur nobis ad ueniam. R\. Amen.

Per misericordiam.

Lauda. Statuit Dominus supra. fol. 157.

Oratio. Interueniente beatissimo Martyre tuo N. atque Pontifice custodi nos, Domine ab inimicis; dum aut certandi instantiam sumimus, aut periculi foueam euitamus: ostende mendaces, qui nos odiis  malignis infestant: et dum maculas infigunt, tu benigne emundes. R\. Amen.

Per misericordiam.

In nomine Domini.



Ad Matutinum.

Antiphona. Labia mea, Domine, aperies: et os meum annuntiabit laudem tuam. Psal. L.

Reiteretur Antiphona. Labia mea Domine.

Oratio. Exultent Domine labia nostra. Fol. 60.

R\. Iste sanctus clamauit, et Dominus exaudiuit eum: P. Et ex omnibus tribulatioonibus eius liberauit eum. u\. Potens in terra erit semen eius: generatio rectorum benedicetur. P. Et ex omnibus.

Oratio. Interueniente beatissimo Martyre tuo, ut hic supra.

 Antiphona 2. Ego clamaui, quia exaudisti me Deus: inclina aurem tuam mihi, et exaudi uerba mea. P. Custodi me, ut pupillam oculi. Sub umbra alarum tuarum protege me. u\. Exaudi Deus orationem meam cum tribulor: a timore inimici libera animam meam. P. Custodi me. u\. Gloria, et honor. P. Custodi.

Oratio. Christe, qui es Ecclesie tue caput, presta: ut beatus Martyr tuus N. in corpore Ecclesie constitutus, qui tunc membra pro capite dedit, nunc caput pro membris adhibere non cesset: capiti proximus [CLX] regat totum, et protegat corpus, adimpendens uberius, quo se exultat obtinuisse felicius. R\. Amen.

Per.

 Antiphona 3. Homo iustus erit quasi flos agri, et redolebit gratus odor eius: P. Et omnis qui sperat in Deum laudabit eum. u\. Beatus qui intelligit super egenum, et pauperem: in die mala liberabit eum Dominus. P. Et omnis qui sperat. u\. Gloria, et honor. R. Et omnis qui sperat.

Oratio. Domine Deus, beatus Martyr tuus N. uincat suis meritis nostra flagitia; qui non suis, sed diuinis uirtutibus seuientium potuit superare supplicia: et qui dudum in illis uicit attrocitatibus impietatem, in nobis ipsa manu tua male cupiditatis superet uoluntatem. R\. Amen.

Per misericordiam.

R\. Iustus iustificetur, et sanctus sanctificetur P.  Adhuc. Beatus, qui lauit stolam suam: ut sit potestas eius in ligno uite. u\. Et quicumque uicerit, sic uestietur candida ueste, et non delebo nomen eius de libro uite. P. Adhuc. Beatus. u\. Gloria, et honor. Reiteretur R\. Iustus iustificetur.



In Laudibus.

Antiphona. Thronum glorie hereditans illi: dat uotum optanti, et benedicet annos iusti.

Canticum. Confirmatum est cor meum. Folio 86. Reiteretur Antiphona. Thronum.

Ad Benedictus. Antiphona. Benedictio Domini mercedem iusti festinat.

Canticum. Benedictus es Domine. Fol. 6.

Reiteretur Antiphona. Benedictio Domini.

Sonus. Septies in die laudem dixi tibi, Domine  Alleluia, alleluia. u\. Super iudicia iustitie tue. Alleluia, alleluia.

Lauda. Laudate Dominum de celis Alleluia: Laudate eum in excelsis. Alleluia. Psalmus CXLuIII.

Prophetia. Iustus si morte preoccupatus. Folio 53. Hymnus. Deus tuorum militum. Folio 158.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos gratia ipsius, et per intercessionem sancte Marie uirginis et Genitricis sue, et per intercessionem sancti N. Martyris sui atque Pontificis, nobis salutem anime, et corporis, et remissionem omnium nostrorum peccatorum propitius, et pacem nobis donare dignetur. R\. Presta omnipotens Deus.

 Kyrie, eleison. R\. Christe, eleison. Kyrie, eleison.

Capitula. Omnipotens Deus, qui Martyrem tuum N. atque Pontificem de hostibus triumphare fecisti; eodem intercedente, remoue Ecclesie hostes; in Ecclesia auge credentes: illi uirtute assidua repellantur; isti gratia indefessa multiplicentur: ut tuam in Martyre fortitudinem aduersi sentiant, et fauorem subiecti cognoscant.

Pater noster. Liberati a malo. Fol. 2.

Lauda. In psalterio, et cithara dicam: Alleluia. P. In psalterio decem chordarum dulcis sonus est. Alleluia, alleluia. u\. Cantate Domino canticum nouum: quia mirabilia fecit. P. In psalterio decem chordarum. u\. Gloria, et honor. P. In psalterio decem  chordarum.

Benedictio. Patrocinio sancti sui N. Martyris. Fol. 119.

In nomine Domini. Fiat commemoratio. Lauda. Ad annuntiandum mane.

Oratio. Mane Domine oratio nostra. Fol. 150.



SEQUUNTUR ALII uESPERTINI UNIUS MARTYRIS SIMPLICIS NOuEM LECTIONUM.



Ad uesperos.

Lauda. Lucerna pedibus meis uerbum tuum, P. Domine, lumen semitis meis. u\. uoluntaria oris mei comproba Deus: et iudicia tua doce me. P. Domine, et lumen semitis meis.

Sonus. Benedic anima mea Dominum: qui sanat  omnes languores tuos; P. Et de interitu uitam tuam. Alleluia. u\. Qui coronat te in miseratione et misericordia: renouabit sicut aquile iuuentutem tuam. P. Et de interitu.

Antiphona. Bene nuntiaui iustitiam tuam in Ecclesia magna, P. Ecce labia mea non prohibui: Domine, tu cognouisti. u\. Expectans expectaui Dominum, et intendit mihi. P. Ecce labia mea. u\. Gloria. et honor. P. Ecce labia mea.

Lauda. Beatus uir. Alleluia. P. Qui impleuit. Alleluia [CLXI] desiderium suum Alleluia. u\. Benignus uir qui miseretur et commodat, disponit sermones suos in iudicio: quia in eternum non commouebitur. P. Qui impleuit. Alleluia. u\. Gloria, et honor. P. Desiderium suum. Alleluia.

 Hymnus. Deus tuorum militum. Supplicatio. Oremus Redemptorem mundi. Fol. 146.

Capitula. Gratias tibi agimus, omnipotens Deus, in quo nouiter ostenduntur spei fructus, quibus promerendi fiduciam tam fortissimi Martyris tui N. prestatur infatigabilis intercessus: quo inuictus Christi tui miles officii sui non immemor, qui tradidit animam suam pro Christo, non cesset preces offerre pro populo Christiano.

Pater noster. Liberati a malo. Fol. 2.

Benedictio. Christus Dominus, qui Martyri suo N. patiendi contulit uotum, patientiam nobis tribuat contra omnes inlecebras uitiorum: R\. Amen. Et qui illi donauit, peracta passione, coronam; nobis conferat, peracto luctamine mundi, gaudia promissa.  R\. Amen. Ut qui hac die tanti Martyris solemnia celebratis, cum eodem post transitum conlocati, in celestibus sedibus gaudeatis. Per misericordiam ipsius Dei nostri, qui est benedictus, et uiuit, et omnia regit in secula seculorum. R\. Amen.

Dominus sit semper. R\. Et cum.

Lauda. Benefecit Dominus cum anima eius. P. Et aperuit illi ianuam fidei. Alleluia, alleluia. u\. Lex Dei eius in corde ipsius: et non supplantabuntur gressus eius. P. Et aperuit illi. u\. Gloria, et honor. P. Et aperuit.

Oratio. Presta nobis, omnipotens Deus; ut beatus N. Martyr tuus assiduum det patrocinium: ut eius quoque preclarum assequi mereamur exemplum;  et sentientes impensissime suffragantem, sequamur fortissime preliantem. R\. Amen.

Per misericordiam.

In nomine Domini.



Ad Matutinum.

Antiphona. Laudabit lingua mea iustitias tuas, Deus meus. Psalmus L.

Oratio. Laudet te, Domine, lingua nostra annuntiando iustitias tuas: et exultent labia nostra preconio ueritatis: ut non dissoluantur uaniloquio falsitatis: Sicque tibi confitendo, remissis criminibus in te exultemus: ut in congregatione iustorum sacro agmine decantantes, uite beate efficiamur heredes. R\. Amen.

Per misericordiam.

 Antiphona. 1. Iste homo in certamine fortis factus est; P. Et a persequentibus liberatus est: quoniam perseuerauit in innocentia sua. u\. Maxima est gloria eius in salutari tuo: gloriam et magnum decorem impones super eum. P. Et a persequentibus. u\. Gloria, et honor. P. Et a persequentibus.

Oratio. Presta nobis omnipotens Deus. Ut hic supra.

Antiphona. 2. Ecce intelliget puer meus, excelsus erit et sublimis; P. Et ego suscipiam eum. u\. Manus enim mea auxiliabitur ei: et brachium meum confortabit eum. P. Et ego. u\. Gloria, et honor. P. Et ego.

Oratio. Fac nos, Domine, beati N. Martyris tui sequi pedes: ut eius muniti suffragio, respuamus  falacias demonum; cuius instructi patrocinio, uideamus bona Domini in regione uiuorum. R\. Amen.

Per misericordiam.

Antiphona 3. Ecce seruus meus suscipiam eum: P. Electus meus complacuit sibi in illo anima mea. u\. Potens in terra erit semen eius: generatio rectorum benedicetur. P. Electus meus. u\. Gloria, et honor. P. Complacuit sibi.

Oratio. Aeternum nomen uirtutis tue, omnipotens Deus, oramus: ut nos Martyris tui N. et omnium Sanctorum meritis socios fide pares, deuotione strenuos, passione consimiles; et in resurrectione felicium facias cequari. R\. Amen.

Per.

R\. Iustus si morte preoccupatus fuerit, P. Anima  eius in refrigerio erit. u\. In memoria eterna erit iustus: obauditu malo non timebit. P. Anima eius. u\. Gloria, et honor. P. Anima eius.



In Laudibus.

Antiphona. Thronum glorie hereditans illi: dat uotum optanti.

Canticum. Confirmatum est cor meum. Fol. 86. P. Thronum glorie. u\. Gloria, et honor. P. Dat uotum optanti.

[CLXII] Ad Benedictus. Antiphona. Benedictio Domini in mercedem iusti festinat.

Canticum. Benedictus es Domine. Fol. 6.

Sonus. Septies in die laudem dixi tibi Domine alleluia, alleluia, super iudicia iustitie tue. Alleluia,  alleluia.

Lauda. Laudate Dominum de celis Alleluia: Laudate eum in excelsis. Alleluia. Psalmus. 148.

Prophetia. Iustus si morte preoccupatus. Fol. 53. Hymnus. Deus tuorum militum. Supplicatio. Oremus Redemptorem. fol, 156. Capitula. Omnipotens Deus, qui Martyrem tuum. Lauda. In psalterio, et cithara. Benedictio. Christus Dominus, qui Martyri suo. Fol. 191.



INCIPIT OFFICIUM SIuE HISTORIA PLURIMORUM MARTYRUM. SEX CAPPARUM.



Ad uesperos.


Lauda. Exortum est in tenebris lumen rectis corde: P. Misericors, et miserator, et iustus Dominus. u\. Directam fecit uiam iustorum, et preparauit iter Sanctorum. P. Misericors.

Dominus sit. R\. Et cum.

Sonus. Iustorum anime in manu Dei sunt, et non tanget illos tormentum mortis, Alleluia. u\. uisi sunt in oculis insipientium mori: et estimata est malitia exitus illorum: illi autem sunt in pace. Alleluia.

Dominus sit semper. R\. Et cum.

Antiphona. uiri iusti, germinate sicut rose germinant sub umbra montis; P. Et quasi lilium odorem suauitatis habete. u\. Gaudete iusti in Domino:  rectos decet collaudatio. P. Et quasi lilium. u\. Gloria, et honor. P. Et quasi lilium.

Dominus sit semper. R\. Et cum.

Lauda. Sanguinem Sanctorum requiram, dicit Dominus: P. Et habitabo cum eis in regno meo. Alleluia, alleluia. u\. Fidelis Dominus in uerbis suis: et sanctus in omnibus operibus suis. P. Et habitabo. u\. Gloria, et honor. P. Et habitabo.



Hymnus.



   Sanctorum meritis inclyta gaudia
Pangamus socii, gestaque fortia:
Nam gliscit animus promere cantibus
      uictorum genus optimum.

   Hi sunt quos retinens mundus inhorruit:
Ipsum nam sterili flore per aridum
 Spreuere penitus, teque secuti sunt,
      Rex Christe bone celitus.

   Hi pro te furias, atque ferocia
Calcarunt hominum, seuaque uerbera:
Cessit his lacerans fortiter ungula
      Nec carpsit penetralia.

   Ceduntur gladiis more bidentium:
Non murmur resonat, non querimonia;
Sed corde tacito mens bene conscia
      Conseruat patientiam.

   Que uox, que poterit lingua retexere,
Que tu Martyribus munera preparas?
Rubri nam fluido sanguine laureis
      Ditantur bene fulgidis.

   Te summa Deitas, unaque poscimus,
 Ut culpas abluas, noxia subtrahas,
Des pacem famulis, nobisque gloriam
      Per cuncta tibi secula.
   Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut per gratiam ipsius, et per intercessionem Sancte Marie uirginis, et Genitricis sue, et per intercessionem sanctorum Martyrum suorum. NN. nobis remissionem peccatorum, et pacem propitius donare dignetur. R\. Presta eterne omnipotens Deus.

Kyrie, eleison. R\. Christe, eleison, Kyrie, eleison.

Capitula. Christe, qui es Dei Patris indeficiens lumen,  tibi hoc diei uergentis occiduo, et aduenientis primordio, in commemorationem sanctorum Martyrum tuorum NN. uotiuas fundimus preces; fideliter exorantes: ut iisdem suffragantibus, famulorum tuorum concordes, et pacificas orationes ad uocem sacrificii uespertini hymnis oblatas et canticis, misericors et placatus acceptare digneris.

Pater noster. Liberati a malo. Fol. 2.

Benedictio. Meritis Sanctorum suorum NN. diuina pietas benedictionem nobis impertiat. R\. Amen. Preces nostras propitiatus exaudiat. R\. Amen. Ira sua occurrat nobis in ueniam, et mortem nostram commoueat in uitam. R\. Amen.

Lauda. Gaudium sempiternum super caput Sanctorum; P. Laus et iocunditas apprehendet [CLXIII]  eos. Alleluia, alleluia. u\. Beati, qui custodiunt iudicium, et faciunt iustitiam in omni tempore. P. Laus et iocunditas. u\. Gloria, et honor. P. Laus et iocunditas.

Oratio. Memento nostri, Domine; et sicut beatissimis sanctis tuis N. N. digna premia reddis: ita nostris parce, et miserere peccatis: ut absoluti de preteritis, mereamur custodiam de futuris. R\. Amen.

Per.

In nomine Domini.



SEQUUNTUR MATUTINI DE SANCTIS, uEL PLURIMORUM MARTYRUM PRAECIPUIS, uEL SOLEMNIBUS.

Antiphona. Da nobis letitiam salutaris tui: spiritu  principali confirma nos Domine. Psalmus L.

Oratio. Redde nobis, Domine, letitiam salutaris tui, quam amisimus inique gerendo, et pretermisimus negligendo: Tu ad eam nos reuoca, et eam nobis restaura: ut peccato expulso, succedat iustitia: et, mestitia repulsa, adsit letitia: Da, quesumus, hanc iocunditatem, ut peruenire mereamur ad eternam salutem. R\. Amen.

Per misericordiam.

Antiphona. Iusti epulentur, et exultent in conspectu Domini: P. Et delectentur in letitia. u\. Salus autem iustorum a Domino Deo est: in tempore opportuno, et in tempore tribulationis. P. Et delectentur in letitia. u\. Gloria, et honor. P. Et delectentur.

 Oratio. Memento nostri, Domine. Ut hic supra.

Antiphona. Qui persequebantur iustos, dimersisti, Domine, in profundum; P. Et in columna nubis dux eorum fuisti. u\. Quia tu Domine suauis, et mitis; et multe misericordie omnibus inuocantibus te. P. Et in columna. u\. Gloria, et honor. P. Et in columna nubis.

Oratio. Gaudium nostrum, et salus nostra, uirtus, atque iustitia, Domine Deus omnipotens, fac nos, quesumus, placida tibi Sanctorum sorte gaudere: et illic laudes tuas rectorum munere perpetim decantare. R\. Amen.

Antiphona. Prope timentes Deum, salutare ipsius, et super sanctos suos, P. Et in eos qui conuertuntur  ad ipsum. u\. Fidelis Dominus in omnibus uerbis suis: et sanctus in omnibus operibus suis. P. Et in eos. u\. Gloria, et honor. P. Et in eos.

Oratio. Beatissimorum Martyrum N. N. presidiis animati, fida ad Dominum nostrum pergat oratio: ut quorum in hoc seculo gloriosum celebramus triumphum, eorum in eternum precibus adiuuemur. R\. Amen.

Per misericordiam.

R\. Sancti, qui certamen habuerunt pro fide, inimicus in eis potestatem non habebit: quia clamauerunt una uoce, dicentes: P. Sanctus Deus, Sanctus fortis, excelsus, Sanctus, et immortalis, miserere nobis. u\. uidi in celo turbam magnam, quam dinumerare nullus poterat: et clamabant uoce magna,  dicentes: u\. Sanctus Deus, Sanctus fortis. u\. Gloria, et honor. Reiteretur Responsoriam Sancti.



In Laudibus.

Ad Canticum. Antiphona. Diligentes te, Domine, sicut sol in ortu suo resplendens, ita rutilant.


Canticum Iudicum .

Qui sponte obtulistis de Isrel animas uestras ad periculum, * benedicite Dominum.

Audite reges, percipite auribus principes: * Ego sum, ego sum que Domino canam, et psallam Domino Deo Isrel.

Domine, cum exires de Seir, * et transires per regiones Edom,

Terra mota est, celique ac nunes stillauerunt aquis.

 Montes fluxerunt a facie Domini, * et Sinai a facie Domini Dei Isrel.

In diebus Samgar filii Anath, in diebus Iahel, quieuerunt semite: * et ingrediebantur per eas, ambulauerunt per calles deuios.

Cessauerunt fortes in Isrel, et quieuerunt: * donec surgeret Debbora, surgeret mater in Isrel.

Noua bella elegit Dominus, * et portas hostium ipse subuertit

Clypeus et nasta si apparuerint in quadraginta millibus Isrel. * Cor meum diligit principes Isrel:

Qui propria uoluntate obtulistis uos discrimini, * benedicite Dominum.

Qui ascenditis super nitentes asinos, et sedetis in  iudicio, et ambulatis in uia, * loquimini. Ubi collisi sunt currus hostium, et suffocatus est exercitus,

[CLXIu] Ibi narrentur iustitie Domini * et clementia in fortes Isrel.

Tunc descendit populus Domini ad portas, * et obtinuit principatum.

Surge, surge Debbora, surge, surge, loquere canticum: * surge Barac, et apprehende captiuos tuos, fili Abinem

Saluate sunt reliquie populi, * Dominus in fortibus dimicauit.

Ex Ephraim delebo eos in Amalec, * et post eum Beniamin

In populos tuos, o Amalec: de Machir principes  descenderunt, * et de Zabulon qui exercitum ducerent ad bellandum.

Duces Issachar fuere cum Debbora, et Barach uestigia sunt secuti, * qui quasi in preceps ac in barathrum se discrimini dedit:

Diuiso contra se Ruben, * magnanimorum reperta contentio est.

Quare habitas inter duos terminos, * ut audias sibilos gregum?

Gath trans Iordanem quiescebat, * et Dan uacabat nauibus:

Aser habitabit in littore maris, * et in portibus morabatur.

Zabulon uero et Nephtalim obtulerunt animas suas morti * in regione Cane.

 uenerunt reges et pugnauerunt, pugnauerunt reges Chanaan in Thanach iuxta aquas Mageddo, * et tamen nichil tulerunt predantes.

De celo dimicatum est contra eos: stelle manentes in ordine et cursu suo, aduersus Sisaram pugnauerunt.

Torrens Cison traxit cadauera eorum, * torrens Cadumim, torrens Cison.

Conculca animam robustorum: * ungule equorum ceciderunt, fugientibus impetum, et per preceps rugientibus fortissimis hostium.

Maledicite terre Meroz, dixit Angelus Domini: * maledicite habitatoribus eius, quia non uenerunt in auxilium Domini, in adiutorium fortissimorum eius.

 Benedicta inter mulieres Iahel uxor Haber Cinei, * benedicatur in tabernaculo suo.

Aquam petenti lac dedit, * et in phiala principum obtulit butyrum.

Sinistram manum misit ad clauum, et dexteram ad fabrorum malleos, * percussitque Sisaram querens in capite uulneris locum, et tempus ualide perforans.

Inter pedes eius ruit: defecit, et mortuus est: * ante pedes illius uoluebatur, et iacebat exanimis et miserabilis.

Per fenestram respiciens, ululabat mater; * et de cenaculo loquebatur, dicens:

Cur morantur regredi currus eius? * Quare tardauerunt pedes quadrigarum illius?

 Una sapientior ceteris uxoribus eius, * hec socrui uerba respondit:

Forsitan nunc diuidet spolia, * et pulcherrima feminarum eligitur ei:

uestes quoque diuersorum colorum Sisare tradentur in predam, * et supellex uaria ad ornanda colla congeruntur.

Sic pereant omnes inimici tui, Domine: * qui autem te diligunt, sicut sol in ortu resplendens, ita rutilent.

Gloria, et honor Patri.

P. Diligentes te, Domine, sicut sol in ortu suo resplendens, ita rutilant.

Ad Benedictus. Antiphona. Sancti, et humiles  corde, spiritus et anime iustorum, benedicite Dominum.

Canticum. Benedictus es Domine. fol. 6.

Reiteretur Antiphona Sancti.

Sonus. Salus iustorum a Domino est: et saluabit eos Alleluia, alleluia; u\. Quia sperauerunt in Deum uiuum. P. Et saluabit eos. Alleluia, alleluia.

Lauda. Laudate Dominum de celis Alleluia: Laudate eum in excelsis. Alleluia. Psalmus CXLuIII.


Lectio libri Sapientie Salomonis .

R\. Deo gratias.

Iusti in perpetuum uiuent, et apud Dominum est merces eorum, et cogitatio illorum apud Altissimum. Ideo susceperunt regnum decoris, et diadema speciei de manu Domini: quoniam dextera sua teget  eos, et brachio suo defendit illos. Tunc stabunt iusti in magna constantia aduersus eos qui se angustiauerunt, et qui abstulerunt labores illorum. uidentes turbabuntur terrore horribili, et mirabuntur in subitatione insperate salutis, dicentes inter se, penitentiam agentes, et pre angustia spiritus gementes: Hi sunt quos aliquando habuimus in risu, et in similitudinem improperii. Nos insensati uitam illorum estimabamus insaniam, et finem illorum sine honore: quomodo computati sunt inter filios Dei, et inter sanctos sors illorum inuenta est. R\. Amen.



[CLXu] Hymnus.



   Laudes sanctorum Martyrum,
Quos sacra fecit passio
Christi conformes glori
 Puris canamus cordibus:

   Quos de futuris premiis
Securos celi milites,
Nec mundi mouit uanitas,
Nec terror fregit impius

   Non tenebrosi carceres,
Onus ceruicis ferreum,
Non manice, uel compedes
Mentium mutarunt gaudia.

   Aeterni fontis etiam
Semel rigati poculo,
Sitim presentis temporis
Refrigerabat Spiritus.

   Negato pane fortius,
 Non famem sentit sanctitas;
Quos pascit uerbo solito
Fide bibebant uberes.

   Cordis probato robore,
uelantes tot molestias
Agon suscepit publicus
uitam petentes Martyres.

   Sic Sancti, quos non fregeram
Carcer, fames, et uincula,
Alacres in supplicia
Mundi uicerunt Principem.

   Suum factorem Dominum
Christum secuti Martyres,
Post ignes, cruces, gladios,
Aeternis florent premiis.

   Deo Patri sit gloria,
 Eiusque soli Filio,
Cum Spiritu Paraclito,
In sempiterna secula.
   Amen.

Supplicatio. Oremus. fol. CLXII.

Capitula. Deus, qui in omnium Sanctorum protectione mirabilis, hunc diem precipuorum Martyrum tuorum N. N. consecrasti: quesumus potentiam tuam: et da Ecclesie tue catholice de tantis gaudere principibus: ut illorum sequi mereamur pia deuotione doctrinam; qui dilectos tibi greges tuo pane pauerunt: et qui tibi de tuo munere placuerunt, eorum precibus adiuti, mereamur de presentibus angustiis liberari.

 Pater noster. Liberati. fol. 2.

Lauda. Respexit eos cum tribularentur: Alleluia; P. Cum exaudiret orationes eorum. Alleluia, alleluia. u\. Et clamauerunt iusti ad Dominum cum tribularentur: et de necessitatibus eorum liberauit eos. P. Cum exaudiret. u\. Gloria. P. Cum exaudiret.

Benedictio. Meritis sanctorum. fol. CLXII.

In nomine Domini.

Fiat commemoratio. Lauda. Ad annuntiandum. Oratio. Mane Domine. fol. CLIX.



OFFICIUM PLURIMORUM MARTYRUM QUATUOR CAPPARUM.



Ad uesperos.

Lauda. Exortum est. fol. CLXII.

 Sonus. Gaudete iusti in Domino: rectos decet collaudatio. Alleluia. u\. Confitemini Domino in cithara: in psalterio decem chordarum psallite Deo. Alleluia, alleluia.

Dominus sit. R\. Et cum.

Antiphona. Sancti sicut rose germinant per diem, P. Et uelut germen oliue per totam noctem. u\. Beata gens, cuius est Dominus Deus eius; populus, quem elegit in hereditatem sibi. P. Et uelut. u\. Gloria, et honor. P. Et uelut.

Dominus sit. R\. Et cum.

Lauda. Beati mundo corde: P. Quoniam ipsi Deum uidebunt. Alleluia, alleluia, alleluia. u\. Beati, qui custodiunt iudicium, et faciunt iustitiam in  omni tempore. P. Quoniam ipsi. u\. Gloria, et honor. P. Quoniam.

Hymnus. Sanctorum meritis. Supplicatio. Oremus. fol. CLXII.

Capitula. Deus, Sanctorum omnium gloriosa, et copiosa misericordia, exaudi supplicem tibi plebem, per sanctorum Martyrum tuorum N. N. a te suffragia postulantem: rege nos per alternas temporum uices, et dispares dierum, ac noctium successiones pari protectione custodi: ut adiuti sanctorum precipuorum Martyrum tuorum N. N. precibus; qui diem hunc per misericordiam tuam prosperum duximus; noctem quoque hanc placidam tibi, animarum, et corporum puritate ducamus.

Pater noster. Liberati. fol. 2.

 Benedictio. Sanctorum precipuorum Martyrum suorum N. N. nos Dominus muniat patrocinio, et expiet a peccato. R\. Amen. Illorum nos efficiat suffragatione felices; quorum [CLXuI] nunc sumus solemnitatibus obsequentes. R\. Amen. Et cum illis pariter mereamur ingredi celum; quorum nunc in terra celebramus triumphum. R\. Amen.

Per.

Lauda. Gaudium sempiternum. fol. CLXII.

Oratio. Deus, qui sanctorum Martyrum tuorum N. N. meritis agnosceris esse mirabilis: esto placabilis excessibus nostris, et auxiliator in omnibus opportunis: sitque honor uirtutis tue, quod glorificas sanctos, et gratia, quod iustificas impios. R\ Amen.

 Per.

In nomine Domini.



Ad Matutinum.

Antiphona. Da nobis letitiam salutaris tui: et spiritu principali confirma nos Domine. Psalmus L. Reiteretur. Da nobis.

Oratio. Redde nobis. fol. CLXIII.

Antiphona 1. Sanctis tuis, Domine magna erat lux; P. Eo quod ignem urentem, columnam lucis habuerunt in nocte. u\. Inuocabant Dominum, et ipse exaudiebat eos: in columna nubis loquebatur ad eos. P. Eo quod. u\. Gloria, et honor. P. Eo quod.

Oratio. Deus, qui Sanctorum. Ut hic supra.

Dominus sit. R\. Et cum

 Antiphona. 2. Quanta malignatus est inimicus in sanctis tuis. Et gloriati sunt omnes qui te oderunt, in medio atrii tui. P. Eleua manum tuam, Domine, in superbia eorum in fine. u\. Incenderunt igni sanctuarium tuum: in terra polluerunt tabernaculum nominis tui. P. Et gloriati sunt. u\. Gloria, et honor. P. Eleua manum.

Oratio. Deus, qui uirtutem Sanctis, et sanctimonie ornamenta largiris: hanc Ecclesiam honores Martyribus tuis N. N. exhibentem, sanctitatis perorna insignibus: ut qui gloriantur uictores triumpho extare Martyres, sic eternis Sanctorum tuorum felicitatibus copulentur. R\. Amen.

Per.

Antiphona 3. Sancti tui Domine. P. Quasi oues  exultauerunt, glorificantes te: u\. Quia liberasti eos. P. Domine, in lumine uultus tui ambulabunt, et in nomine tuo exaltabuntur. P. Quasi. u\. Gloria, etc. P. Quia liberasti.

Oratio. Sanctos tuos, Domine, Martyres N. N. uirtute tue dextere fultos, inuicto agone certasse recolimus; unde eorum memorias ueneramur pariter et oramus: ut sicut illustres eos tui nominis confessio prebuit, ita nostri sedulitate obsequii, dignentur iugiter nobis adesse patroni. R\. Amen.

Per.

R\. Beati, qui habent partem in prima resurrectione: in eis secunda mors non habebit potestatem. u\. Beati, qui persecutionem patiuntur propter iustitiam: quoniam ipsorum est regnum celorum. P. In  eis secunda mors. u\. Gloria, et honor. Reiteretur Responsorium. Beati.



In Laudibus.

Ad Canticum. Antiphona. Omnes sancti in manu Dei sunt: et qui appropinquant pedibus eius, accipient de doctrina ipsius.


Canticum Deuteronomii. .

Dominus de Sina uenit, * et de Seir ortus est nobis:

Apparuit de monte Pharan, * et cum eo sanctorum millia.

In dextera eius ignea lex. * Dilexit populos.

Omnes sancti in manu eius sunt: * et qui appropinquant pedibus eius, accipient de doctrina ipsius.

 Legem precepit nobis Moyses, * hereditatem multitudinis Iacob.

Erit apud rectissimum rex, * congregatis principibus populi cum tribubus Isrel.

uiuat Ruben, et non moriatur, * et sit paruus in numero.

Audi Domine uocem Iude, * et ad populum suum introduc eum:

Manus eius pugnauerunt pro eo, * et adiutor illius contra aduersarios eius erit.

Perfectio tua, et doctrina tua * Leui uiro sancto tuo,

Quem probasti in tentatione, * et iudicasti ad aquas contradictionis.

Qui dixit patri suo, et matri: Nescio uos; * et  fratribus suis: Ignoro illos: et nescierunt filios suos.

Hi custodierunt eloquium tuum, et preceptum seruauerunt, * iudicia tua o Iacob, et legem tuam o Isrel:

Ponent thymiama in furore tuo, et holocaustum super altare tuum.

Benedic Domine fortitudini eius, * et opera manuum illius suscipe.

Percute dorsa inimicorum eius: * et qui oderunt eum, non consurgant.

Amantissimus Domini Beniamin habitabit confidenter in eo: * et quasi in thalamo tota die morabitur, inter humeros illius requiescet.

[CLXuII.] Benedicat Dominus terram Ioseph, * de  pomis celi, et rore, atque abysso subiacente. De pomis fructuum solis ac lune.

uertice antiquorum montium, de pomis polorum eternorum: * et de fructibus terre, et plenitudine eius.

Benedictio illius qui apparuit in rubo, ueniat super caput Ioseph, * et super uerticem nazarei inter fratres suos.

Quasi primogenita tauri pulchritudo eius, cornua rhinocerotis cornua ipsius: * in ipsis uentilabit gentes usque ad terminos terre:

He sunt multitudines Ephraim, * et nec millia Manasse.

Letare Zabulon in exitu tuo, * et Issachar in tabernaculo tuo.

 Populos ad montem uocabunt: * ibi immolabunt uictimas iustitie.

Qui inundationem maris quasi lac sugent, * et thesauros absconditos arenarum.

Benedictus ille in latitudine Gad: * quasi leo requieuit, cepit brachium ac uerticem.

Et uidit principatum suum, quod in parte doctorum esset repositus:

Qui fuit cum principibus populi, * et fecit iustitias Domini, et iudicium suum cum Isrel.

Dan catulus leonis, * fluet largiter de Basan.

Nephtalim abundantia perfruetur, et plenus erit benedictione Domini: * mare et meridiem possidebit.

 Benedictus in filiis Aser, * sit placens in fratribus suis,

Tingat in oleo pedem suum: * ferrum et es calceamentum eius.

Sicut dies iuuentutis tue, * ita et senectus tua.

Non est alius ut Deus fortissimus: * accensor celi auxiliator tuus.

Magnificentie eius discurrunt nubes, habitacula eius sursum, * et subter brachia sempiterna: eiiciet a facie tua inimicum, dicetque: Conterere.

Habitabit Isrel confidenter, et solus: * oculi Iacob in terra frumenti et uini, celique caligabunt rore.

Beatus tu Isrel: * quis similis tibi popule, qui saluaris a Domino?

 Scutum auxilii tui: * et gladius glorie tue.

Negabunt te inimici tui, * et tu eorum colla calcabis.

P. Et qui appropinquant pedibus eius, accipient de doctrina ipsius. Gloria, et honor.

P. Et qui appropinquant.

Oratio. uenisse te Dominum cum Sanctorum millibus, et uenturum Prophetarum uaticiniis audientes, exposcimus: ut, qui te ad redemptionem mundi uenisse iam credimus, uenturum quoque ad iudicium, purgatis cordibus prestolemur: ut, quia in manu tua Sanctorum multitudo consistit, in remedio pietatis tue reditus a te peccantium cumuletur: qualiter adpropinquantes pedibus tuis, satiemur semper doctrina intime uisionis. R\. Amen.

 Per.

Ad Benedictus. Antiphona. Sancti et humiles corde, spiritus et anime iustorum, benedicite Dominum.

Canticum. Benedictus es. fol. 6.

Sonus. uia iustorum regia facta est Alleluia. Iter sanctorum preparatum est. Alleluia, alleluia, alleluia, u\. Hic est ciuitas, et saluatio iustorum. Pone murum, et iuxta murum congregationes Sanctorum. Alleluia.

Lauda. Laudate Dominum de celis Alleluia: Laudate eum in excelsis. Alleluia. Psalmus CXLuIII.


Lectio libri Sapientie Salomonis .

R\. Deo gratias.

Iustorum anime in manu Dei sunt, et non tanget  illos tormentum mortis. uisi sunt oculis insipientium mori: et estimata est malitia exitus illorum; et ab itinere iusto abierunt in exterminium: et quod a nobis est iter exterminii: illi autem sunt in pace. Et si coram hominibus tormenta passi sunt, spes illorum immortalitate plena est. In paucis uexati, et in multis bene disponentur: quoniam Deus tentauit illos, et inuenit eos dignos se. Tanquam aurum in fornace probauit illos, et quasi holocausti hostiam accepit illos, et in tempore erit respectus illorum. Fulgebunt iusti, et tamquam scintille in arundineto discurrunt. Iudicabunt nationes, et dominabuntur populis, et regnabit illorum Dominus in perpetuum. R\. Amen.



Hymnus.



   Rex gloriose Martyrum,
Corona confitentium;
Qui respuentes terrea
Perducis ad Celestia.

   Aurem benignam protinus
Appone nostris uocibus:
Trophea sacra pangimus:
Ignosce quod delinquimus.

   [CLXuIII] Tu uincis in Martyribus,
Parcendo confessoribus:
Tu uince nostra crimina,
Donando indulgentiam.

   Deo Patri sit gloria,
Eiusque soli Filio,
 Cum Spiritu Paraclito,
In sempiterna secula.
      Amen.

Supplicatio. Oremus. fol. CLXII.

Capitula. Deus, qui beatorum tuorum N. N. Martyrum solicitus custos, et amplificus remunerator existis: hanc plebem nostram agonibus congaudentem, intende clemens, et da singulis quod poscunt, qui Sanctis tribuisti de hoste triumphum: ut quos per carnis mortem tibi placuisse meminimus, patronos apud te semper strenuos habeamus.

Pater noster. Liberati. fol. 2.

Lauda. Gaudium sempiternum super caput Sanctorum: P. Laus, et iocunditas apprehendit eos. Alleluia, alleluia. u\. Beati, qui custodiunt iudicium,  et faciunt iustitiam in omni tempore. P. Laus. u\. Gloria, et honor. P. Laus.

Benedictio. Sanctorum precipuorum. fol. CLXu.

In nomine.

Commemoratio. Lauda. Ad annuntiandum. Oratio. Mane Domine. fol. CLIX.



OFFICIUM PLURIMORUM MARTYRUM DUARUM CAPPARUM uEL NOuEM LECTIONUM.



Ad uesperos.

Lauda. Exortum est. fol. CLXII.

Sonus. Alleluia. Iusti in perpetuum uiuent Alleluia, u\. Et apud Dominum est merces eorum. Alleluia, alleluia.

Dominus sit. R\. Et cum.

 Antiphona. Sanctorum ossa germinabunt de loco suo; P. Et nomina eorum sicut lilia munda florebunt. u\. Plantati in domo Domini, in atriis domus Dei nostri. P. Et nomina. u\. Gloria. P. Et nomina.

Dominus sit. R\. Et cum.

Lauda. Inuocabant Dominum, et ipse exaudiebat eos: P. In columna nubis loquebatur ad eos. Alleluia, alleluia. u\. Et clamauerunt iusti ad Dominum cum tribularentur: et de necessitatibus eorum liberauit eos. P. In columna. u\. Gloria, etc. P. In columna.

Hymnus. Sanctorum meritis.

Supplicatio. Oremus. fol. CLXII.

Capitula. Sancte Domine, in cuius honore Martyrum tuorum N. N. pia confessione letamur. oramus te, et quesumus; ut qui propter Dauid seruum tuum  Christi tui faciem non auertis, propter nos famulos tuos, Sanctorum Martyrum tuorum N. N. suffragia non retardes

Pater noster. Liberati. fol. 2.

Benedictio. Benedicat uos Dominus intercessu sanctorum Martyrum suorum N. N., et dextera sua protectos custodire dignetur. R\. Amen. Liberet uos eorum meritis a cunctis uite presentis illecebris; et gratiam Sancti Spiritus infundat in cordibus uestris. R\. Amen. Auferat a uobis omnes maculas delictorum; et perducat uos ad splendorem omnium Sanctorum suorum. R\. Amen.

Per.

Lauda. Respexit eos cum tribularentur Alleluia. P. Cum exaudiret orationes eorum. Alleluia, alleluia,  alleluia. u\. Et clamauerunt iusti ad Dominum cum tribularentur: et de necessitatibus eorum liberauit eos. P. Cum. u\. Gloria, et honor. P. Cum.

Oratio. Confitentes tibi, Domine, in omnibus operibus tuis, te benedicent in Sanctis: Te quesumus, ut nos Martyrum tuorum N. N. intercessione sanctifices, et perfectione corones. R\. Amen.

Per.

In nomine.



Ad Matutinum.

Da nobis letitiam. Psalmus L.

Oratio. Redde nobis Domine. fol. CLXIII.

Antiphona 1. Palme fuerunt in manibus Sanctorum: et magno clamore dicebant: P. Salus Deo  nostro, qui sedet super thronum, et Agno. u\. Et adiuuabit eos Dominus, et liberabit eos: qui sperauerunt in eo. P. Et magno clamore. u\. Gloria, et honor, P. Salus Deo nostro.

Oratio. Confitentes tibi Domine. Quere retro hic in uesperis precedentibus.

Antiphona 2. Florete Sancti sicut rosa plantata super aquas, P. Et quasi lilium date odorem suauitatis. u\. Plantati in domo Domini, in atriis domus Dei nostri. P. Et quasi lilium. u\. Gloria, et honor. P. Et quasi lilium.

[CLXIX] Oratio. Exultatio sanctorum tuorum N. N. Martyrum, Domine Deus Sancte, quesumus, te requirentes, et inuocantes exaudi; et hec nobis munere pietatis attribue: ut dum litamus triumphis  Martyrum, saluemur suffragiis Sanctorum. R\. Amen.

Per.

Antiphona 3. Filius Dei letatus est super iustos; et in paradiso delitiarum constituit illos. u\. Et clamauerunt iusti ad Dominum cum tribularentur: et de necessitatibus eorum liberauit eos. P. Et in paradiso. u\. Gloria, et honor. P. Et in.

Oratio. Redime, Domine, in te sperantium animas nostras: et quia seruos tuos nos esse confidimus, Amicorum tuorum suffragiis commendamur: nec unquam eorum auxilio deseramur; quorum nunc te precibus annuere feliciter gratulamur. R\. Amen.

Per.

R\. Sancti, qui per fidem uicerunt regna, operati  sunt iustitiam, adepti sunt repromissiones, extinxerunt impetum ignis, fugauerunt aciem gladii, fortes facti sunt in bello, u\. Obturauerunt ora leonum, conualuerunt de infirmitate sua. P. Et fortes, u\. Gloria, et honor. Reiteretur Responsorium. Sancti.



In Laudibus.

Ad Canticum. Antiphona. Gloriosus Dominus in Sanctis, gloriosus, et mirabilis.

Canticum. Cantemus Domino. fol. LXXXIII.

Antiphona. Gloriosus Dominus in Sanctis eius.

Ad Benedictus. Antiphona. Sancti et humiles corde, spiritus et anime iustorum, benedicite Dominum.

Canticum. Benedictus. fol. 6.

Antiphona. Sancti et humiles corde.

Sonus. uia iustorum facta est, alleluia: Iter Sanctorum  preparatum est. Alleluia, alleluia. u\. Hic est ciuitas, et saluatio iustorum. Pone murum, et iuxta murum congregationes Sanctorum. Iter Sanctorum preparatum est. Alleluia, alleluia.

Lauda. Laudate Dominum de celis Alleluia: laudate eum in excelsis. Alleluia. Psalmus CXLuIII.

P. Iter Sanctorum preparatum est. Alleluia.

Prophetia. Iustorum anime.

Hymnus. Rex gloriose.

Supplicatio. Oremus Redemptorem.

Capitula. Deus, qui beatorum Martyrum.

Benedictio. Benedicat uos Dominus. folio CLXu, LXuI, LXuII, LXuIII.

In nomine Domini.

Fiat commemoratio. Antiphona. Ad annuntiandum.

 Oratio. Mane Domine. fol. CLIX.



INCIPIT HISTORIA UNIUS CONFESSORIS PONTIFICIS PRAECIPUI.



Ad uesperos.

Lauda. Confessionem, et decorem induisti: P. Amictus sicut lumen uestimentum. u\. Confessio et spes in conspectu eius: sanctitas et magnificentia in sanctitate eius. P. Amictus sicut lumen.

Dominus sit. R\. Et cum.

Sonus. Confitebor tibi Domine in toto corde meo: narrabo mirabilia tua. Alleluia. u\. Letabor et exultabo  in te Domine: psallam nomini tuo Altissime. Alleluia.

Dominus sit. R\. Et cum.

Antiphona. Confitebor tibi Domine in toto corde meo: P. In consilio iustorum, et congregatione. u\. Adorabo ad templum sanctum tuum, et confitebor nomini tuo. P. In consilio. u\. Gloria, et honor. P. In consilio.

Dominus sit. R\. Et cum.

Lauda. Confitebor tibi Domine rex Alleluia: P. Et collaudabo Deum saluatorem meum. Alleluia, alleluia. u\. In conspectu Angelorum psallam tibi: adorabo ad templum sanctum tuum, et confitebor nomini tuo. P. Et collaudabo. u\. Gloria, et honor. P. Et collaudabo.



Hymnus.



   Summe Confessor, sacer, et sacerdos,
Temporum metas rota torquet anni;
Tempus est nobis tibi consecratum
      Pangere festum.

   Presul insignis, meritisque clare,
Te sacra Cleri, populique turba
Corde prostrati, pietate multa
      uernula Patrem.

   uota cunctorum relegas in aula
Regis eterni: foueas utrumque
Ordinem; cuius pius extitisti
      Pastor in urbe

   Questubus cunctis referunt gementes;
Gestis culparum, lachrymisque pandunt
 [CLXX] Pessime mentis, animeque nigre
      Crimina dira

   Dignaque pena reuocat in ora
Nostra, cum dira miseros perurget
Pendere mundo, uariante facta
      Celitus ira.

   Tu procul casus prohibe tonantis:
Pelle peccata, tenua furorem:
Pestis et morbus, petimus, recedant,
      Sospite ciue.

   Moribus cultis moderare uitam,
Conferque sudam, placidamque mentem:
Corda uirtutum meditentur alma
      Munera Christi.

   Sancte, tu prebe, quotiens rogaris,
 Profluos fructus, pluuiasque largas:
Credimus, cuncta, Domino fauente,
      Te dare posse.

   Credimus Christum pretium laborum,
Premium iustum studiis dedisse;
A quibus per artus etiam solutos
      Morte, bearis.

   Gloriam Christo patulo canamus
Ore prestanti sibi seruienti;
Tanta qui pollet Deitate simplex,
      Trinus et Unus. Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut per gratiam ipsius, et per intercessionem  Sancte Marie uirginis et genitricis sue, et sancti N. Episcopi et Confessoris, nobis salutem anime, et corporis, et remissionem peccatorum, et pacem propitius donare dignetur. R\. Presta eterne omnipotens Deus.

Kyrie eleison. R\. Christe eleison. Kyrie eleison.

Capitula. Tu Paterne Diuinitatis consors, et Unigeniti connexe Sancte Spiritus, tuam quesumus, in hec sacrificia uespertina appone clementiam: Ut plebs, que tuum honorat Confessorem, famulanter te quesumus, sentiat in beneficiis largitorem, et sua quisque uota se obtinuisse congaudeat; dum Confessoris sui atque Pontificis N. recursis festiuitatibus celebrat Natalem.

Pater noster. Liberati. fol. 2.

 Benedictio. Per interuentum beatissimi Antistitis et Confessoris sui N. benedictio Domini largissima ueniat super uos. R\. Amen. Orationibus uestris accommodet aurem, et petitionum uestrarum propitius exaudiat precem. R\. Amen. uiam salutis, ipso intercedente, in huius uite cursu preambulemus; ut ad culmen regni celestis omnes illesi perueniamus. R\. Amen.

Per.

Lauda. Germinabunt ossa tua quasi salices Alleluia, P. Iuxta fluentes aquas. Alleluia alleluia. u\. Et erit tamquam lignum, quod transplantatum est. P. Quasi salices. u\. Gloria, et honor. P: Iuxta.

Oratio. Domine Deus, qui beatissimo Confessori tuo atque Pontifici N. dedisti, ut caro eius requiesceret,  et pro nominis confessione coronam iustitie consequi posset: da nobis miseris, ut qui confessionis meritum non habemus, eius precibus et meritis uindictam scelerum euadamus: et sicut caro eius in inferno non est derelicta, sed a corruptione criminum libera, spiritui post sociata cum Sanctis erit in gloria; ita nos peccatores, ut ad te ueniamus, Redemptor criminum iube. R\. Amen.

Per misericordiam.

In nomine. Fiat commemoratio.

Antiphona. uespere, mane, et meridie te laudamus Domine.

Oratio. Domine Deus omnipotens, qui uespere et mane et meridie unum diem uocari iussisti; et ut sol agnosceret occassum suum imperasti: aperi,  quesumus, tenebras cordium nostrorum; ut, te radiante, cognoscamus te Deum uerum et lumen eternum. R\. Amen.

Per misericordiam.

In nomine Domini.

Sequitur Matutinum unius precipui confessoris et pontificis.

Antiphona. Labia mea Domine aperies: et os meum annuntiabit laudem tuam. Psalm. L.

Reiteretur Labia mea Domine.

Oratio. Laudet te, Domine, lingua nostra, annuntiando iustitias tuas: et exultent labia nostra preconio ueritatis, ut non dissoluantur uaniloquio falsitatis: Ut qui tibi confitendo, remissis criminibus,  in te exultamus; in congregatione iustorum, sacro agmine decantantes, uite beate efficiamur heredes. R\. Amen.

Per misericordiam.

Antiphona 1. Caro mea requiescet in spe. P. Quoniam non derelinques animam meam in inferno: nec dabis sanctum tuum uidere [CLXXI] corruptionem. u\. Notas mihi fecisti uias uite, et implebis me letitia cum uultu tuo: delectationes in dextera tua usque in finem: P. Quoniam non derelinques. u\. Gloria, et honor. P. Nec dabis sanctum tuum.

Oratio. Domine Deus, qui beatissimo Confessori tuo atque Pontifici N. dedisti, ut caro eius requiesceret, et pro nominis confessione coronam iustitie consequi posset: da nobis miseris, ut qui confessionis  meritum non habemus, eius precibus et meritis uindictam scelerum euadamus: et sicut caro eius in inferno non est derelicta, sed a corruptione criminum libera, spiritui post sociata cum Sanctis erit in gloria; ita nos peccatores, ut ad te ueniamus, Redemptor criminum iube. R\. Amen.

Per.

Antiphona 2. Custodisti corpus meum ab omni pollutione: P. Odor tuus, Domine, concupiscentias in me excitauit eternas. u\. Quoniam tu illuminas lucernam meam Domine: et dixi: Illumina tenebras meas. P. Odor tuus Domine. u\. Gloria, et honor. P. Odor tuus.

Oratio. Christe Iesu Dei Filius, qui custodisti corpus beatissimi Confessoris tui atque Pontificis N. ab  omni pollutione; in quo odor tui muneris concupiscentias excitauit eternas: excita in nos talem caritatis tue amorem, quo uoluptates superemus carnales; et sic uiuamus, ut non futuras ueniamus in penas: ut qui ultonem meremur promeritam; beatitudinis regnum consequamur intercessionibus sanctis. R\. Amen.

Per.

Antiphona 3. Facies tua tamquam aqua munda illuminabitur: P. uultus autem tuus sicut lucifer orietur a meridiana parte; germinabit tibi uitam. u\. Non det in commotionem pedem tuum: neque obdormiet, qui custodit te. P. uultus. u\. Gloria. P. uultus.

Oratio. Aeterne omnipotens Deus, qui sanctum Pontificem et Confessorem tuum N., cuius nunc  presenti festiuitate gaudemus, ita pro nomine tuo fortiter mundi fallacias repugnare fecisti, ut nichil presenti seculo, tuo magno preferret amori; nobis quoque peccatoribus famulis tuis, eius concede precibus; ut nullis impediti aduersitatibus inimici, ad te Dominum properare festinemus inuicti. R\. Amen.

Per misericordiam tuam, etc.

[CLXXI] Responsorium. Ecce Domine in toto corde suo te solum Confessor tuus N. confitetur et credit; dum conceptum amorem tue fidei confitendo narrat, et mirabilia tua de toto corde pronuntiat; ut credentes uitam habeamus in illo, P. In quo ille per confessionem meruit inuenire mercedem. u\. Letare ergo, et exultare nos fac in te iugiter, et euidenter:  ut in te habeamus post discrimina requiem. P. In quo ille. u\. Gloria, et honor. Reiteretur Responsorium Ecce.

Oratio. Mirabilis in Sanctis tuis, Domine uirtutum, exaudi supplices tuos, et peccatoribus nobis beatissimi Confessoris tui atque Pontificis N. patrocinia largire, et caritatis perpetue ubertatem attribue. Ille coronam uirtutis meruit; nos eius suffragiis, te donante, ueniam criminum, et pacem perpetue caritatis consequi mereamur. R\. Amen.

Per misericordiam.



In laudibus.

Ad Canticum. Antiphona. Confitebor tibi Domine. quia liberasti me a rugientibus, paratis ad escam, et de manu querentium animam meam.


 Canticum Ecclesiastici .

Confitebor tibi Domine Rex, * et collaudabo te Deum saluatorem meum.

Confitebor nomini tuo magno: * quoniam adiutor et protector factus es mihi,

Et liberasti animam meam a perditione, * et a laqueo lingue inique, et a labiis operantium mendacium,

Et contra assistentes factus es mihi adiutor. * Et liberasti me secundum multitudinem misericordie nominis tui

A rugientibus, paratis ad escam, * et de manu querentium animam, et de portis tribulationis que circumdedit me:

A pressura flamme que circumdedit me, * et in  medio ignis non estuaui:

De altitudine uentris inferi, et lingua iniqua, et a uerbo mendacii, * a rege iniusto, et a lingua iniusta:

Laudabit usque ad mortem anima Dominum, * et uita mea in inferno appropinquans erat in inferno deorsum.

Circumdederunt me undique et non erat qui adiuuaret. * Respiciens eram ad adiutorium meum, et non erat.

[CLXXII] Memoratus sum misericordie tue Domine, * et operationis tue, que a seculo sunt:

Quoniam eruis sustinentes te, * et liberas eos de manibus gentium.

Exaltasti in terra habitationem meam, * et pro  mortuo deflendo deprecatus sum.

Inuocaui Dominum patrem Domini mei, ut non derelinquat me in die tribulationis, * et in tempore superborum sine adiutorio.

Laudabo nomen tuum assidue, * et collaudabo eum in confessione,

Exaudita est oratio mea. * Liberasti animam meam

A perditione, * et eripuisti me de tempore iniquo.

Propterea confitebor, et laudem dicam tibi, * et benedicam nomini Domini.

Cum adhuc iunior sum, priusquam errarem, * quesiui sapientiam palam in oratione mea.

 Ante tempus postulabam pro illa, * et usque in nouissimo inquiram eam. Et deflui tamquam precox uua,

Letatum est cor meum in ea. * Ambulauit pes meus iter rectum,

A iuuentute mea inuestigabam illam. * Inclinaui modice aurem meam, et excepi illam.

Multam inueni mihimetipsi sapientiam, * multum profeci in ea.

Danti mihi sapientiam, dabo gloriam. * Consiliatus enim ut facerem illam: zelatus sum, ut non confundar.

Colluctata est anima mea in illa, * et in faciendo eam confirmatus sum.

 Manus meas extendi in altum, * et insipientiam eius luxi.

uiam meam direxi ad illam, * et in magnitudinem inueni eam.

Possedi cum ipsa cor ab initio: * propter hoc non relinquar

uenter meus conturbatus est querendo eam: * propterea possidebo bonam possessionem.

Dedit enim mihi Dominus linguam mercedem meam: * et in ipsa laudabo eam.

Appropinquate ad me indocti, * et congregate uos in domum discipline:

Quid adhuc retardatis? et quid dicitis? * anime uestre sitiunt uehementer.

Aperui os meum, et locutus sum: comparate  uobis sine argento,

Et collum uestrum subiicite iugo, et suscipiat anima uestra disciplinam: in proximo est enim inuenire eam.

uidete oculis uestris, quoniam modicum laboraui, * et inueni multam requiem.

Assumite disciplinam in multo numero argenti, * et copiosum aurum possidete in ea.

Letetur anima uestra in misericordia eius, * et non confundemini in laude ipsius.

Operamini opus uestrum ante tempus, * et dabit uobis mercedem uestram in tempore suo.

Antiphona. Confitebor tibi Domine: quia liberasti, ut supra.

Ad Benedictus. Antiphona. Benedictio Domini in  mercedem iusti festinat.

Canticum. Benedictus es Domine. fol. 6.

Sonus. In conspectu Angelorum psallam tibi Domine Alleluia: u\. Adorabo ad templum sanctum tuum, et confitebor tibi, Domine. Alleluia.

Dominus sit. R\. Et cum.

Lauda. Alleluia. Confessio eius super celum et terram Alleluia: Exaltauit cornu populi sui. Alleluia. Hymnus est omnibus sanctis eius. Alleluia, alleluia. Psalmus CXLuIII. Reiteretur Antiphona. Alleluia. Confessio eius super celum et terram. u\. Gloria, et honor. P. Exaltauit cornu populi sui. Alleluia. Ut supra.


Lectio libri Esaie Prophete .

 R\. Deo gratias.

Hec dicit Dominus: Ecce seruus meus, suscipiam eum: electus meus, complacuit sibi in illo anima mea: dedit spiritum meum, iudicium super gentibus profert. Non clamabit, neque accipiet personam, neque audietur foris uox eius. Calamum quassatum non conteret, et lignum fumigans non extinguet: in ueritate educet iudicium. Non erit tristis, nec turbulentus, donec ponat in terra iudicium: et legem eius insule expectabunt. R\. Amen.



Hymnus.



   Deus immensa Trinitas,
Corona confitentium,
Et magna laus Martyrum,
Sume preces fidelium.

    Huius sancti Pontificis
Et Confessoris merito
Prestes nobis solatia;
Cunctaque purges noxia:

   Ut confitentes erigas,
Et peccatores redimas,
Donando indulgentiam,
Et conferendo gratiam.

   Et ut uir hic confessus est
Tuum nomen mortalibus;
[CLXXIII] Ita deuotis mentibu.
Te fateamur omnibus.

   Deo Patri sit gloria,
Eiusque soli Filio,
Cum Spiritu Paraclito.
 In sempiterna secula.
   Amen.

Supplicatio. Oremus Redemptorem. f. CLXX.

Capitula. Christe Deus, qui per Apostolum tuum oris confessionem ad salutem prodesse dixisti; Confessoris tui atque Pontificis N. precibus consule nostre saluti: ut ea, que corde credimus, ore autem professi fuerimus, a te exaudiri ocyus mereamur, quo iubente, dicamus:

Pater noster. A malo nos libera. fol. 10.

Dicat Presbyter. Humiliate uos benedictioni.

Dominus sit. R\. Et cum.

Lauda. Germinabunt ossa tua.

Benedictio. Per interuentum beatissimi. folio. CLXX.

In nomine Domini. Fiat commemoratio.

 Lauda. Ad annuntiandum mane misericordiam tuam. Oratio. Mane Domine oratio nostra. folio CLIX.



INCIPIT OFFICIUM UNIUS CONFESSORIS PRAECIPUI NON PONTIFICIS.



Ad uesperos.

Lauda. Confessionem, et decorem. folio CLXIX.

Dominus sit. R\. Et cum.

Sonus. In conspectu Angelorum psallam tibi Domine Alleluia: Adorabo ad templum sanctum tuum, et confitebor tibi, Domine. Alleluia.

Dominus sit. R\. Et cum.

Antiphona. Confitebor tibi Domine, quoniam exaudisti me: P. Et factus es mihi in salutem. u\. Deus canticum nouum cantabo tibi: in psalterio decachordo  psallam tibi. P. Et factus es. u\. Gloria, et honor. P. Et factus.

Dominus sit. R\. Et cum.

Lauda. Confitebor Domino Alleluia P. Secundum iustitiam eius. Alleluia. Et psallam. Alleluia. u\. Letabor et exsultabo in te Domine: et psallam nomini tuo Altissime. P. Secundum iustitiam. u\. Gloria, et honor Patri. P. Et psallam. Alleluia.



Hymnus.



   Iste Confessor Domini sacratus,
Festa plebs cuius celebrat per orbem,
Hodie letus meruit secreta
      Scandere celi.

   Qui pius, prudens, humilis, pudicus
Sobrius, castus fuit, et quietus;
 uita dum presens uegetauit eius
      Corporis artus.

   Ad sacrum cuius tumulum frequenter
Membra languentum modo sanitati,
Quolibet morbo fuerint grauata,
      Restituuntur.

   Unde nunc noster Chorus in honorem
Ipsius, hymnum canit hunc libenter;
Ut piis eius meritis iuuemur
      Omne per euum.

   Sit salus illi, decus, atque uirtus,
Qui supra celi residens cacumen
Totius mundi machinam gubernat
      Trinus, et unus.
   Amen.

 Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut per gratiam ipsius, et per intercessionem Sancte Marie uirginis et Genitricis sue, et sancti Confessoris sui N. nobis salutem anime et corporis, et remissionem peccatorum, et pacem propitius donare dignetur. R\. Presta eterne omnipotens Deus.

Kyrie eleison. R\. Christe eleison. Kyrie eleison.

Capitula. Aeterne omnipotens Deus, a quo omne bonum exoritur, et meliori cursu progreditur: qui fidem roboras confessorum, presta tolerantiam bonorum, dum seuit acerbitas persequentium. Omnipotentiam tuam Domine poscimus; ut preces nostras dignanter attendas, et clementer accipias, quas in honorem  placiti beatissimi Confessoris tui N. adhibemus: ut eius interuentu, cooperante misericordia tua, quod fide postulant, indubitanter obtineant; et ab omnibus absoluti delictis, celeste regnum possideant.

Pater noster. Liberati a malo. fol. 2.

Benedictio. Christus Dominus, qui beatissimum Confessorem suum N. se digne coram hominibus confiteri fecit in terris, confiteatur nos coram Patre suo, qui est in celis. R\. Amen. [CLXXIu] Et qui in ore suo accepta sibi confessionis contulit cantica, ipse confessionem nostram remunerandam suscipiat; R\. Amen. Ut exemplo beatissimi Confessoris sui N. confitendo, et laudando nomen Iesu Christi in seculum, participes eius, quem confessi sumus, mereamur esse in celo. R\. Amen

Per.

 Lauda. Germinabunt ossa. fol. CLXX.

Oratio. Tuam, Clementissime Pater, supplices exoramus clementiam; ut hodierna solemnitas, quam pro beatissimi Confessoris tui N. ueneratione suscepimus, ipsa nos tibi commendet: et sicut illi coronam sancte perfectionis tribuisti; ita nobis eius intercessione omnium delictorum ueniam et indulgentiam largiaris. R\. Amen.

Per misericordiam.

In nomine Domini. Fiat commemoratio. folio 170.



Ad Matutinum.

Labia mea Domine. Psalmus L. P. Et os meum. Oratio. Laudet te Domine. fol. CLXX.

Antiphona 1. Confitebor tibi Domine in uasis psalmorum:  ueritatem tuam psallam tibi Deus meus. u\. Gaudebunt labia mea dum cantauero tibi: et anima mea, quam redemisti. P. ueritatem. u\. Gloria, et honor. P. ueritatem tuam.

Oratio. Exemplis, ac meritis sanctissimi Confessoris sui N. instituti, eterno Regi, ac Patri Deo preces, fratres karissimi, cum omni humilitate fundamus: ut sicut illum pro nostre eruditionis exemplo, diuersarum colluctationum fecit exempla subire; ita intercedendi pro nobis apud pietatis sue clementiam ei tribuat plenissimam facultatem. R\. Amen.

Antiphona 2. Habebis fiduciam, reposita tibi spe, et depositus in terram securus dormies: et requiesces, et non erit qui exterreat te. u\. Non det in commotionem pedem tuum: neque obdormiet, qui custodit  te. P. Securus dormies. u\. Gloria et honor. P. Et requiesces.

Oratio. Intenta, fratres karissimi, Dominum oratione poscamus; ut hunc diem, quem sancti sui N. confessio illustrat, triumphum celebre nobis ac posteris in rebus et actionibus propitiatus concedat: ut cuius ueneratores meremur esse in seculo, eius meritis nostrorum consequi mereamur ueniam delictorum. R\. Amen.

Per misericordiam.

Antiphona 3. In pace dormiam, et requiescam: quoniam tu Domine singulariter in spe constituisti me. u\. Confitebor tibi Domine in toto corde meo: in consilio iustorum, et congregatione. P. Quoniam tu Domine. u\. Gloria, et honor. P. Quoniam tu.

 Oratio. Tuam, clementissime Pater, supplices exoramus clementiam; ut hodierna solemnitas, quam pro beatissimi Confessoris tui N. ueneratione suscepimus, ipsa nos tibi commendet: et sicut illi coronam sancte perfectionis tribuisti; ita nobis eius intercessione omnium delictorum ueniam et indulgentiam largiaris. R\. Amen.

Per misericordiam.

R\. Ecce quomodo moritur iustus, et nemo considerat; et uiri iusti tolluntur, et nemo conspicit corde; a facie iniquitatis sublatus est iustus: erit pax sepulture eius. u\. Iustus, si morte preoccupatus fuerit, anima eius in refrigerio: erit pax. u\. Gloria, et honor. P. Ecce quomodo.

Oratio. Confessoris tui beatissimi N. annua recursione,  Domine, memoriam solemniter recolentes, superne gratie aspersione locupleta: ut cuius nunc festa deuoto prosequuntur adnisu, eius quoque perpetim clementi regantur, et protegantur intutu. R\. Amen.

Per misericordiam.



In Laudibus.

Ad Canticum. Antiphona. Confitebor tibi Domine. folio CLXXI. Canticum. Confitebor tibi Domine. P. Quia liberasti. u\. Gloria, et honor. P. Et de manu.

Ad Benedictus. Antiphona. Benedictio Domini. Canticum. Benedictus. fol. 6. P. In mercedem iusti. u\. Gloria, et honor. P. In mercedem iusti. u\. Benedicamus Patrem. P. In mercedem iusti. Sono. In conspectu Angelorum. fol. CLXXII.

 Lauda. Alleluia. Confessio eius super celum et terram Alleluia: P. Exaltauit cornu populi sui. Alleluia. u\. Hymnus est omnibus sanctis eius. Alleluia, alleluia. Psalmus 148.

Antequam dicatur. Gloria, et honor Patri. [CLXXu] P. Exaltauit cornu. u\. Gloria, et honor. P. Alleluia. Confessio eius. Totum.

Prophetia. Hec dicit Dominus. Hymnus. Deus immensa. fol. CLXXII. Supplicatio. Oremus Redemptorem. Capitula. Aeterne omnipotens Deus. folio CLXXI. Lauda. Germinabunt ossa fol. 170. Benedictio. Christus Dominus, qui beatissimum. fol. CXXIII.

In nomine Domini.

Fiat commemoratio. fol. CLIX.



INCIPIT OFFICIUM UNIUS CONFESSORIS SIMPLICIS DUARUM CAPPARUM, uEL NOuEM LECTIONUM.



Ad uesperos.

Lauda. Confessionem, et decorem. Sonus. Confitebor tibi Domine. fol. CLXIX.

Antiphona. Confitebor tibi Domine in toto corde meo: P. Quoniam exaudisti uerba oris mei. In conspectu Angelorum psallam tibi. u\. Deus meus es tu, confitebor tibi: Deus meus es tu, et exaltabo te. P. Quia exaudisti. u\. Gloria, et honor. P. In conspectu.

Dominus sit. R\. Et cum.

 Lauda. Confitebor Domino. Hymnus. Iste Confessor. Supplicatio. Oremus Redemptorem. folio CLXXIII.

Capitula. Gloriose, ac misericors Domine, qui beato Confessori tuo N. tibi nimis in ore suo confiteri dedisti; teque in medio Iustorum, eius confessione laudari uoluisti: idem Confessor tuus in hoc uespertino tempore cognoscis esse prolatus: At tu Domine, qui largitus es pro tui nominis confessione coronam; nobis quoque peccatoribus misericordiam, et confitentibus delicta nostra, impetrandi que poscimus, presta efficaciam.

Pater noster. Liberati a malo. Quere fol. 2.

Benedictio. Dominus iehsu Christus, qui est Confessorum remuneratio, Confessoris sui N. suffragio,  nos sancte confessionis magnificet dono; R\. Amen. Ut tanti Confessoris sui ueraciter imitando exemplum, ad celeste mereamur peruenire promissum: R\. Amen. Detque nobis se confitendi uotum, qui eidem confessionis contulit premium. R\. Amen.

Per.

Lauda. Germinabunt. fol. CLXX.

Oratio. Deus Dei Filius, quem ille Confessor tuus N. in toto corde confessus, nomen tuum honorificando, perductus est ad coronam; da in ore nostro confessionem, que nos expurget a crimine: ut quicquid in tue laudis honore depromimus, in lucro nobis prodesse eterni muneris sentiamus R\. Amen.

Per misericordiam.

In nomine Domini

 Fiat commemoratio.

Antiphona. uespere, et mane.

Oratio. Domine Deus. fol. CLXX.



Ad Matutinum.

Antiphona. Labia mea Domine. Psalm. L.

Oratio. Laudet te, Domine. fol. CLXX.

Antiphona. Confitebor tibi in populis Domine: psalmum dicam nomini tuo inter gentes. u\. O Domine ego seruus tuus: ego seruus tuus, et filius ancille tue. P. Psalmum dicam. u\. Gloria, et honor. P. Psalmum dicam.

Oratio. Deus Dei Filius. Ut hic supra.

Antiphona. Confitebor Domino nimis in ore meo: P. Et in medio multorum laudabo eum. u\. Quoniam  astitit a dextris pauperis, ut saluam faceret a persequentibus animam meam. P. Et in medio. u\ Gloria, et honor Patri. P. Et in medio.

Oratio. Beatum satis, Domine, N. Confessorem tuum esse fecisti: qui in tote corde suo tibi confessus, in concilio Iustorum, et congregatione probatur esse conspicuus: Da ergo nos meritis eiusdem, ut confessione simpliciori mundari a crimine, et Sanctorum mereamur congregationi, et cetibus interesse. R\. Amen.

Per misericordiam.

Antiphona. In pace dormiam et requiescam: P. Quoniam tu Domine singulariter in spe constituisti me. u\. Confitebor tibi Domine in toto corde meo: narrabo omnia mirabilia tua. P. Quoniam tu Domine.  u\. Gloria, et honor. P. Quoniam tu Domine.

Oratio. Deus, qui beatissimi N. confessionem acceptans, ita omnia uerba oris eius plenissime exaudisti, ut participem eum efficeres [CLXXuI] regni tui, quo in conspectu Angelorum tibi psalleret; accipe nunc per eum confessionis nostre uotum, qui illum produxisti ad premium: et qui illum per confessionem uoluisti esse beatum, nos post lapsum in hoc mundo, demum ad eternam coronandos pertrahas patriam. R\. Amen.

Per misericordiam.

R\. Iste homo in professione sua non est preuaricatus; et in tempore oppressionis sue fidelis inuentus est: ideo dilectus factus est a Domino Deo suo.  u\. Homo iste conseruauit legem Dei excelsi in angustia, et tentatione. P. Fidelis inuentus est. u\. Gloria, et honor. R\. Iste homo.

Antiphona, ad Canticum. Confitebor Domine. Canticum. Confitebor tibi Domine. Ad Benedictus. Antiphona. Benedictio Domini. Canticum. Benedictus es Cum sono. In conspectu. Et lauda. Alleluia. Confessio. Psalm. CXLuIII. Prophetia. Hec dicit Dominus: Ecce seruus meus. Hymnus. Deus immensa. fol. CLXXII. Supplicatio. Oremus Redemptorem mundi. Capitula. Gloriose, ac misericors. Quere retro folia precedenti. Lauda. Germinabunt ossa. fol. CLXX. Benedictio. Dominus iehsu Christus. Hic supra. In nomine Domini, etc.



INCIPIUNT HORAE, SIuE HISTORIA PLURIMORUM CONFESSORUM.



Ad uesperos.

Lauda. Exortum est in tenebris lumen rectis corde: misericors, et miserator, et iustus Dominus. u\. Directam fecit uiam iustorum, et preparauit iter Sanctorum. P. Misericors, et miserator, et iustus Dominus.

Dominus sit. R\. Et cum.

Sono. Salus iustorum a Domino est: et saluauit eos. Alleluia, alleluia. u\. Qui sperauerunt in Deum: P. Et saluauit eos. Alleluia, alleluia.

 Dominus sit. R\. Et cum.

Antiphona. Iuste, Confessorum opera multa reposita apud te sunt. P. Domine, ex propriis operibus mercedem recipiunt. u\. Iusti uero in perpetuum uiuent, et apud Dominum est merces eorum. u\. Gloria, et honor. P. Domine, ex propriis.

Dominus sit. R\. Et cum.

Lauda. Inuocabant Dominum, et ipse exaudiebat eos: in columna nubis loquebatur ad eos. Alleluia, alleluia. u\. Et clamauerunt iusti ad Dominum cum tribularentur: et de necessitatibus eorum liberauit eos. P. In columna nubis. u\. Gloria, et honor. P. In columna.

Hymnus. Sanctorum meritis. fol. CLXII.

Supplicatio. Oremus Redemptorem mundi Dominum  nostrum Iesum Christum, cum omni supplicatione rogemus; ut per gratiam ipsius, et per intercessionem sancte Marie uirginis eius genitricis, et sanctorum confessorum suorum N. N. nobis salutem anime et corporis, et remissionem peccatorum, et pacem propitius tribuere dignetur. R\. Presta eterne omnipotens Deus.

Kyrie, eleison. R\. Christe, eleison. Kyrie eleison.

Capitula. Deus, qui sanctorum Confessorum tuorum prouidentia mirabili hunc diem solemnitate consecrasti; da Ecclesie tue Catholice, quesumus potentiam tuam, de tantis gaudere principibus; ut illorum regi mereamur pia deuotione, doctrinarique,  qui dilectos tibi greges tuo pane pauerunt: ut qui tibi de tuo munere placuerunt, eorum precibus adiuti mereamur de presentibus angustiis liberari.

Pater noster. Liberati a malo. fol. 2.

Benedictio. Benedicat uos, omnipotens Deus sanctorum Confessorum suorum N. N. gratia gratulantes. R\. Amen. Donet uobis firmitatem fidei, expectationem spei, et dulcedinem caritatis; R\. Amen. Ut talibus sue gratie muniti presidiis, eorum festa celebrantes fieri etiam participes mereamini. R\. Amen.

Per misericordiam.

Lauda. Gaudium sempiternum super caput sanctorum confessorum: P. Laus, et iocunditas apprehendit eos. Alleluia, alleluia. u\. Beati qui custodiunt iudicium, et faciunt iustitiam in omni tempore. P.  Laus, et iocunditas. u\. Gloria, et honor. P. Laus.

Oratio. Propitiare, Domine, supplicationibus nostris; et exemplo sanctorum Confessorum tuorum N. N. [CLXXuII.] flammam in nobis accende caritatis: et quorum nos iubes esse imitatores, presta esse participes. R\. Amen.

Per misericordiam.

In nomine Domini.

Fiat commemoratio.

Antiphona. uespere, et mane.

Oratio. Domine Deus omnipotens. fol. CLXX.



Ad Matutinum.

Antiphona. Da nobis letitiam salutaris tui: et spiritu principali confirma nos Domine. Psalmus L.

 Oratio. Redde nobis letitiam. fol. CLXIII.

Antiphona 1. Hi sunt qui mortales tunicas deposuerunt, et immortalem uitam sumpserunt: P. Modo coronantur, et accipiunt palmam; u\. Adhuc multiplicabuntur in senecta uberi: et bene patientes erunt, ut annuntient. P. Modo. u\. Gloria, et honor. P. Modo.

Oratio. Deus, exultatio et palma sanctorum Confessorum N N. exaudi nos supplices tuos: et presta, ut quorum in tuo amore reliquias ueneramur, et emolumenta recolimus, eorum meritis ab omnibus malis liberari, et conseruari mereamur. R\. Amen.

Per misericordiam.

Antiphona 2. uenite ad me, omnes sancti mei, dicit Dominus, Qui laboratis, et onerati estis, et ego  reficiam uos. u\. uenite filii, audite me: timorem Domini docebo uos. P. Qui laboratis. u\. Gloria, et honor. P. Qui laboratis.

Oratio. Propitiare, Domine. Hic supra.

Antiphona 3. uenite benedicti patris mei, dicit Dominus: Percipite regnum, quod uobis paratum est ab origine mundi. u\. Accedite ad me, et illuminamini: uultus uestri non erubescent. P. Percipite. u\. Gloria, et honor. P. Percipite.

Oratio. Beatissimorum memoriam Confessorum suorum honorantes, Deum omnipotentem supplices deprecemur; ut nos eorum orationibus circumsepti, eruamur a cunctis infestationibus inimici. R\. Amen.

Per misericordiam.

 R\. uiri sancti, uobis apertus est paradisus, plantata est arbor uite, preparata est abundantia, edificata est ciuitas, inuenta est requies, perfecta est caritas. Infirmitas a uobis extincta est: dolores transierunt. u\. Ecce quam bonum, et quam iocundum, habitare fratres in unum. P. Perfecta est caritas. u\. Gloria, et honor. R\. uiri sancti.



In Laudibus.

Ad Canticum. Antiphona. Domine, qui te diligunt sicut sol splendens in ortu suo, ita rutilent.

Canticum. Qui sponte obtulistis. f. CLXIII.

Ad Benedictus. Antiphona. Iusti, et sacerdotes sancti et humiles corde, benedicite Dominum

Canticum. Benedictus es Domine. fol. 6.

 Sono. uia iustorum facta est, Alleluia: iter Sanctorum preparatum est. Alleluia, alleluia. u\. Hic est ciuitas, et saluatio iustorum: pone murum, et iuxta murum congregationem Sanctorum. P. Iter Sanctorum. Psalmus CXLuIII

Prophetia. Iustorum anime in manu. Hymnus. Rex gloriose Martyrum. fol. CLXuII. Supplicatio. Oremus. fol. CLXII. Capitula. Deus, qui sanctorum Confessorum. fol. CLXXuI. Lauda. Gaudium sempiternum. Benedictio. Benedicat uos omnipotens. Quere in uesperis precedentibus.



INCIPIT OFFICIUM PLURIMORUM EPISCOPORUM ET CONFESSORUM.



Ad uesperum.

 Lauda. Exortum est in tenebris.

Sono. Alleluia. In omnem terram exiuit sonus Sanctorum: P. Et in fines orbis terre uerba illorum. Alleluia. Alleluia. u\. Non sunt loquele, neque sermones, quibus non audiantur uoces eorum. P. Et in fines.

Dominus sit semper. R\. Et cum.

Antiphona. Isti sunt uiri nominati in uirtute. P. Doctores populi, facientes iudicium in doctrina sua. u\. Celi enarrant gloriam Dei, et opera manuum eius annuntiat firmamentum. P. Doctores populi. u\. Gloria, et honor. P. Doctores.

Dominus sit. R\. Et cum. P. Disciplina, et sapientia repleuit illos Dominus. Alleluia.

Lauda. Creauit in illis gratiam spiritus sui, et intellectu  repleuit corda eorum. Alleluia, alleluia. u\. Et clamauerunt ad Dominum cum tribularentur: et de necessitatibus eorum liberauit eos. P. Creauit in illis. u\. Gloria, et honor. P. Creauit in illis.

[CLXXuIII] Hymnus. Rex gloriose. fol. CLXuII

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus, ut nos gratia ipsius, et per intercessionem sanctorum Episcoporum et Confessorum nobis remissionem peccatorum, et pacem propitius donare dignetur. R\. Presta eterne omnipotens Deus.

Kyrie eleison, R\. Christe eleison. Kyrie eleison.

Capitula. Omnipotens Deus, qui diuersitates gratiarum in Ecclesia tua distribuens, alios Martyriali  excellentia consecras, alios gratia Confessionis exornas: da nobis, ut qui Confessorum tuorum N. N. hodie solemnia celebramus, tibi placere ex confessione nostrorum actuum mereamur: ut rogaturi ea, que, Filio tuo docente, didicimus, exaudiamur, cum clamauerimus:

Pater noster. Liberati a malo. fol. 2.

Benedictio. Christus Dominus, qui iustificatorum decore, et penitentium confessione induitur; Confessorum suorum N. N. prece det uobis ita per confessionem male gesta deflere, ut iustificationis fulgeatis decore. R\. Amen. Quique se confitentes iustificat, nos per penitentiam prouehat ad coronam; R\. Amen. Ut qui nunc in Confessorum N. N. recordatione et uota promittis, et lamenta, in retributione  cum eis gaudia obtineatis perpetua. R\. Amen.

Per misericordiam.

Lauda. uos estis uasa sancta Domini, auro fulgentia Alleluia; P. Quia sponte obtulistis Domino Deo animas uestras. Alleluia, alleluia, alleluia. u\. Benedicti uos a Domino, qui fecit celum et terram. P. Quia sponte. u\. Gloria, et honor. P. Quia.

Oratio. Deus Dei Filius, lumen astrorum, fulgor syderum, stella splendida et matutina, claritas sempiterna, et Sanctorum eruditio copiosa, erudiat nos, quesumus, iustitie sue uirga per sanctorum suorum N. N. intercessionem assiduam: Sicque quod predicauerunt splendide inluminati, agendo existamus corde; ut ad illud, quod apud te repositum est  post obitum accedamus  indemnes, et a nexu peccaminum liberi. R\. Amen.

Per

In nomine Domini.



Ad Matutinum.

Antiphona. Da nobis letitiam. Psalmus L.

Oratio. Redde nobis, Domine. fol. CLXIII.

Antiphona 1. Hi sunt qui missi sunt per orbem terrarum, et prostrauerunt se ante Agnum, P. Habentes phialas aureas plenas incensu, que sunt memorie sanctorum cantantes canticum nouum. u\. In omnem terram exiuit sonus eorum: et in fines orbis terre uerba illorum. P. Habentes phialas aureas u\. Gloria, et honor. P. Habentes.

Oratio. Beatissimorum Episcoporum memoriam,  et sanctorum Confessorum NN. tolerantiam honorantes, Deum omnipotentem supplices deprecemur: ut nos eorum orationibus circumsepti, eruamur a cunctis infestationibus inimici. R\. Amen.

Per misericordiam.

Antiphona 2. Beati, et multo honore digni, quorum portio Deus est; P. Quibus a principio preparatum est regnum; quorum anime in manu Dei sunt. u\. Clamauerunt iusti, et Dominus exaudiuit eos: et ex omnibus tribulationibus eorum liberauit eos. P. Quibus a principio. u\. Gloria, et honor. P. Quibus.

Oratio. Beati uere, Domine, et nimio honore digni sunt, quorum tu portio esse dignatus es; ideoque interuentu sanctorum tuorum N. N. et Sociorum, quicquid tibi ex nobis non militat, amor celestis  Patrie in nobis flagrans usquequaque interimat: et post cum his Sanctis, quorum anime in manu tua sunt, nos pietas tua celesti in regno adiungat. R\. Amen.

Per misericordiam.

Antiphona 3. Legem tuam splendide docuerunt; P. Quorum sunt opera multa reposita apud te, Domine. u\. Qui confidunt in Domino, sicut mons Sion: non commouebuntur in eternum, qui habitan in Hierusalem. P. Quorum sunt opera. u\. Gloria, et honor. P. Quorum.

Oratio. Deus Dei Filius. Quere retro in uesperis precedentibus.

R\. Sancti, qui in iustitia erudierunt multos, fulgebunt  sicut splendor firmamenti: P. Et sicut stelle celi in perpetua eternitate. u\. Isti sunt uiri sancti, quos elegit Dominus [CLXXIX] in caritate non ficta, et eorum doctrina fulget Ecclesia, ut sol et luna. P. Et sicut. u\. Gloria, et honor. P. Et sicut.

Oratio. Christe Dei Filius, qui Sanctos tuos N N. presciens, ante mundi constitutionem eos eligis et in exemplum nostrum hic eos constituis: fac ita nos sanctorum N.N. Episcoporum et Confessorum predicamento obedientes existere; ut adoptionem filiorum post nostrum obitum mereamur. R\. Amen.

Per misericordiam.



In Laudibus.

Ad Canticum. Antiphona. Qui propria uoluntate obtulistis uos discrimini, benedicite Dominum, narrantes  iustitias eius et clementiam in fortes Isrel.

Canticum. Qui sponte obtulistis. f. CLXIII.

Ad Benedictus. Antiphona. Sancti, et humiles corde, spiritus et anime iustorum, benedicite Dominum.

Canticum. Benedictus es Domine. fol. 6.

Sono. Alleluia. In omnem terram. Quere retro in uesperis precedentibus.

Lauda. Laudate Dominum de celis Alleluia: laudate eum in excelsis. Alleluia. Psalmus CXLuIII.


Lectio libri Sapientie Salomonis 

R\. Deo gratias.

Multam gloriam fecit Dominus magnificentia sua a seculo. Dominantes in potestatibus suis, homines magni uirtute, et prudentia sua prediti, nuntiantes in dignitate prophetarum, et imperantes in presenti  seculo, et uirtute prudentie populis sanctissima uerba. In pueritia sua requirentes modos musicos, et narrantes carmina scripturarum. Omnes diuites in uirtute, pulchritudinis studium habentes: pacificantes in domibus suis. Omnes isti in generationibus gentis sue gloriam adepti sunt, et in diebus suis habentur in laudibus. Qui de illis nati sunt, reliquerunt nomen narrantes laudes eorum: et sunt quorum non est memoria: perierunt quasi non fuerint: et nati sunt quasi non nati, et filii ipsorum cum ipsis. Sed illi uiri misericordes sunt, quorum pietas non defuit: et cum semine ipsorum perseuerant bona, hereditas nepotum illorum, et in testamentis stetit semen illorum; et filii illorum propter illos: usque in eternum  manebit semen eorum: et gloria eorum non derelinquetur. Corpora eorum in pace sepulta sunt, et nomen eorum manebit in generatione et generatione. Sapientiam ipsorum narrant populi, et laudem eorum nuntiat Ecclesia. R\. Amen.

Hymnus. Rex gloriose Martyrum. folio CLXuII. Supplicatio. Oremus Redemptorem. folio CLXII. Capitula. Omnipotens Deus, qui diuersitates. Lauda. uos estis uasa sancta Domini. Benedictio. Christus Dominus, qui iustificatorum. fol. CLXXuIII.



INCIPIT OFFICIUM DE UNA uIRGINE PRAECIPUA.



Ad uesperos.

Lauda. Sperauit anima mea in Domino, a custodia  matutina usque ad noctem. u\. Sustinuit anima mea in uerbo tuo, Domine. Fiant aures tue intendentes in orationem ancille tue. P. Usque ad noctem.

Sonus. Alleluia. Psallam nomini tuo, Deus, in secula; P. Ut reddam uota mea de die in diem. Alleluia. u\. Deduxisti me Domine, quia factus es fiducia mea: turris fortitudinis a facie inimici. Habitabo in sanctuario tuo Deus in secula. P. Ut reddam uota.

Antiphona. Ostende mihi faciem tuam Sion, et uox tua in auribus meis: dulcis est enim mihi uox tua, et facies tua decora. u\. Audi filia, et uide, et inclina aurem tuam: et obliuiscere domum patris tui. P. Dulcis est. u\. Gloria, et honor. P. Dulcis est.

Antiphona. uirgo prudentissima, quo progrederis quasi aurora ualde rutilans? Filia Sion, tota formosa  et suauis es. Pulchra ut luna, et electa ut sol. u\. Per diem sol non uret te, neque luna per noctem. P. Tota formosa. u\. Gloria, et honor. P. Pulchra ut luna.

Lauda. Speciosa facta es, et suauis in deliciis tuis: Alleluia. Pulchritudo tua similis est palme indesinentis in plenitudine claritatis. Alleluia, alleluia, alleluia. u\. Lauda Hierusalem Dominum: et conlauda Deum tuum Sion. P. Pulchritudo. u\. Gloria et honor. P. Pulchritudo tua.

Lauda. Specie et pulchritudine tua intende, prospere procede, et regna, Alleluia, alleluia, alleluia. u\. Propter ueritatem et mansuetudinem, et iustitiam: et deducet te [CLXXX] mirabiliter dextera tua. P. Intende, prospere. u\. Gloria, et honor. P. Alleluia, alleluia, alleluia.



Hymnus.



   uirginis Proles, Opifexque Matris,
uirgo quem gessit, peperitque uirgo;
uirginis festum canimus, tropheum,
      Accipe uotum.

   Hec tua uirgo duplici beata
Sorte, dum gessit fragilem domare
Corporis sexum, domuit cruentum
      Corpore seclum.

   Inde nec mortem, nec amica mortis
Seua penarum genera pauescens,
Sanguine fuso meruit sacratum
      Scandere celum.

   Huius obtentu, Deus alme, nostris
 Parce iam culpis, uitia remittens;
Quo tibi puri resonemus almum
      Pectoris hymnum.

   Gloria Patri, geniteque Proli,
Et tibi compar utriusque semper
Spiritus alme, Deus unus omni
      Tempore secli.
Amen.

Supplicatio. Oremus redemptorem mundi Dominum nostrum Iesum Christum, cum omni supplicatione rogemus; ut per gratiam ipsius, et per intercessionem intemerate gloriose beatissime uirginis Marie genitricis sue, et sancte N. uirginis et martyris, nobis salutem anime et corporis, et remissionem  peccatorum, et pacem propitius tribuere dignetur. R\. Presta eterne omnipotens Deus.

Kyrie eleison. R\. Christe eleison. Kyrie eleison.

Capitula. Domine Iesu Christe, qui carnis uirginitatem seruantibus, fructum promittis sperare centesimum; intercessu uirginis tue nostrorum uincula solue peccatorum: ut qui carnea fragilitate deiicimur, eius patrocinio subleuemur.

Pater noster. Liberati a malo. fol. 2.

Benedictio. Dominus iehsu Christus, qui uirginem suam N. casto seruauit pudore; castitatis nos dono munificet: R\. Amen. Et qui illam subarrhauit sibi annulo fidei, nos sue connectat indissolubili caritati; R\. Amen. Ut eam pro nobis apud se suffragatricem admittat, quam ipse sibi incorrupto amore  assumpsit sponsam. R\. Amen.

Per.

Lauda. Sicut palma exaltata sum in Cades Alleluia: et sicut oliua speciosa in campis. Alleluia. Sicit uitis fructificaui suauitatem odoris, Alleluia, alleluia, alleluia. u\. Ego autem, sicut oliua fructifera in domo Domini sperabo et in misericordia Dei mei in eternum, et in seculum seculi. P. Sicut uitis. u\. Gloria, et honor. P. Alleluia, alleluia, alleluia.

Oratio. Domine Iesu Christe, qui castimoniam diligis, et uirginitatem amplecteris, sancta uirgine tua N. intercedente pro nobis, nostris ignosce piaculis: et nobis ita in presenti donum tribue castitatis, ut letemur in futuro cum Angelis sanctis. R\.  Amen.

Per misericordiam.

In nomine Domini.

Fiat commemoratio.

Antiphona. uespere, mane, et meridie. Oratio. Domine Deus Omnipotens. folio CLXX.



Ad Matutinum.

Antiphona. Labia mea Domine aperies: et os meum annuntiabit laudem tuam. Psalmus L.

Oratio. Exultent Domine labia nostra preconio ueritatis; ut non resoluantur uaniloquio falsitatis: sicque lingua nostra iudicium ueritatis loquatur, ut Christum tuum uerum iudicem promptissima deuotione laudet: atque ita precepta tua assidue in nostro corde uersentur; ut gressus nostri ab insidiosis  decipulis minime supplantentur. R\. Amen.

Per misericordiam.

Antiphona 1. Dilectione eterna Dominus dilexit te; propterea attraxit te ad misericordiam. P. Adhuc edificauit te Dominus Deus tuus, uirgo Isrel. u\. Non det in commotionem pedem tuum; neque obdormiet qui custodit Isrel. P. Adhuc edificauit te. u\. Gloria, et honor. P. Adhuc edificauit te.

Oratio. Domine Iesu Christe, qui et meritis beatissimam N. dotare iussisti, ut te sequendo, qui iustus es, particeps tue iustitie [CLXXXI] efficeretur; nec deficeret inquirendo, donec potiretur Martyrii premio: presta nobis eius intercessione; ut sicut illa pro tuo nomine dimicauit, et uicit; ita nos iustitie  sequaces effecti, pietatis tue intuitu iustificemur. R\. Amen.

Per misericordiam.

Antiphona 2. Una es proxima mea, una es columba mea, P. Et macula non est in te. u\. Per diem sol non uret te, neque luna per noctem. P. Et macula. u\. Gloria, et honor. P. Et macula.

Oratio. Deus largitor diuitiarum celestium, et mirabilis peractor munerum eternorum, qui beatissimam N. in seculo pauperem elegisti; sed pro te certando eternis opibus sublimasti: paupertatem spiritus nos sequi semper attribue, per quam possimus tue maiestati per omnia complacere. R\. Amen.

Per misericordiam.

Antiphona. 3. ueni sponsa a Libano, ueni a montibus  pascue. P. Curramus in odorem unguentorum tuorum. u\. Non det in commotionem pedem tuum: nec obdormiet qui custodit Isrel. P. Curramus. u\. Gloria, et honor Patri. P. Curramus.

Oratio. Christe Domine, qui sacris uirginibus tantam tribuis fortitudinem, ut seculum uincentes et carnem, pro te mori festinant: intercessu uirginis tue N. et martyris, flammam in nos tue caritatis accende; ut nec titillationes nos carnis illiciant, nec seculi blandimenta decipiant. R\. Amen.

Per misericordiam.

R\. Gaude filia Sion, dicit Dominus: Spiritus meus, qui est in te, et uerba mea que posui in corde tuo, non recedant de ore tuo, nec de ore seminis tui P. Usque in sempiternum. u\. Lauda Hierusalem  Dominum: lauda Deum tuum Sion. P. Usque in. u\. Gloria, et honor. P. Gaude filia.

Oratio. Domine Iesu Christe. Require retro in superioribus uesperis.



In Laudibus

Ad Canticum. Antiphona. Benedictus Dominus, quia induit me uestimentum salutaris: et indumentum iocunditatis circumdedit me: tamquam sponsam decorauit me corona.

Canticum Esaie . R\. Deo gratias. Gaudens gaudebo in Domino, etc., fol. 81.

Repetitur Antiphona.

Ad Benedictus. Antiphona. Filia Sion, benedic Domino de excelso in omni benedictione et laude.

Canticum. Benedictus es Domine Deus patrum.  fol. 6.

Sonus. Dominus Deus celi benedicat tibi: honor regni dabitur in manu tua, et adorabunt coram te filii multarum gentium. Alleluia. u\. Audi filia Sion, quia exaltata es, et facies tua fulget in templo Dei: sol iustitie ingressu tuo orietur. Alleluia, alleluia.

Lauda. Laudate Dominum de celis Alleluia: laudate eum in excelsis. Alleluia. Psalmus CXLuIII.


Lectio libri Hieremie Prophete .

R\. Deo gratias.

Longe Dominus apparuit mihi, et dixit: In caritate perpetua dilexi te: ideo attraxi te, miserans. Rursum edificabo te, et edificaberis uirgo Isrel: adhuc ornaberis tympanis tuis, et egredieris in  choro psallentium. Adhuc plantabis uineam in montibus Samarie: plantabunt plantantes, et donec tempus ueniat, non uindemiabunt: quia erit dies, in qua clamabunt custodes in monte Ephraim: Surgite, ascendamus in Sion ad Dominum Deum nostrum. Quia hec dicit Dominus: Exultate in letitia Iacob, et hinnite contra caput gentium: personate, canite, et dicite: Salua Domine populum tuum, reliquias Isrel. R\. Amen.

Hymnus. uirginis Proles. Supplicatio. Oremus. Quere. fol. CLXXX.

Capitula. Deus, qui Sanctos tuos unica dilectione complecteris, et gemina ad te caritate tendentes secularibus euellis erumnis; accipe Ecclesie tue uotiua congratulatione obsequia: ut, qui dilectione  memores uirginis meritum predicamus honorem; proficiente in nobis bonitatis augmento, per caritatem proximi, tue quoque mereamur dilectioni connecti.

Pater noster. Liberati a malo. fol. 2.

Lauda. Sicut palma, fol. CLXXX. Benedicio. Dominus iehsu Christus, qui uirginem suam N. Quere in Matutinis precedentibus.

[CLXXXII] In nomine Domini nostri Iesu Christi, etc.

Fiat commemoratio ut in folio CLIX.



INCIPIT OFFICIUM, SIuE HISTORIA PLURIMARUM uIRGINUM.



Ad uesperas.

Lauda. Laudauerunt te, Domine, omnes Angeli tui, et hymnum dixerunt, dum perficeres fabricam celi. Tuus est dies, et tua est nox: P. Tu fecisti solem et lunam. u\. Tu confirmasti in uirtute tua mare: contribulasti capita draconum super aquas. P. Tu fecisti.

Dominus sit semper. R\. Et cum

Sonus. Alleluia. Iustitia plena est dextera tua. Letetur mons Sion, et exultent filie Iude P. Propter iudicia tua. Alleluia, alleluia. u\. Alleluia. Magnus Dominus, et laudabilis ualde in ciuitate Dei nostri, in monte sancto eius. Dilatans exultationes  uniuerse terre. P. Propter iudicia.

Dominus sit semper. R\. Et cum.

Antiphona. Ecce iste religiose femine patientes, et caste, curam domus sue gerentes: P. Nihil habentes, et omnia possidentes. R\. Hec est generatio querentium Dominum, requirentium faciem Dei Iacob. P. Curam domus. u\. Gloria, et honor Patri. P. Nihil habentes.

Dominus sit semper. R\. Et cum.

Lauda. Filie tue, Hierusalem, in latere surgent. u\. Tunc uidebis, et afflues, P. Et dilatabitur cor tuum. Alleluia, alleluia, alleluia. u\. Lauda Hierusalem Dominum: et collauda Deum tuum Sion. P Tunc uidebis. u\. Gloria, et honor. P. Et dilatabitur.



Hymnus.



   Iesu, corona uirginum,
Quem mater illa concipit,
Quem sola uirgo parturit;
Hec uota clemens accipe.

   Qui pascis inter lilia,
Septus choreis uirginum,
Sponsus decorus gloria,
Sponsisque reddens premia.

   Quocumque pergis, uirgines
Sequuntur, atque laudibus
Post te canentes cursitant,
Hymnosque dulces insonant.

   Te deprecamur largius,
Nostris adauge mentibus,
 Nescire prorsus omnia
Corruptionis uulnera.

   Deo Patri sit gloria,
Eiusque soli Filio,
Cum Spiritu Paraclito,
In sempiterna secula.
   Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut per gratiam ipsius, et per intercessionem intemerate, et gloriose, semperque uirginis Marie genitricis eius, et sanctarum uirginum, et martyrum suarum N. N. nobis salutem anime et corporis, et remissionem peccatorum, et pacem tribuere dignetur. R\. Presta eterne omnipotens Deus.

 Kyrie eleison. R\. Christe eleison. Kyrie eleison.

Capitula. Omnipotens sempiterne Deus, qui bonitate inenarrabili redimis omnia; interuentu sanctarum N. N. uirginum et martyrum orationi nostre aurem tue pietatis inclina; et contra inuisibilis hostis amarissima tela tentationis, uictricia nobis fidei porrige arma: ut qui altitudinem cordis nostri ad excelsa solii tui dirigimus, a conuentu malignantium in hac humilitate terrarum uere fidei protectione saluemur.

Pater noster. Liberati a malo. fol. 2.

Benedictio. Dominus iehsu Christus, qui uirgines suas N. N. casto sibi seruauit pudore, castitatis nos dono munificet: R\. Amen. Et qui illas subarrhauit sibi annulo fidei, nos sue connectat indissolubili  caritati: u\. Amen. Ut eas pro nobis apud se suffragatrices admittat, quas sibi indisrupto amore assumpsit sponsas. R\. Amen.

Per

Lauda. Exaltate sunt filie Hierusalem, et processerunt in gloria. Alleluia, alleluia. u\. Letetur mons Sion, et exultent filie Iude, propter iudicia tua Domine. P. Et processerunt. u\. Gloria, et honor Patri, etc. P. Et processerunt.

Oratio. Adesto Domine. Quere infra in istis Matutinis.



Ad Matutinum

Da nobis letitiam salutaris tui. Psalmus L. Oratio. Redde nobis letitiam. Quere folio CLXIII.

 [CLXXXIII] Antiphona 1. Ut columbe mansuete plaudebant sibi alis suis, et gloriabantur in itinere suo: populus autem gaudebat gaudio magno in letitia earum. u\. Letetur mons Sion, et exultent filie Iude, propter iudicia tua Domine. P. Et gloriabantur. u\. Gloria, et honor Patri, etc. P. Populus autem.

Oratio. Gloriose Rex Christe, cui uirginitas florida nitet; dum sanctitate perspicuos clarificas, et uirgines beatitudine claritatis glorificas: dum uirgines te sequuntur, tibique gloriose martyrio coniunguntur: Te supplices deprecamur, ut pietatis tue medelam impertias criminibus omnium, quorum non debetur gloria meritorum; et quibus dignitas non est ex merito, ex indulgentia pietatis uirginum dona.  R\. Amen. Per.

Antiphona 2. Offerentur Regi uirgines post eam: proxime eius adducentur nobis in letitia et exultatione. u\. Memores erunt nominis tui, Domine, in omni progenie et generatione. u\. Gloria. P. Proxime.

Oratio. uirga equitatis, uirga regni tui Domine: ipsa nos corrigat, a plagaque eruat; atque eamdem correctionem et ingerat pena, et instruat disciplina: Sit ergo nobis hec uirginitas non perditio, sed doctrina: fac et nos diligere iustitiam; et odire iniquitatem: ac per speciem tuam pulchritudinemque currentes, deducat nos mirabiliter dextera tua; et mortificato in nobis incentiue libidinis ardore, accinge lumbos nostros custodia castitatis. R\. Amen.

 Per.

Antiphona 3. Omnis gloria filie Regis ab intus, uirgines sequuntur eum: P. Ducentur in letitia et exultatione: ducentur in templo Regis. u. Pro patribus tuis nati sunt tibi filii: constitues eos principes super omnem terram. P. Ducentur in letitia. u\. Gloria. P. Ducentur.

Oratio. Deus, cuius sedes manet in seculum seculi; fulgeat Ecclesia tua uarietate uirtutum, sceptrum tuum perornetur disciplina officiorum: quodque eius ornamentis affigitur, separari ab ea nullatenus patiaris. R\. Amen.

Per misericordiam.

Dominus sit. R\. Et cum.

R\. Simile est regnum celorum decem uirginibus:  que accipientes lampades suas exierunt sponso obuiam. P. Et que parate erant, intrauerunt cum eo ad nuptias, et clausa est ianua. u\. Media autem  nocte clamor factus est: Ecce sponsus uenit, exite obuiam ei. P. Et que parate. u\. Gloria, etc. Reiteretur Responsorium.

Oratio. Adesto, Domine tibi supplicantibus; et inuocantibus nomen sanctum tuum placatus intende: atque interuentu sanctarum uirginum N. N. erectos nos, ac redemptos in seculo gaudere concede: ut calicis permixtione, cuius nos fusione redemptos fatemur, ipsius transformatione ab hac ignobilitate ad eternam gloriam perducamur. R\. Amen.

Per misericordiam tuam.



In Laudibus.

Ad Canticum. Antiphona. Diligentes te, Domine, sicut sol in ortu suo resplendens, ita rutilant.

Canticum. Qui sponte obtulistis. fol. CLXIII.

 Ad Benedictus. Antiphona. Benedicamus te, Domine, qui sedes super Cherubim, Rex Isrel.

Canticum. Benedictus es Deus. fol. 6.

Sono. Alleluia. Iustitia plena est. Require retro in uesperis.

Lauda. Laudate Dominum de celis Alleluia: laudate eum in excelsis. Alleluia. Psalmus. 148.


Lectio libri Ecclesiastici .

R\. Deo gratias.

Audite me diuini fructus, et quasi rosa plantata super riuum aquarum fructificate. Quasi Libanus odorem suauitatis habete. Florete flores, quasi lilium, date odorem, et frondete in gratiam, et conlaudate canticum, et benedicite Dominum in operibus suis. Date nomini eius magnificentiam, et confitemini  illi in uoce labiorum uestrorum, in canticis labiorum, et citharis, et sic dicetis in confessione: Opera Domini uniuersa ualde bona. R\. Amen.

Hymnus. Iesu, corona uirginum. Supplicatio. Oremus Redemptorem mundi. Require retro in uesperis.

[CLXXXIu] Capitula. Deus, cuius sunt eloquia casta, et iudicia recta; tribue nobis intercessione sanctarum uirginum et martyrum tuarum N. N. casto ore uerba tua depromere, et corde purissimo iudiciorum tuorum mandata seruare: ut in te letetur copia redemptorum, qui es corona iustorum: tibi decantemus psalmum letitie; cuius munere perueniamus ad fructum iustitie.

 Pater noster. Liberati a malo. fol. 2.

Lauda. Exaltate sunt filie Hierusalem. Benedictio. Dominus iehsu Christus, qui uirgines. Quere ut supra.





INCIPIT SANCTORALE. 



[CLXXXu] DIE IX IANUARII. IN SOLEMNITATE SANCTORUM IULIANI ET BASILISSAE, uEL COMITUM EIUS.



Ad uesperos.

In nomine Domini nostri Iesu Christi lumen cum pace. R\. Deo gratias.

 Dominus sit. R\. Et cum.

Lauda. Exortum est in tenebris. Sono. Iustorum anime. Require in communi. fol. CLXII.

Antiphona. Isti sunt Sancti pleni innocentia, quos et uirginitas decorauit, P. Et Martyrii palma participes fecit in regno Dei. u\. Gaudete iusti in Domino:  rectos decet collaudatio. P. Et Martyrii. u\. Gloria. P. Et Martyrii.

Dominus sit. R\. Et cum.

Lauda. Isti sunt Sancti, qui in isto seculo non sunt polluti: uirgines enim sunt; P. Ideo lauerunt stolas suas, et dealbauerunt illas. Alleluia, alleluia, alleluia. u\. Beati, quorum remisse sunt iniquitates: et quorum tecta sunt peccata. P. Ideo. u\. Gloria. P. Ideo.



Hymnus.



   Insigne festum Iuliani martyris,
Quo cara stringens uirginis consortia,
Celos adeptus fit supernus incola:
Plebis dicate multitudo personet,
Fidesque plena singulorum nunciat.

    Hic Iulianus sorte claro germine,
Ciuis togate urbis Antiochie,
Imbutus omni disciplina artium,
Inlustre pignus unicum parentibus,
uitam gerebat consecratam moribus.

   Qui bis nouenis annuis recursibus,
Spem cum serende prolis in se ostenderet,
Adsunt parentes: Iure nuptum suggerunt,
Quo liberorum casta procreatio
Auos perenni consecraret nomine.

   Sed ecce, Christi seruus ad Deum ugit
Septem diebus, noctibusque peruigil:
Quid ipse dicat, quid uelit, iam consulit.
Adest Deus, docet fidelem seruulum:
Iubens, salutis appetit connubium.

    Firmatus idem gratie oraculis,
Surgit, parenti letior consentiens:
Ex more uirgo tunc puella queritur;
Mox Basilissa sorte huic desponditur,
Decus decori compar hic adiungitur.

   Adest et ipse nuptiarum iam dies:
Urbis uocata multitudo conuenit:
Plebes uicine ciuitatum confluunt;
Urbana lete concinentes cantica,
Amore carnis perstrepentes cymbala.

   Sparsis sonorum musicis conuentibus,
Melos per omnem ciuitatem personat,
Cantu sonora concrepabant organa,
Lyre strepentes tinniebant chordule,
Clauis platee perstrepebant citharis.

    Sed hec Beatus gestiens contemnere,
Mentem future preparat uictorie:
At ipse uictor, tradita cum uirgine,
Intrat sacratum iam thori cubiculum,
Illic reclines contuentur mox Deum.

   Sed prima uirgo dona sentit munerum,
Quibus, beato mox odoris nectare
Thoris refusa, iam sacrata horresceret:
Hinc fundamenta contremescunt lectuli,
Et luce clara innouantur celibes.

   Fulgore iam post hinc preeunte lampadum,
Rex Christus illis luce clara ostenditur,
Chori Angelorum, uel sacrarum uirginum
uisu salutis intuentur cernuo;
 Iam tunc fouentur, tunc docentur amplius.

   Hoc sacrosancto prouocati munere,
Iunguntur ambo iunctione spiritus,
Et carnis actum nescientes lubricum,
Tenent beatum celibes connubium,
Quo spirituales proferant partus Deo.

   Functis deinde protinus parentibus,
Claro superstites liberorum nomine,
[CLXXXuI] Fundos, domosque prediorum diuidunt
Quibus uirorum, uirginumque fulgida
Dicanda Christo consecrant cenobia.

   Sed palma florens Iuliani martyris,
Decem uirorum millibus pretenditur,
Isdem paterno quos regebat ambitu.
Hinc et choreis Basilissa uirginum
 Stipata floret gratia carismatum.

   Erat futuro Martyri hoc proprium,
Cum sacrosancta Basilissa coniuge,
Ut oris eius igne tactus quispiam,
Statim supernam consecutus gratiam,
Terrena linquens, stringeret celestia.

   Sic sic docentes Plebium frequentiam,
Sic multa Christo consecrantes millia,
Due lucerne candelabro imposite,
Lucent sereno claritatis lumine,
Fulgent perenni gratiarum lampade.

   Hinc, Basilissa commonente uirgines,
Columna lucis eminens apparuit,
Styli beatam scriptionem preferens,
Que deputatam uirginum frequentiam,
 Deo placente, predicaret fulgidam.

   Sui precatus uirgo uota obtinens,
Premittit omnes iam locandas uirgines
Celestis aule in beato sidere,
Quas ipse claro fine mortis adsequens,
Orationi incubans, defungitur.

   Sit Trinitati sempiterna gloria,
Honorque summus, et potestas inclyta:
Que Trinitas Pater, Patrisque Filius,
Cum Spiritu, unus Deus substantia
Per cuncta regnat seculorum secula.
      Amen.



Hymnus.



   Iam passionis inchoande gloria
Fidem beati Iuliani prouocat,
 Quam Marcianus nuntiatam non ferens,
Omnes fideles, Martyrum sacrichoros
Flammis peruri per satellem precipit.

   Ast Iulianum, quem rebellem pertulit,
Iubet stupendis uerberari fustibus:
Sed unus ex his cesor ausu pestifer,
Sacrata diris membra tundens ictibus,
Carens ocelli ultus est mox lumine;

   Quem Iulianus carne, corde illuminans,
Christo futurum preparabat Martyrem:
Ast ipse tractus per plateas ducitur,
Torquendus omni seuitatum pondere,
Penisque duris uulnerandus acriter.

   Iam turbulenta Presidalis optio
 Sanctum cruentis uinxerat doloribus;
Et ecce tractus Martyr ad locum uenit,
Quo dulce pignus educatur Presidis,
Celso uocatus, Celsius uocabulo:

   Qui uisionis glorioso lumine
Christi fidelem cominus mox intuens,
Fixosque uultus dirigens in Martyrem,
Stupet polorum legiones candidas
Blandis Beatum consolari affatibus.

   Hoc rursus idem cernit aucta gloria;
Caputque supra Martyris coronulam,
Gemmis coruscam, ponderantes, auream,
Trium uirorum aureolis uultibus
Melos supernum concrepabant suauius.

   Talique uisu, ipse, quippe cantica,
 Que harmonia concinebat suauior,
Miratur idem: uestibus depositis,
Cursu petiuit Martyrem Dei, celer
Se christianum corde et ore profitens.

   Subtractus ex hinc, Martyris uestigia
Calore Christi iam sacer, deosculat,
Plagas relambit, sacra lingit uulnera,
Se Iuliani profitens asseclam;
Nomen parentum, uel honorem abnegans.

   Mox nuntiorum contabescunt tedio
Mater, paterque: hinc dolore tabidi
Funebre factum non ferentes filii,
Clamore terras luctuoso compluunt
Plangunt gemuntque: consolari nequeunt.

   Sed ecce rursus Presidis fremens furor
 Prolem iubet disgregari a Martyre;
Frustratur actus iussionis: immo
uidens quod quisque uellet proficere,
Contrahit uultum; eiulat, brachiis plodens.

   Hinc noxiali claudit ambos carcere,
Quo furua essent tota, ceca, et fetida:
Sed sidus illic lucis alme splenduit,
Et luminoso nectar addit carceri;
Locusque horrens fit Beatis clarior.

   Quod rite factum pertremescunt milites,
Et lumen huius contuentes gratie,
Conuersa Christo corda uotis offerunt;
Sternuntur almis Martyris uestigiis:
Christum honorant, nomen eius predicant.

    His conuocatis ad fidem custodibus,
Bis dena eorum conflagrarunt pectora,
Septem fideles stirpe clara proditi,
Quos sacra Christo uinxerat germanitas:
Claro utebantur hi Magistro Antonio.

   Ductore tali preeunte Angelo,
Petunt ouantes claustra dira carceris,
Quibus beati consedebant Martyres;
Statimque florens Celsius, uel milites
Baptisma Christi consequuntur candidum.

   Hinc agmen unum Christiani dogmatis
Facti, magistro Iuliano, Antonio,
Uno tenentur mancipati uinculo,
[CLXXXuII] Unius acti carceris custodiam
Finire uitam cum triumpho, exestuant.

    Fides probata Iuliani martyris
Probanda signis rursus et uirtutibus,
Corpus sepulchro mancipandum suscitat:
Plebe obstupente, uel tremente insignia,
Terrena uincens, uincit et mox tartara.

   Sed ecce surgens, uoce clamans intonat:
Accepta esse uota Christo Martyris,
Cuius precatu, glorioso munere
Infernus omnis contremescens palluit,
uiuum reportans, quem tenebat mortuum.

   Truces ministros Inferorum uiderat,
Quorum ducatu pronior per tartara
Deductus ipse, hinc abysso heserat;
Hinc sorte mortis liberatus exiens,
Christum fatetur, Iuliano nectitur:

    Qui consecutus gratiam baptismatis,
Athleta Christi fortis idem factus est:
Fide nouatus, caritate feruidus,
Ex sacramento dictus Anastasius.
Agonis arce cum beatis utitur.

   Aurora fulgens iam diem reduxerat;
Parate pene nuntiantur Presidi:
Cupe minaces iam replete sulphure,
Picisque, stuppe, copia bituminum
Suscepta membra non perurunt Martyrum.

   Nam his cremandi Martyres depositi,
Adstante uulgo, Plebis et frequentia,
Probantur igne: mox, ut aurum fulgidum,
Clamore uno concrepantes singuli
Melos ab igne, carminis Dauidici.

    Consumptus ignis gloriosos Martyres
Ostendit, aucta dignitatis gloria;
Tanteque rei comprobans miraculum,
Preses (quod ante Marcianus spoponderat
Matrem beato tradit idem Celsio.

   Hec commorata promptior cum filio,
Gratos odorum nare fructus excipit:
Hinc suauitatis iam refecta nectare,
Obliuionem mox dolorum sustinet,
Confessa Christum leta corde et corpore.

   Que tincta fontis sacrosancti gurgite,
Et prole nata sua, a patre filio,
Calore feruens Christiani nominis,
Se persequentes cecitate percutit,
Thorumque casta coniugale abnuit.

    Tunc Marcianus, hoc suorum funere
Percussus, adstans excipit uulnus nouum:
Nam uoce clara imprecatu Martyrum
Submersa templi pulchritudo deperit;
Templumque ipsum terre hiatus absorbuit.

   Ab hinc atrox iam Presidis minax furor,
Sanctis crematis, et peremptis ceteris,
Mox Iuliano, et beato Celsio
Cutem reuulsit gloriosi uerticis;
Quos et ferarum mox subegit morsibus.

   Hinc iam theatro intromissi Martyres
Cum noxiali perditorum agmine
Mixto, mucronis enecantur uerbere;
Sed candidato adprobantur sanguine
 Munus piorum massa rubra corporum.

   Nam quisque supra corporis sui thecam
Apparuere Christiano cetui,
In uirginali dedicato stigmate;
Quorum cruor late respersus, probat
Hec ipsa terra, quo operire nesciat.

   Horum beata iam sepulta corpora
Fundunt perennem de sepulchris gurgitem;
Ex cuius undis fons sacratus gratie
Impletur amplis cursibus lymphaticis,
Quibus stupenda prodeunt miracula.

   Illic sacrato functionis tempore
Natalis horum, baptizandi confluunt;
Decem leprosi mox salutem perferunt:
Hinc uox tremenda de supernis intonat:
 Fides meretur Iuliani hec omnia.

   Iam iam, beate Martyr, audi supplices;
Iam Iuliane confoueto seruulos;
Et aduocatus Martyrum consortio,
Faue redemptis; languidis iam subueni,
Aduersa pellens, et secunda impertiens.

   Tui sequaces adprobati, seculum
Discamus omnes moribus contemnere;
Iram domare; fluxa carnis spernere:
Nullo tenacis blandimento corporis
Usi, polorum perfruamur gaudiis.

   Nullis grauati criminum contagiis,
Semper supernis concrememur ignibus;
Semper superna caritate feruidi,
Compunctionis innouemur munere;
 Christum sequentes prestolemur Iudicem.

   Dies ut illa cum tremenda uenerit,
Mundumque terror iudicantis presserit,
Sponsore sacro te patrono uernulo
Dextram tenentes, euadamus tartara;
Regno potiti uestiamur gloria.

   Sit Trinitati sempiterna gloria,
Honorque summus, et potestas inclyta:
Que Trinitas Pater, Patrisque Filius,
Cum Spiritu, unus Deus substantia
Per cuncta regnat seculorum secula.
      Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut per intercessionem [CLXXXuIII]  sancti Iuliani et Basilisse et Comitum eius martyrum, remissionem peccatorum, et pacem nobis donare dignetur. R\. Presta eterne omnipotens Deus.

Kyrie eleison. R\. Christe eleison. Kyrie eleison.

Capitula. Domine Iesu Christe, qui beatissimis Iuliano et Basilisse fida sibi caritate coniugibus, celestis connubii consortia tribuisti, dans illis, et corruptionis nescire contagia, et sanctitatis perficere uota: dum in utroque sexu, et per Iulianum uirorum tibi multiplex numerus adgregatur, et per Basilissam sanctarum uirginum multitudo conquiritur: dum et illa per confessionem suscipitur, et hic per passionem glorificatur: dum et illa in uirginibus floret, et hic in passionibus gaudet, dans utrisque ad te  glorioso transitu euocari: dum et illa ad te post insultationem criminum euocatur; et hic post decisam cutem sui capitis glorioso passionis fine concluditur; horum precibus atque suffragiis iunge nos tibi indisrupto federe caritatis: ut, qui per eos tunc tibi consecrasti uasa mundissima, per te nos sanctificatos corpore et spiritu perducas ad celestia regna.

Pater noster. Liberati a malo. fol. 2.

Benedictio. Christus Dominus, qui inter Iulianum, et Basilissam spirituale iussit esse connubium, spirituali uos faciat florere dono uirtutum: R\. Amen. Et qui beatum Celsium a latere Martyris non passus est diuidi, in nullo uos patiatur a suo corpore segregari; R\. Amen. Atque per eos capiatis eterne uite presidia, per quos sibi Christus multiplicia sacrauit uasa  mundissima. R\. Amen.

Per misericordiam.

Lauda. Gaudium sempiternum. Quere fol. CLXII.

Oratio. Sancti tui, Domine, Iulianus et Socii eius, ut palma in conspectu tuo florent; plantati radicatique assistunt tuis in atriis sanctis; qui in martyrii certamine constituti, adquisierunt de supplicio palmam uictorie; et de morte in domo tua perpetuam gloriam: Oramus ergo inclyte Deus, ut eorum inlustribus meritis, nobis ob facinora peccatorum ueniam condonare digneris. R\. Amen.

Per misericordiam tuam.

In nomine Domini nostri.



Ad Matutinum.

 Antiphona. Da nobis letitiam. Psalmus L. Oratio. Redde nobis Domine letitiam. Fol. CLXIII.

Antiphona 1. Sancti sicut rose germinant per diem, P. Et uelut germen oliue per totam noctem. u\. Beata gens, cuius est Dominus, Deus eius: populus, quem elegit Dominus in hereditatem sibi. P. Et uelut germen. u\. Gloria, et honor. P. Et uelut germen.

Oratio. Sancti tui itaque, Domine, Iulianus et Basilissa ut rosa germinauerunt in te, qui es uerus dies, et ut germen oliue per noctem meruerunt in certamine adipisci premium saluationis eterne; eorumque labor fuit in pena, quorum manet merces in gloria: fac ut nos qui Sanctorum tuorum meritis impares sumus, illorum intercessione, te iuuante,  tuo in regno mereamur esse consortes. R\. Amen.

Per misericordiam.

Antiphona 2. Palme fuerunt in manibus sanctorum: et magno clamore dicebant: P. Salus Deo nostro, qui sedet super thronum, et Agno. u\. Et adiuuabit eos Dominus, et liberabit eos: et saluos faciet eos: quoniam sperauerunt in eum. P. Salus Deo nostro. u\. Gloria, et honor. P. Salus.

Oratio. Sancti tui itaque Domine, Iulianus. Require in superioribus uesperis.

Antiphona 3. Isti sunt uiri sancti, qui adpropinquant Domino: P. Isti sunt uiri iusti, pleni iustitia, et palme in manibus eorum. u\. Hec est generatio querentium Dominum, requirentium faciem Dei  Iacob. P. Isti sunt. u\. Gloria, et honor. P. Isti sunt.

Oratio. Cognoscitur, Domine, manus tua in sanctis tuis, dum ad illustris pugne certamen sublimat sanctum Iulianum, Sociosque eius; sicut herba germinare fecit inter fallacias, et mundi minas, fortissimaque congressione superando hostes iniquissimos: annue precibus Sanctorum misericors et clementissime Deus; ut exemplo tuorum martyrum Iuliani et Basilisse nos facias, tuis inherendo uestigiis, coronari superno in regno. R\. Amen.

Per misericordiam.

R\. Audiui uocem de celo dicentem: Iulianus dilectus meus, P. Qui pro me Mundum contempsit, deputetur in numero Sanctorum: Basilissa nominis  sui digna, que orabat: Hec me implere delectat. u\. Propter dilectum meum [CLXXXIX] Iulianum reddatur anima. P. Qui pro me. u\. Gloria, et honor. P. Qui pro me.

Oratio. Ecce, Domine, dilecti tui Iuliani et Sociorum eius miraculorum insignia predicamus; illi etenim predicti Martyres in te credendo atque sequendo, ardentibus demersi in cupis, inlesi, post ignis rutilante claritate resplendent; e quibus uox e supernis intonat.: Iuliani dilecti mei fides hec omnia meruit, et maiora horum meretur; cum et oculum cuidam credendi in nomine tuo reformat, corpus et animam suscitat, idolorum uanissima simulacra in puluere redigit: obsecramus te Clementissime per  huius Martyris intercessionem; ut inluminentur tenebre cordis nostri, et resurgamus a sepulchris uitiorum, et templum corporis nostri inlesum conseruemus: ut in eternum tecum, et cum Sanctis tuis sine fine uiuamus. R\. Amen.

Per.

Antiphona 1. Iustorum anime in manu Dei sunt, P. Et non tanget illos tormentum mortis. u\. Iusti uero hereditate possidebunt terram: et inhabitabunt in seculum seculi super eam. P. Et non tanget illos. u\. Gloria. P. Et non.

Oratio. Domine Iesu Christe, celestis gratie largitor, qui sanctis tuis Iuliano et Basilisse tantam gratiam prestitisti, ut abnegantes omnia, que huius mundi sunt, in numero Sanctorum, uel in congregatione  electorum eos consortes efficeres: oramus ergo te, inclyte Deus, obsequiis Sanctorum, ut nostris mentibus spiritale lumen insinues: ut omni cupiditate huius mundi a nobis detersa, eorum inlustribus meritis, nobis ob facinora peccatorum ueniam condonare digneris. R\. Amen

Per.

Antiphona 2. Filius Dei letatus est super iustos: P. Et in paradiso deliciarum constituet illos. u\. Quoniam Dominus amat iudicium, et non derelinquet sanctos suos: in eternum conseruabuntur. P. Et in paradiso. u\. Gloria. P. Et in paradiso.

Oratio. Christe Dei Filius, qui es gloriosus in Sanctis, et admirabilis in maiestate; cuius potentia  uirtutis, pro nomine tuo certantibus Iuliano athlete tuo et Sociis eius, tantum doni attribuisti laudis, ut coronam acciperent pretiosam, auro, et gemmis ornatam; et omnia que uellent fiducialiter a te facere possent: Horum intercessione nos quoque famulos tuos in commilitonum tuorum fideli promissione adiunge; ut, si delicta nostra male uiuendo non merentur coronam, uel saltim misericordie mercede nos pertrahas ad superna: ut eorum sanctis meritis nobis dona gratie condere, et donare digneris. R\. Amen.

Per misericordiam.

Antiphona 3. Florete sancti sicut rose plantate super aquas, P. Et quasi lilium date odorem suauitatis. u\. Plantati in domo Domini, in atriis domus  Dei nostri florebunt. P. Et quasi lilium. u\. Gloria, et honor Patri. P. Et quasi.

Oratio. Gloriose omnium Rex Christe, cui iustitia placet, et sanctitas florida nitet; qui tantam gratiam sanctitatis famule tue Basilisse prestitisti, ut, dum illa uirgines admoneret, columna lucis illi appareret, que eas illuminaret, odorque suauissimus, qui eam confortaret, ut illa sic responderet: Insulto tibi diabole, quia ex grege mihi credito nullus est qui tecum pereat: tu solus de tua pena letare: Horum intercessione rogamus te, piissime Deus, ut pietatis tue medelam impertiaris criminibus omnium, qui non meremur gloria meritorum, ut nobis sit indulgentia pietatis ex dono. R\. Amen.

Per misericordiam.

 R\. Hec dicit Dominus: uisitabo Sanctos meos in medio ignis, et e medio flamme liberabo eos; et dabo eis regnum P. In eternum, et in seculum seculi. u\. Exultabunt Sancti in gloria: letabuntur in cubilibus suis. P. In eternum, u\. Gloria, et honor. P. In eternum.

Oratio. Deus omnipotens eterne Christe Iesu, quo adiuuante, athleta tuus Iulianus super oculum euulsum signum Crucis imposuit, et statim eum inluminare promeruit, inuocato nomine Trinitatis: Tu pietate solita, et orantium suscipe uota, et cecitatis nostre tenebras inlumina: tribue quoque nobis obtentu sanctorum Martyrum largam tue benedictionis impensionem; quo et tenebre a caligine  nostri cordis inluminentur, et peccatorum nostrorum uincula dissoluantur. R\. Amen.

Per misericordiam.

Antiphona 1. Prope timentes Deum salutare ipsius. P. Et super sanctos, et in eos qui conuertuntur ad ipsum. u\. Fidelis Dominus in uerbis suis: et sanctus in omnibus [CXC] operibus suis. P. Et super sanctos. u\. Gloria. P. Et super.

Oratio. Beatissimorum martyrum Iuliani et Basilisse et eius Comitum presidiis animati, fida ad Dominum nostrum pergat oratio: ut quorum in hoc seculo gloriosum celebramus triumphum, eorum in eternum precibus adiuuemur. R\. Amen.

Per.

Antiphona 2. Iusti epulentur, et exultent in conspectu  Domini: P. Et delectentur in letitia. u\. Salus autem iustorum a Domino: et protector eorum est in tempore tribulationis. P. Et delectentur. u\. Gloria. P. Et delectentur.

Oratio. Memento nostri, Domine; et sicut sanctis tuis Iuliano et Basilisse et Comitibus eius martyrii digna premia reddis; ita nostris parce et miserere peccatis: ut absoluti de preteritis, mereamur custodiam de futuris. R\. Amen.

Per misericordiam.

Antiphona 3. Iusti susceperunt mortem, ut non confunderentur; sed confortati sunt, ut non preuaricarent testamentum sanctum: P. Et loquebantur omnes propter regnum Domini, et propter testamentum patrum nostrorum. u\. Adhuc multiplicabuntur  in senecta uberi: et bene patientes erunt. P. Et loquebantur. u\. Gloria, et honor. P. Et loquebantur.

Oratio. Ecce, Domine, clara est uox, que nos inuitat ad conuiuium, uel ad gaudium Sanctorum, ubi epulantur omnes amici tui: concede nobis famulis tuis, quesumus, affectum tue dilectionis, qui nos ad superna adtrahat; atque interuentu martyrum tuorum Iuliani et Comitum eius, superno munere conquisisti, per ipsos introduci ad Sanctorum eterna tabernacula; mereamur. R\. Amen.

Per misericordiam.

R\. uiri sancti, uobis apertus est paradisus, plantata est arbor uite, preparata est abundantia, edificata est ciuitas, inuenta est requies, P. Perfecta est  caritas, infirmitas a uobis extincta est. Dolores transierunt. u\. Ecce quam bonum, et quam iocundum habitare fratres in unum. P. Perfecta est. u\. Gloria, et honor. P. Perfecta est.

Oratio. Trinitas uera indiuisa, Deus summe et une, et trine, qui per parui temporis tribulationem, uel ad requiem eternam ire promittis; presta nobis per intercessum sanctorum Iuliani et Sociorum eius martyrum, ut spiritu ambulemus, et desideria carnis non perficiamus; et sic parentes nostros renuntiemus, ut a te non recedamus: ut, dum caritas tua, que data est per Spiritum Sanctum, se in nostris diffuderit cordibus, tuis inherendo uestigiis, coronemur. R\. Amen.

 Per misericordiam.



In Laudibus.

Ad Canticum. Antiphona. Diligentes te, Domine, sicut sol in ortu suo resplendens, ita rutilant.

Canticum. Qui sponte obtulistis. Quere fol. CLXIII.

Ad Benedictus. Antiphona. Sancti et humiles corde, Spiritus et anime iustorum, benedicite Dominum.

Canticum. Benedictus es Domine. Fol. 6. Sono. uia iustorum facta est. Lauda. Laudate Dominum de celis Alleluia. Psalmus CXLuIII. Prophetia. Iustorum anime in manu Dei sunt. Quere fol. CLXuII.



Hymnus.



   Iuliam uita martyris
Amore Christi nobilis
 Excelsa mundi respuens,
Arcem tenere uult celi.

   Iubetur a Parentibus
Accipere coniugium:
Nec patri fuit obuius,
Nec Deo mente perfidus.

   Consulto lucis Auctore,
Iussa complere suggerit:
Letus pater inducitur,
Basilissaque poscitur.

   Iunguntur fide compares;
Agunt celestes nuptias:
Sed illi cordis organo
Renibus uri postulant.

   Intrantes in cubiculo
 Odor rosarum infunditur:
Consentit uirgo integrum
Seruare contubernium.

   Qui captus Antiochie
Sub Marciano preside.
Torquetur membris omnibus,
Extinctum nouat oculum.

   Quo deprecante, perfida
Euersa sunt et idola.
[CXCI] Resurgit Anastasius,
Conuersus est et Celsius.

   Cupas implent incendii,
Stuppa, pice, et bitumine:
Inlesi et hinc exeunt
 Ac templa euersa diluunt.

   Adquirit Matrem Puer:
Fit Filius Pater Matris:
Secunde Natiuitatis
Filius Matrem regenerat.

   Missus in Amphiteatro
Bestiis, pardus leo blanditur:
Et percussus inde uulnere;
Raptus arce est in gloria,

   Deo Patri sit gloria,
Eiusque soli Filio,
Sancto simul Paraclyto
In sempiterna secula.
   Amen.

Supplicatio. Oremus. fol. CLXXXuII.

 Capitula. Domine Iesu Christe, qui Iulianum et Basilissam ita gratie tue opibus premunisti, ut sic spiritualis coniugii copula necterentur, ne carnis commixtione ullatenus miscerentur: tu nos ad eorum exemplum efficias castimonie sublimes, et in diligendo te, feruore Sancti Spiritus cequales: et sicut illos effecisti tibi uasa mundissima, sic carnali in nobis uoluptate deuicta, plurimos exemplo eorum accendas ad celestia regna.

Pater noster. Liberati a malo. fol. 2.

Lauda. Gaudium sempiternum. Quere fol. CLXII. Benedictio. Christus Dominus, qui inter Iulianum. Quere fol. CLXXXuIII.

In nomine Domini etc.



DIE XIII IANUARII. IN FESTO SANCTORUM QUADRAGINTA MARTYRUM,


Omnia dicantur plurimorum Martyrum, fol. CLXuIII. preter Officium de uesperis et Capitula; et Benedictiones et Capitula de Matutinis, que ut sequuntur.



Ad uesperum.

Lauda. Lux orta est iustis, P. Et rectis corde letitia. u\. Gaudebunt iusti cum omnibus sanctis. P. Et rectis corde.

Sono. Gaudete iusti in Domino: rectos decet collaudatio. Alleluia. u\. Confitemini Domino in cithara: in psalterio decem chordarum psallite Deo. Alleluia.

Dominus sit semper. R\. Et cum.

Antiphona. Eleuauerunt ad Dominum manus suas, P. Et dixerunt: Domine, quadraginta sumus, quadraginta  coronentur. u\. Lauda Hierusalem Dominum: conlauda Deum tuum Sion. P. Et dixerunt. u\. Gloria, et honor Patri. P. Et dixerunt.

Dominus sit semper. R\. Et cum.

Lauda. Sanguinem Sanctorum requiram ego, dicit Dominus; P. Et habitabo cum eis in regno meo. Alleluia, alleluia. u\. Fidelis Dominus in uerbis suis: et sanctus in omnibus operibus suis. P. Et habitabo cum eis. u\. Gloria, et honor. P. Et habitabo.

Hymnus. Sanctorum meritis. Supplicatio. Oremus. fol. CLXII.

Capitula. Tolle, Deus, gladium de manu diaboli persequentis; ut pax tua abundet in Sanctis: non sinatur amplius uulnerare tentator, quibus talia remedia  uoluit prouidere Saluator; ut in domo pacis inter filios pacis exclamemus e terris:

Pater noster. Liberati a malo.

Benedictio. Sanctorum suorum Quadraginta Martyrum uos Dominus muniat patrocinio, et expiet a peccato; R\. Amen. Illorum uos efficiat suffragatione felices, quorum nunc estis solemnitatibus obsequentes: R\. Amen. Quo cum illis pariter mereamini celum, quorum in terra nunc celebratis triumphum. R\. Amen.

Per.

Dominus sit. R\. Et cum.

Lauda. Gaudium sempiternum. fol. CLXII.



DIE XIX IANUARII. IN FESTO SANCTORUM SEBASTIANI, ET EIUS COMITUM.



Ad uesperum.


Lauda. Exortum est in tenebris lumen rectis corde: P. Misericors, et miserator, et iustus Dominus. u\. Directam fecit uiam iustorum: et preparauit iter Sanctorum. P. Misericors, etc.

Dominus sit semper. R\. Et cum.

[CXCII] Sono. Iustorum anime in manu Dei sunt, et non tanget illos tormentum mortis. Alleluia. u\. uisi sunt in oculis insipientium mori: et extimata est malitia exitus illorum: illi autem sunt in pace. Alleluia.

Dominus sit semper. R\. Et cum.

Antiphona. Iusti epulentur, et exultent in conspectu Domini: P. Et delectentur in letitia. u\. Salus  autem iustorum a Domino: et protector eorum est in tempore tribulationis. P. Et delectentur. u\. Gloria, et honor Patri. P. Et delectentur.

Dominus sit semper. R\. Et cum.

Lauda. Clamauerunt iusti, et Dominus exaudiuit eos Alleluia: P. Et ex omnibus pressuris eorum liberauit eos. Alleluia, alleluia. u\. Multe tribulationes iustorum: et de his omnibus liberauit eos Dominus. P. Et ex omnibus. u\. Gloria, et honor. P. Et ex omnibus.



Hymnus.



   Solemne festum ples benigna promite
Sebastiani martyris Sanctissimi,
Quo mundum linquens regna celi possidet:
Omnes sonoro iubilo concinite,
 Christoque uota corde puro reddite.

   Hic litterarum clarus, et Christicola,
Et Mediolani indolis indigena,
Charus Tyranno erat: nam Principibus
Sub ueste ad hoc mundiali militans,
Fidei ut digna mulceret alloquia.

   Duo gemelli ac fideles milites
Marcelianus frater et Marcus pius,
Christi dum prona nomen mente colerent,
Multantur diro carcerali uinculo;
Mox audiendi optimo Presidi.

   Ad hec parentes, uel modeste coniuges,
Mugitum dantes, ac petentes carcerem,
Cum blandimentis amicorum noxiis,
Natos demonstrant, eiulando flagitant;
 Non ut obire appetant, sed degere.

   Inter parentum lachrymas uel coniugum,
Christi ceperunt milites mollescere,
Mentesque pene ad dolores flectere:
Sed tunc eorum coram erat cetibus
Sebastianus belliger fortissimus.

   Mox quibus sese obiiciens in medio,
Consulto cunctos instruens alloquio,
Mundique falsa esse lucra indicat;
Celestis regni predicans insignia,
uitam finiri propter Christum imperat.

   His dum Beatus aptius discerneret
Chorus, cum lumen radians ab ethere,
Sebastianum afficit mox lucidum,
 Et palliatus iuuenis sub lumine,
Quo fertur eum imbui plenissime.

   Aedes sunt intra acta hec Nicostrati,
Cuiusque prior Ze uxor credidit,
Annos elinguis que bis ternos duxerat,
Effecta iussu eloquens tunc Martyris
Eiusque dicta rite prorsus insequi.

   Nam se notabat Angelum prospicere
Sacrum tenere ante ipsum codicem,
Per quem digesta hauriebat singula:
Confestim omnes ad hoc credi clamitant,
Ablutionemque ocyus expostulant.

   Sed semper cautus, atque dignus presagus
Sebastianus, imperat Nicostratum,
Ut uinclis tenti traditi carceribus
 Forent coacti; cum iam tunc credentibus
Baptisma cuncti consequantur aptius.

   Quod rite factum credidit et Claudius
Natis cum caris, et cum chara coniuge:
Cum Polycarpus aduocatus Presbyter,
Qui persequentum erat metu latitans,
Hic baptizandis nomen dare imperat.

   Tunc nomen dantes uniuersi proprium,
Sexdena et octo utrorumque sexuum
Per eum tincti sunt pio in gurgite:
Et iam renati sub diuina gratia,
Dies per decem leta psallunt cantica.

   Rome Prefectus urbis sed Cromatius
Ad sciscitandum uocat sic Tranquillinum.
Qui de natorum diceret arbitrio;
 Fidemque Christi illi plene intimans,
Ipsum credendo sese natum indicat.

   Cuius edoctus sospitate arbiter,
uenire Sanctos illico clam precipit:
uenalem pensans esse Christi gratiam,
Despondet auri infinita pondera,
Artus mederi languidos expostulat.

   Non hoc potiri distrahendo opines,
Nisi Christum credas prius, Sancti inquiunt:
Tuo medela erit nulla corpori;
Adest ipse, uouet statim Preses credere,
Adempta omni pectoris formidine.

   Sed mox beatior cernit eum commode,
Deorum ficta prius monstra frangere,
 Culturam nempe noxiam omnem pellere,
Cunctis delictis abnuere protinus:
Quod ut agatur, optat ille promptior.

   At tunc ceperunt Martyres conterere
Delubra uana operis mechanici:
Decorus adstat iuuenis Cromatio,
Qui cuncta curat, soluit, et podagricos
Nodos superno protinus calathico.

   Sebastiani prouido consilio
Tunc egrotari emulat Cromatius:
[CXCIII] Prefectus rei alter ait publice;
Abiecta mundi istius ut dispendia,
Futura uite rudimenta capiant.

   Credit cum patre dulcis et Tiburtius,
Omnisque credit propria familia,
 Quater et dena centies promiscua
Sacro abluta lauacro discrimina,
Charismatumque consequuntur gratiam.

   Antestari magnum galustum potissimum,
Sanctos tuendo qui colligit Cromaticos
Sacris preceptis, propriis in edibus;
Quos ille omnes sic fouet et commouet,
Ut pompa nullum secularis occupet.

   Furor sed quia ingruit tyrannidis,
Hoc nulla potest ratione contegi,
Ex sacro scripto iussus et Cromatius,
Causa ut medendi longius ab oppido
Suo, adiret cum suis commercio.

   Sanctos utrosque tunc monet intentio
Sebastianum, Polycarpum sanctumque,
 Ut, quis de illis iret cum euntibus;
Sed ambo querunt passionis brauium:
In urbe ambo residere ambiunt.

   Sumus sed Papas Polycarpus commonet,
Ut adquisitam plebem nollet linquere,
Nouellam Christi rore ubi inriget:
Mox conticescens sacer ad hoc senior,
Blandumque uatis annuit imperium:

   Tunc apud Papam remanere Martyres
Marcellianum, Marcum, Tranquillinumque,
Tiburtium, Castolium, Nicostratum;
Cum fratre uero Claudio, uel filio
Sebastianum et Ze sanctissimam:

   Hos autem ipse sancta in Ecclesia
Christo ministros rite omnes consecrat,
 Explentque sacra uegeti mysteria:
Pollent diuerse singuli officiis,
Et prerogata sanitatum gratia.

   Sit Trinitati sempiterna gloria,
Honorque summus et potestas inclyta;
Que Trinitas Pater, Patrisque Filius
Cum Spiritu, unus Deus substantia
Per cuncta regnat seculorum secula.
      Amen.

Supplicatio. Oremus. mutatis nominibus. folio CLXuII.

Capitula. Alumni tui, Christe, solemne adest Sebastiani festum militis almi; qui nobis recuperande spei suffragia prebet, et celestis uite alimonia fouet: qui dum format deuios, perlustrat dogmate indoctos  sublimis aule terrene; sublimi curie celi attrahat nos illuc prece, ubi tecum perpetim gaudet: et quibus agonizantibus palmiferum de hoste tulit triumphum, cum eis nos apud te foueat patrocinio indefeso; quem nos orare, et dicere:

Pater noster. Liberati a malo. fol. 2.

Benedictio. Sebastiani martyris nos Dominus suffragio seruet, qui illum cum sociis euehit poli ad sedem: R\. Amen. Et qui, illo orante, os quondam obstructum reserauit Ze, aperiat os uestrum in confessionibus laudis sue; R\. Amen. Ut flagrantes fide, et fulti bonorum opere, ouantes mereamini regna celestia obtinere. R\. Amen.

Per.

Lauda. Gaudium sempiternum. fol. CLXXuI. Oratio.  Ecce letatur in te Domine. Antiphona. Da nobis letitiam salutaris tui. Psalmus L. Require infra in Matutinis de isto festo. Oratio. Redde nobis Domine letitiam. Require fol. CLXIII.

Antiphona. 1. Exultabunt Sancti in gloria: P. Letabuntur in cubilibus suis. u\. Beata gens, cuius est Dominus, Deus eius; populus, quem elegit Dominus in hereditatem sibi. P. Et letabuntur. u\. Gloria, et honor. P. Et letabuntur.

Oratio. Exultare Sanctos in gloria, et letari in cubilibus suis, diuino Spiritu ac prophetica uoce predictum est: Nos igitur sancti Sebastiani patrocinio coherentes, in laudem beatissimi huius Martyris matutina oratione uota soluamus; quos diuino  munere coronatos, tenebrosa morte detersos, filios lucis eloquia Diuinitatis testantur. R\. Amen.

Per.

Antiphona. 2. Letamini in Domino, et exultate iusti, P. Et gloriamini omnes recti corde. u\. Gaudete iusti in Domino: rectos decet conlaudatio. P. Et gloriamini. u\. Gloria. P. Et gloriamini.

Oratio. Ecce letatur in te, Domine, martyr tuus Sebastianus; et in te gloriatur, quia a te coronatur: Petimus ergo te, Domine Deus, quantis possumus precibus: ut quia eius hodierna die festa solemnia celebramus, nostrorum ueniam delictorum consequi mereamur. R\. Amen.

Per misericordiam.

Antiphona. 3. Exultationes Dei in faucibus Sanctorum.  P. Gloria hec est omnibus Sanctis. [CXCIu] Alleluia, alleluia. u\. uox letitie et salutis in tabernaculis iustorum. P. Gloria hec est. u\. Gloria, et honor. P. Gloria hec.

Oratio. Exultationes tue, Domine, in faucibus amuli tui Sebastiani martyris; dum in te gloriatur, in te quoque letatur: ut, qui pro Domino mirificus extitit triumphator, pro seruis existat magnificus intercessor. R\. Amen.

Per misericordiam.

R\. Exultabunt Sancti cum fiducia; P. Et gaudentes, festinabunt uidere faciem Dei, cui seruierunt, et a quo incipiunt gloriosi mercedem recipere. u\. Exultabunt Sancti in gloria: et letabuntur in cubilibus suis. P. Et gaudentes. u\. Gloria, et  honor. P. Et gaudentes.

Oratio. Charitas inclyta, spes certa, fides integra, Domine Deus noster; presta, ut, dum tibi nouum canticum decantamus, ueteris malitie a fermento purgemur: ut, dum in tua laude gloriamur, peccatorum nostrorum onere non premamur: atque ita, suffragantibus sanctis tuis Sebastiano et eius Comitibus martyribus, potentiam tuam pio concinamus affectu, ut clementie tue assiduum mereamur adipisci presidium. R\. Amen.

Per misericordiam.



In Laudibus.

Ad Canticum. Antiphona. Diligentes te Domine. Canticum. Qui sponte obtulistis. Ad Benedictus. Antiphona.  Sancti et humiles corde. Canticum. Benedictus es Domine Deus patrum nostrorum. Fol. 6. Sono. uia iustorum. fol. CLXuII. Lauda. Laudate Dominum de celis: Alleluia. Psalmus CXLuIII. Prophetia. Iustorum anime in manu Dei sunt. Require fol. CLXuII.



Hymnus.



   Iam nunc ad illum properare conuenit,
Quia passionis tempus arguet immane
Apostolorum namque natalitio
Ze beata dum oraret, promptior
Celso per sontem tradidit spiritum.

   Dies deductos octo post, Tranquillinus
Pauli ad aulam orans, nichilominus
Diro est hic tunc dilapidatus saxo,
 uasto dimersum corpus et in flumine;
Mens uero efflat arduo in sidere:

   Horum protinus requirentes corpora
Nicostratus et Claudius cum sobole
Diebus tenti decem, cum Castorio
Mersi marinis amnibus in fluctibus,
Explerunt dignum passionis premium.

   Torquatus Sanctis fraudulenter nectitur,
Commento cuius capitur Tiburtius
Affectu seuo, atque diro uindice;
Quem et mucrone imperauit plectere,
Christoque fortem consecrauit Martyrem.

   Sanctorum hospes Castulus Zetarius
Captus est; Christi Martyr mox efficitur:
Postquam deinde uerberati lanceis
 Marcellianus sanctus et Marcus probus,
Sic laureati fundunt celo spiritum.

   Togam Deo post acquisitam candidam,
Pulcer ut gregem pastor Christo traditum
Sebastianus, pedagogus optimus
Insidiatur; per crudoles uincitur,
Ac seruis ductus principum obtutibus:

   Quem iam, Tyrannus imperat mox impius
Duci in campum, et sagittis insui:
Sed Christi postea sanatus gratia,
Inter flagella demum uitam terminans,
Arcem sacratam euolat in ethera.

   Adesto nunc beate iam precantibus
Sebastiane; iam tuere seruulos
Sancto cum illo comitatu proprio:
 Dimitte culpam, atque presta ueniam;
Quo omnes fruamur gaudio celesti.

   Fraterna Clerum caritas conglutinet:
Nullum simultas a caterua disgreget:
Fucus, rubigo, luxus, auaritia
Abscedat; omnis impia conuentio:
Christum ut mente semper pure ambiant.

   Iugum, quo gens impie nunc nos comprimit,
Tuo depelle adiumento gratie;
Hostis nec morbus adsit, uel penuria:
Aduersa cuncta ocyus effugiant:
Pax sit perennis, functis quies placita.

   Non nos in ira Iudex tunc corripiat,
Cum terror eius fulserit in gloria:
 Nec ignis uorax mancipandos adprobet,
Sed te sequentes preuium potissimum
Sanctorum simus compotes consortio.

   Presta, oramus, Trinitas indifferens
Desiderata tibi confitentibus;
Qui solus nomen Deitatis obtinens
Pater cum uerbo, atque Sancto Spiritu,
In Trinitate regnas in perpetuum.
   Amen.

Supplicatio. Oremus. Mutatis nominibus. folio CLXII.

[CXCu] Capitula. Gloriosa est palma uictorie sanctorum tuorum Sebastiani et eius Comitum martyrum Domine; quia quanta uirtus est in meritis, tanta patientia probatur in factis: caro cecidit, mundus  erubunt, persecutor expauit; et quibus fuit in pena uite, facta est in morte uictoria. Te igitur, omnipotens Deus, rogamus, ut interuentu eorum nobis uenia non negetur omnium peccatorum.

Pater noster. Liberati a malo. fol. 2.

Lauda. Gaudium sempiternum. fol. CLXII.

Humiliate uos benedictioni.

Dominus sit semper uobiscum. R\. Et Cum spiritu tuo.

Benedictio. Benedicat uos omnipotens Dominus sanctorum martyrum Sebastiani et eius Comitum passione letantes. R\. Amen. Tribuat uobis omnimode benedictionis plenitudinem, quibus condere dignatus est legem; R\. Amen. Ut et omnipotenti Deo laudis sacrificium offeratis, et uos indesinentes  inuicem exhibeatis officium caritaatis. R\. Amen.

Per misericordiam ipsiius et, etc.

In festo S. Luciani Presbyteri et Martyris omnia dicantur unius Martyris nouem lectionum, folio CLX. preter Capitula, et Benedictiones de uesperis; et Capitula de Matutinis, que ut sequuntur.

Capitula. Beatissimi martyris sui Luciani Presbyteri agonem, diuina uirtute perfectum, uotis solemnibus, fratres dilectissimi, celebremus; ut qui triumphalem palmam per fidei munimenta, Christo opitulante, promeruit obtinere, patrocinii sui nobis intercessum apud eum, cuius iam presentia gratulatur, dignetur impendere: et ipse nobis peccatorum tribuat ueniam, qui eidem contulit immortalitatis coronam.

 Pater noster. Liberati a malo. fol. 2.

Benedictio. Christus Dominus, qui martyri suo Luciano Presbytero patiendi contulit uotum, patientiam uobis tribuat contra omnes inlecebras uitiorum: R\. Amen. Et qui illi donauit, peracta passione, coronam, uobis conferat, peracto luctamine mundi, gaudia repromissa: R\. Amen. Ut qui in hoc die tanti Martyris ouantes solemnia celebratis, cum eodem post transitum conlocari in celestibus sedibus gaudeatis. R\. Amen.

Per misericordiam.

Ad Matutinum, Captitula. Cum ex lege tua, Domine, nouerimus in memoria eterna esse iustum, non pro illius, sed pro nostri commendatione hoc tibi  offerimus holocaustum: petentes, ut qui eius animam fecisti in passione uictricem, nostrum uotum efficias in confessione uictorem; quo, eodem suffragante, clamorem nostre accipias uocis:

Pater noster. Liberati a malo. fol. 2.



DIE XX IANUARII. IN FESTO SANCTARUM AGNETIS ET EMERENTIANAE uIRGINUM.



Ad uesperum.

Lauda. Laudauerunt te Domine omnes Angeli tui.

Sono. Alleluia. Iustitia plena est dextera tua.

Antiphona. Ecce iste religiose femine. Lauda. Filie tue Hierusalem in latere surgent. Quere folio CLXXXII.



Hymnus.



   Agne sepulchrum est Romulea in domo
Fortis puelle, Martyris inclyte:
Conspectu in ipso condita turrium
Seruat salutem uirgo Quiritium.

   Duplex corona est prestita Martyri,
Intacta ab omni crimine uirgo:
Mortis deinde gloria libera,
Ultro offerens se, nec renuens mori.

   Ut uidit Agnes stare trucem uirum
Mucrone nudo, letior hec ait:
Iam te sequentem, Christe, animam uoca
Cum uirginali tunc Patris hostia.

   Sic fata Christum uertice cernuo
Supplex adorat; uulnus ut imminens
 Ceruix subiret prona paratius,
Ast ille tantam spem peragit manu.

   Celestis arcis nobilis incola,
Intende nostris conluuionibus
uultu, gemello cum diademate;
Cui posse soli cuncti Parens dedit.

   Sit Trinitati gloria unice,
uirtus, potestas, summa potentia,
Regnum retentans; qui Deus unus est
Per cuncta semper secula seculis.
   Amen.

Supplicatio. Oremus Redemptorem mundi. fol. CLXXXII. Mutatis nominibus.

[CXCuI] Capitula. Adesto, Domine, tibi supplicantibus; et inuocantibus nomen sanctum tuum, occurre  placatus: atque interuentu sanctarum Agnetis et Emerentiane uirginum et martyrum erectos, ac redemptos, in secula gaudere concede: ut calicis permixti, cuius nos effusione redemptos fatemur, ipsius transformatione ab hac ignobilitate ad eternam gloriam perducas.

Pater noster. Liberati a malo. fol. 2.

Benedictio. Christus Dominus, qui uirgines suas Agnetem et Emerentianam casto sibi desponsauit amore, indissolubiliter uos sibi suam caritatem ad, societ; R\. Amen. Quique in illis uirginitatis contulit donum, conferat in uobis sue gratie complementum. R\. Amen. Ut qui uirginitatis decore non claretis, ex meritis uirginum potiamini gaudiis.  R\. Amen.

Per misericordiam ipsius Dei nostri, etc.

Lauda. Exaltate sunt filie Hierusalem; P. Et processerunt in gloria. Alleluia, alleluia, alleluia. u\. Letetur mons Sion, et exultent filie Iude, propter iudicia tua Domine. P. et processerunt. u\. Gloria, et honor. P. Et processerunt.

Oratio. Deus, qui harum uirginum tuarum Agnetis et Emerentiane non terrenos, sed diuinos esse fructus enuncias; fac nos harum obtentu, non terrena sapere, sed mundato corde celestia prestolari: ut qui harum uirginum deuote incolimus festum, a nostrorum criminum sordibus explemur. R\. Amen.

Per misericordiam tuam, Deus noster, etc.

In nomine Domini nostri.



Ad Matutinum.


Antiphona. Da nobis letitiam. Psalmus L. Oratio. Redde nobis Domine letitiam. folio CLXIII.

Antiphona 1. Inluxit in cordibus nostris Dominus, qui dixit de tenebris lumen P. Splendescere, ad illuminationem scientie claritatis Dei, in faciem Iesu Christi. u\. Preoccupemus faciem eius in confessione: et in psalmis iubilemus ei. P. Splendescere. u\. Gloria, et honor. P. Splendescere.

Oratio. Deus, qui in cordibus harum uirginum Agnetis et Emerentiane martyrum inlucescens, fecisti de tenebris lumen splendescere: ut que uitiate fuerant per naturam, essent illuminate per gratiam; inlucesce in cordibus nostris ad emolumentum eterne salutis: ut caligine nostrorum uitiorum detersa,  sola nos lucis tue claritas sempiterna possideat. R\. Amen.

Per misericordiam.

Antiphona 2. Nos omnes, reuelata facie gloriam Domini speculantes, in eiusdem imaginem transformamur a claritate in claritatem, tanquam Domini spiritu. Non ambulamus P. In astutia, neque adulteremur uerbum Dei, sed in manifestatione ueritatis. u\. Cantate Domino canticum nouum: bene psallite ei in iubilatione. P. In astutia. u\. Gloria, et honor Patri. P. In astutia.

Oratio. Reuelata facie, tuam, Christe Domine, gloriam speculantes, rogamus, atque exposcimus, ut a claritate spei in claritatem illius perfecte rei,  mereamur perfectius transformari: ut sicut he uirgines tue Agnes et Emerentiana de uirtute passionis in uirtutem eternitatis proficientes, tanquam a claritate in claritatem translate sunt; ita nos et in hac spe, qua consistimus, beate uiuamus: et dum de hac uita ad illam peruenerimus, tecum sine fine regnemus. R\. Amen.

Per misericordiam tuam.

Antiphona 3. Audite me diuini fructus, et benedicite Domino, P. Et confitemini illi in uoce labiorum nostrorum, et dicite. Alleluia, alleluia. u\. Cantate, et psallite illi: narrate omnia mirabilia eius. P. Et confitemini illi. u\. Gloria et honor Patri. P. Et confitemini illi.

Oratio. Deus qui harum uirginum tuarum Agnetis, etc. Quere retro in uesperis de isto festo.

 R\. Simile est regnum celorum decem uirginibus, que accipientes lampades suas, exierunt sponso in obuiam. P. Et que parate erant, intrauerunt cum eo ad nuptias: et clausa est ianua. u\. Media nocte clamor factus est: Ecce sponsus uenit, exite obuiam ei. P. Et que parate erant. u\. Gloria, et honor Patri. P. Et que parate.

Oratio. Fac nos, Domine Iesu Christe, ut oleum letitie in uasis conscientie pura mentis integritate seruemus; quo, dum clamor factus fuerit, tibi sponso uenienti ad iudicium obuiam exeamus, non cum fatuis, sed cum prudentibus uirginibus, coronandi [CXCuII] adnumeremur. R\. Amen.

Per misericordiam tuam Deus noster, et, etc.



In Laudibus.


Ad Canticum. Antiphona. Diligentes te Domine, sicut sol in ortu suo resplendens: ita rutilant.

Canticum. Qui sponte obtulistis. fol. CLXIII.

Ad Benedictus. Antiphona. Benedicimus te Domine, qui sedes super Cherubim, Rex Isrel. Canticum. Benedictus es Domine. fol. 6. Sono. Alleluia. Iustitia est plena. Lauda. Laudate Dominum de celis. Prophetia. Audite me diuini fructus. fol. CLXXX



Hymnus.


   Necnon et ipsos protegit aduenas
Puro ac fideli pectore supplices;
Duplex corona est prestita Martyri
Intactum ab omni crimine uirginal
Mortis deinde gloria libere.
 Aiunt maritali uix habilem thoro
Primis in annis fore puellulam
Christi calentem fortiter Impii
Iussis renisam: quominus idolis
Addicta, sacram desereret fidem.
Tentata binis nam prius artibus,
Nunc ore blandi iudicis inlici:
Nunc seuientis carnificis minis
Stabat feroci robore pertinax;
Corpusque duris excruciatibus
Ultro offerebat, non renuens mori.
Tunc atrox tyrannus, si facile est, ait,
Penam subactis ferre doloribus,
Et uita uilis spernitur: at pudor eius
Dicate uirginitatis impetendus est.
 Hanc in lupanar tradere publicum
Certum est: ad aram ni caput applicet,
Ac de Minerua iam ueniam roget;
Quam uirgo pergit temnere uirginem:
Omnis iuuentus irruet, et nouum
Ludibriorum mancipium petet.
Haud  immemor est ita
Christus suorum, perdat, ut aureum
Nobis pudorem? nos quoque deserat?
Presto est pudicis; nec patitur sacre
Integritatis munera pollui.
Ferro, impia soboles, potes seruire:
Non inquinabis membra libidine.
Sic elocutam publicitus iubet,
 Flexam in plateas sistere uirginem:
Stantem refugit mesta frequentia
Auersa uultus, ne petulantius
Quisquam uerendum conspiceret locum.
Intendit unus, forte procaciter,
Os in puellam, nec trepidat sacram
Spectare formam lumine lubrico.
Gehennalis ignis flaminis in modum
uibratur ardens, atque oculos ferit:
Cecus corusco lumine corruit,
Atque in platee puluere palpitat.
Tollunt sodales seminecem solo,
uerbisque deflent exequialibus:
Ibat triumphans uirgo, Deum Patrem
Christumque sacro carmine concinens,
 Quod sub profani labe periculi
Castum lupanar nec uiolabile
Aspecta uictrix uirginitas foret.
Sunt qui rogatam retulerint preces,
Fudisse Christo, redderet ut reo
Lucem iacenti; tum inuenit halitum.
uite innouatum usibus integris
Primum; sed Agnes hunc habuit gradum:
Celestis aule mox alius datur.
Accensus iram, nam furor incitat,
Hostis cruentus, uincor, ait, gemens:
Stringe ferrum miles, et exere
Precepta summi regia Principis.
Ut uidit Agnes, stare trucem uirum:
Mucrone nudo, letior hec ait:
 Exulto talis quod potius uenit,
uesanus, atrox, turbidus armiger,
Quam si ueniret languidus ac tener,
Mollisque Ephebus tinctus aromate,
Qui me pudoris funere perderet.
Hic hic amator, iam fateor, placet:
Ibo irruentis gressibus obuiam,
Nec demorabor uota calentia,
Ferrum in papillas omne recepero,
Pectusque adimet uim, gladii traham;
Sic nupta Christo transiliam poli:
Omnes tenebras, ethere celsior.
Aeterne Rector diuide ianuas
Celi obseratas terrigenis prius,
Ac te sequentem, Christe, animam uoca
 Cum uirginali tunc Patris hostia.
Sic fata, Christum uertice cernuo
Supplex adorat; uulnus ut imminens
Ceruix subiret prona paratius.
Ast ille tantam spem peragit manu.
Uno sub ictu, nam caput amputat,
Sensum doloris mors cita preuenit:
Exutus inde spiritus emicat;
Liberque in auras exilit, Angeli
Sepsere euntem tramite candido.
Miratur orbem sub pedibus situm:
Spectat tenebras ardua subditas;
Ridetque solis quod rota circuit;
[CXCuIII] Quod mundus omnis uoluit et implicat;
Rerum quod atro turbine uiuitur,
 Quod uana secli mobilitas rapit
Reges, tyrannos, imperia, et gradus,
Pompasque honorum stulte tumentium,
Argenti et auri uim rabidam sitim,
Cunctis petitam per uarium nefas,
Splendore multo structa habitacula,
Illusa picte uestis inania,
Irati, mortem, uota, pericula,
Nunc triste longum, nunc breue gaudium,
Liuoris atri fumificas faces,
Nigrescit unde spes hominum et decus:
Et quod malorum tetrius omnium est,
Gentilitatis sordida nubila
Hec calcat Agnes, ac pede proculcat,
 Stans, et draconis calce premens caput;
Terrena mundi, qui ferus omnia
Spargit uenenis, mergit et inferis.
Nunc uirginali perdomitus solo
Cristas Cerberi deprimit ignei;
Nec uictus audet tollere uerticem:
Cingit coronis interea Deus
Frontem duabus Martyris innube;
Una decemplex edita sexies
Merces perenni lumine conficit;
Centenus extat fructus in altera.
O uirgo felix, o noua gloria
Castum uel ipsum redde fornicem:
Purga iam corda propitiabili
Fulgore, nostrum si iecur impleas,
 Nil non pudicum est, quam pia uiscera.
Digneris almo uel pede tangere
Que tibi uota plebs pia dedicat;
Et a delictis seruulos expia,
Quos tua cernis gaudia psallere.
Sursum uolatu pernici uolitans,
Mitte deorsum gaudia populis,
Qui tui psallunt munere ciues,
Dans nobis cunctis uiuere seculis.
Sit Trinitati gloria unice,
uirtus, potestas, summa potentia;
Regnum retentans, qui Deus unus est
Per cuncta semper secula seclorum.
   Amen.

Supplicatio. Oremus Redemptorem. Mutatis nominibus.  fol. CLXXXII.

Capitula. Omnipotens Deus, qui bonitate inenarrabili redimis omnia; interuentu sanctarum uirginum Agnetis et Emerentiane orationi nostre aurem tue pietatis inclina; et contra inuisibilis hostis amarissima tela, uictricia nobis protectionis, ac fidelia porrige arma: ut qui altitudinem cordis nostri ad excelsa solii tui dirigimus, a conuentu malignantium in hac humilitate terrarum uere fidei protectione saluemur, piissime.

Pater noster. Liberati a malo. fol. 2.

Lauda. Exaltate sunt filie Hierusalem; P. Et processerunt in gloria. Alleluia, alleluia. u\. Letetur mons Sion, exultent filie Iude, propter iudicia tua Domine. P. Et processerunt. u\. Gloria, et honor.  P. Et processerunt.

Benedictio. Dominus iehsu Christus, qui uirgines suas Agnetem et Emerentianam casto sibi seruauit pudore, castitatis nos dono munificet: R\. Amen. Et qui illas subarrhauit sibi annulo fidei, nos sue connectat indissolubiliter caritati; R\. Amen. Ut eas pro nobis suffragatrices admittat, quas sibi incorrupto amore assumpsit sponsas. R\. Amen.

Per misericordiam.



DIE XXI IANUARII. IN SANCTORUM FRUCTUOSI, AUGURII, ET EULOGII.



Ad uesperum.

Lauda. Exortum est. Quere fol. CLXII.

Sono. Dum succenderetur fornax, preparati sunt  Ananias, Azarias, et Misel ad comburendum: et ingressi in ignem sic, satiabantur ardore flamme: Angelus enim Dei stetit in medio, uento roris flante: intelligite, arguite. u\. Tunc pueri letantes canebant: P. Deus omnipotens, terribilis, et metuendus in secula. Amen: alleluia. u\. Tres pueri iussu regis in fornacem missi sunt: non uerentes flammam ignis tamquam ex uno ore canebant: Deus omnipotens, terribilis, et metuendus in secula amen: alleluia. u\. Tunc illi tres tamquam ex uno ore hymnum canebant, et benedicebant, et magnificabant Dominum de camino ignis ardentis, dicebantque: Deus omnipotens, terribilis, et metuendus in secula amen: alleluia.

Dominus sit. R\. Et cum.

 Antiphona. Ut aurum igne probati Sancti, P. Et quasi hostia holocausti accepti sunt in conspectu Dei sui. u\. Iusti uero hereditate possidebunt terram: et inhabitabunt in seculum seculi super cam. P. Et quasi hostia [CXCIX] u\. Gloria, et honor. P. Et quasi hostia.

Dominus sit semper. R\. Et cum.

Lauda. Columnam ignis ducem habuerunt itineris Alleluia, P. Per quam ostendit Deus lucem eis: Alleluia, alleluia: u\. Expandit nubem in protectionem eorum, et ignem ut luceret eis per noctem. P. Per quam ostendit. u\. Gloria, et honor Patri, etc. P. Per quam ostendit.



Hymnus.



   O triplex honor, o triforme culmen,
 Quo nostre caput excitatur urbis,
Cunctis urbibus eminens Iberis,
Quorum presidio fouemur omnes.

   Circumstans Chorus ex utroque sexu,
uestrum psallite rite Fructuosum:
Laudans Augurium resultet hymnus,
Mixtis Eulogium modis cequans.

   Ii inter rapidos focos crepantes
Intrant passibus, et minantur ipsi
Flammarum crepitantibus caminis;
Quos olim fugiet perennis ignis.

   Felices anime, quibus per ignem
Celsa scandere contigit Tonantis!
Cunctis pro populis rogate Christum,
Ut nos Tartareo tegat ab igne.

    Aeterno Genitori Gloria, Christo
Semper genito, sit tibi semper
Compar Spiritui; qui Deus unus
Polles perpetuis inclyte seculis.
      Amen.

Supplicatio. Oremus Redemptorem. Mutatis nominibus. Quere fol. CLXII.

Capitula. Probata satis est, Domine, tuorum trium uita et festa Sanctorum, ut auri fulgidum radiantis metallum: quorum fidem, dum probabili camino examinas, laudabili iudicio tibi placituram adsignas; Habes ergo in tribus his manipulis Sacerdotum, quos ad te mater nostra misit Ecclesia, discreta quidem ordinum, sed ueneranda officia Sacerdotum: In  Fructuoso siquidem Pontificalis gratia fulgens; In Augurio, et Eulogio Leuitice dignitatis ministerium clarens: Nostra ergo uota ii tuis obtutibus sanctificanda insinuent: ille, ut pro te more Sacerdotii consecranda perornet; horum ministerio calicem salutarem sumamus ad uitam: illius inuocatione sanctificati perducamur ad gloriam.

Pater noster. Liberati a malo. fol. 2.

Benedictio. Christus, Dei Filius, qui tribus Pueris in camino positis, quartum se dignatus est demonstrare, gratia uos sue uisionis inluminet; R\. Amen. Et qui Fructuosum cum suis Diaconibus sacerdotem inter crepantes ignes calore amoris sui non est passus extingui, nullo uos tentationum igne patiatur aduri: R\. Amen. Ut refectionem, quam illi post  ignes seculi percipere meruerunt, et uos post uite huius excursum capiatis in regione uiuentium. R\. Amen.

Per misericordiam ipsius.

Lauda. Clamauerunt iusti, et Dominus exaudiuit eos Alleluia: P. Et ex omnibus pressuris eorum liberauit eos. Alleluia, alleluia. u\. Multe tribulationes iustorum: et de his omnibus liberauit eos Dominus. P. Et ex omnibus. u\. Gloria, et honor. P. Et ex omnibus.

Oratio. Mira satis, Domine, tuorum trium est constantia Sacerdotum, Fructuosi uidelicet Episcopi, Augurii et Eulogii Leuitarum: quorum unita, nec diuisa deuotio, dum succensione fornacis preparantur ad comburendum, constanter persistunt in combustione  uiriliter, plus calentes amore tuo, quam deuicti incendio alieno: cum, etsi corpora cedunt flammis, uictrices anime rapiuntur in ethera; Da ergo nobis, eorum meritis a tentationum igne non tangi, ab eternis ardoribus erui, et post excursum seculi, ignitis tibi desideriis copulari. R\. Amen.

Per misericordiam tuam, etc.

In nomine Domini nostri Iesu Christi.



Ad Matutinum.

Antiphona. Da nobis letitiam salutaris. Psalmus L. Oratio. Redde nobis, Domine, letitiam. Quere fol. CLXIII.

Antiphona 1. Dum succenderetur fornax, preparati sunt Ananias, Azarias, Misel ad comburendum: et  ingressi in ignem, tunc deambulabant per medium flamme: Angelus enim Dei stetit in medio, uento roris flante non tetigit eos ignis: sic pueri letantes canebant: P. Deus omnipotens, terribilis, et metuendus in secula amen, benedicimus te. u\. Clamauerunt iusti, et Dominus exaudiuit eos, et ex omnibus tribulationibus eorum liberauit eos. P. Deus omnipotens. u\. Gloria, et honor. P. Deus omnipotens.

[CC] Oratio. Mira satis, Domine, tuorum. Quere retro in uesperis precedentibus.

Antiphona. 2. Hi tres missi sunt in medium forna cis conligati, et deambulabant per medium flamme. P. Et odor ignis non fuit in illis, et aspectus quarti similis Filio Dei. u\. Beata gens, cuius est Dominus Deus eius: populus, quem elegit Dominus, in hereditatem  sibi. P. Et odor ignis. u\. Gloria. P. Et odor.

Oratio. Hi tres pro tuo nomine in fornacis medio constituti, quesumus, Domine, mereamur pro nobis in camino seculi consistentibus exaudiri; ut odor ignis, qui uitiorum fomento nutritur, nullo modo se nobis adtigisse letemur: qualiter aspectus tui gloria inter flammas seculi recreati, a lapsu criminum et absoluti reperiamur, et liberi. R\. Amen.

Per misericordiam, etc.

Antiphona 3. Tres pueri iussu regis in fornace missi sunt: non uerentes flammam ignis dicebant: Benedictus es. P. Hi tres, quasi ex uno ore laudabant de camino ignis, dicebant: Alleluia. u\. Et clamauerunt ad Dominum, cum tribularentur: et de  necessitatibus eorum liberauit eos. P. Hi tres. u\.

Gloria. P. Hi tres.

Oratio. Tres pueri, Babylonico camino probati, laudis tibi hostiam, Christe Domine, inter ignes positi cecinerunt, quibus plus uirtute tua calentibus non potuit nocere ignis admotus: Erue ergo nos de ignibus uitiorum, et succende uapore uirtutum: ut, precalidi caritatis tue incendio, uictoriam mereamur ferre de mundo. R\. Amen.

Per misericordiam.

R\. Hec dicit Dominus: uisitabo sanctos meos in medio ignis, et e medio flamme liberabo eos, et dabo eis regnum P. In eternum et in seculum seculi. u\. Exultabunt sancti in gloria: letabuntur in cubilibus suis. P. In eterum. u\. Et dabo opus eorum  in ueritate, et fedus perpetuum feriam eis. P. In eternum. u\. Gloria, et honor. P. In eternum.

Oratio. Domine Iesu Christe, qui Sanctos tuos in medio ignis uisitare dignatus es, dum de medio flamme eos coronandos adsumis, quos uiriliter pro te certantes martyrium peregisse cognoscis; erue uitam nostram a camino facinorum, et uisita nos consolationibus gratiarum: ut cum his tribus Martyribus mereamur habere in celestibus partem, quibus non passione, sed fide dignoscimur consortes effici. R\. Amen.

Per misericordiam.

Antiphona 1. Ananias, Azarias, Misel, benedicite Deo, P. Qui uos liberauit de camino ignis ardentis.  u\. Exultate Deo adiutori nostro: iubilate Deo Iacob. P. Qui uos liberauit. u\. Gloria, et honor Patri. P. Qui uos liberauit.

Oratio. Ananias, Azarias, Misel, tres illi pueri Babylonico igne probati, magnum specimen Sanctis, Domine, martyribus prebuerunt, quibus exemplum prebuit eorum ueneranda uictoria: In illis quidem ignis aufugit, ne morerentur; in istis admissus est, ut coronarentur: dum et in illis, nec dum tempore passionis alto, penalis ignis non potuit corpora sacrata contingere; et in istis, tempore accepto, quo Christo moriente uia iam paradisi aperta consisteret, applicita igni tunc corpora extingueret, quando iam Beatis aperta paradisi ianua esset: Benedicimus ergo te Deum, qui et illos liberasti a flammis,  et istos coronasti post flammas: qui et pro liberandis illis ignes adspargis; et pro adsumendis istis ignes admittis. Da ergo nobis, utrorumque exemplis atque suffragiis, ut sic liberemur a uitiorum carnalium igne; ut ignita eloquiorum tuorum concremati dulcedine, ad te mereamur peruenire in pace. R\. Amen.

Per misericordiam.

Antiphona 2. Ananias, Azarias et Misel serui Dei excelsi. P. Magnus est Dominus, qui de igne liberauit nos. u\. Confitemini Domino, quoniam bonus: quoniam in seculum misericordia eius. P. Magnus est. u\. Gloria, et honor. P. Magnus.

Oratio. O beatissimi Martyres Christi, serui Dei excelsi; magnus est Dominus, qui de igne non uos  ad hoc liberare uoluit, ut uita in uobis seculi permaneret: Qui ergo inter calores ignium uitam meruistis perpetuam, nos inter uapores seculi prece operite continua. R\. Amen.

Per misericordiam.

Antiphona. 3. Ananias, Azarias, et Misel timentes Dominum, qui eruit eos de medio ardentis flamme, P. Canebant: Alleluia de excelso. [CCI] u\. Exaltent eum in Ecclesia plebis: et in catedra seniorum laudent eum. P. Canebant alleluia. u\. Gloria, et honor, etc. P. Canebant alleluia.

Oratio. Ecce, ad instar trium illorum Puerorum, hi quoque Martyres tui, in ignes seculi positi, et in camino pro tuo nomine constituti, simili te, Domine,  deuotionis more conlaudant; et illi quidem, timentes te Dominum, canticum tibi concinunt glorie, qui erueras eos de medio ardentis flamme: hi uero, non ut ab igne non contingantur, concinentes laudum offerunt precem, sed ut a te per ignis supplicia coronentur, hymnum tibi deferunt conscientie libertate: Da ergo nobis, ut cursum uite nostre in pace ducentes, et ab ardoribus libidinum liberi, et a futuris mereamur suppliciis liberari. R\. Amen.

Per.

R\. Sancti, qui per fidem uicerunt regna, operati sunt iustitiam, adepti sunt repromissiones, extinxerunt impetum ignis, fugauerunt aciem gladii, P. Fortes facti sunt in bello, u\. Steterunt contra hostes, et de inimicis se uindicauerunt. P. Fortes. u\.  Gloria, etc. P. Fortes.

Oratio. Admirabile satis est, Domine, Christiane Fidei sacramentum, per quod Martyres tui regna uicerunt, iustitiam operati sunt, ignisque impetum extinxerunt: Fac nos ergo, ad instar illorum simili fidei calore feruescere: ut dum fortes extiterimus mundano in bello, eterno mereamur munerari de premio. R\. Amen.

Per misericordiam.

Antiphona 1. Notum tibi facimus, rex, quia non colimus deos tuos, et simulacra, que constituisti, non adoramus. P. Habemus enim in celis Deum, qui de manibus tuis, rex, potens est liberare nos u\. Da nobis auxilium, Deus, in tribulatione: et  uana salus hominis. P. Habemus. u\. Gloria. P. Habemus.

Oratio. Domine Iesu Christe, quem Martyres tui in Celis se habere Deum professi sunt, qui de manibus persecutoris eos posses eripere, dum falsorum deorum simulacra contemnerent adorare: fac, nos te semper in ueritate diligere, teque etiam fideliter adorare; ut, omnimoda simulacrorum superstitione deuicta, placita tibi Martyrum tuorum imitantes sequamur uestigia. R\. Amen.

Per misericordiam.

Antiphona 2. Ignem, quem tu rex minaris nobis, Deus in celo potens est liberare nos ex eo. P. Quod si noluerit, scito, quia non sacrificamus idolis. u\. Qui confidunt in Domino, sicut mons Sion: non  commouebuntur in eternum, qui habitant in Hierusalem. P. Quod si noluerit. u\. Gloria, et honor, etc. P. Quod si noluerit.

Oratio. Ignis, qui Sanctis tuis, Domine, a persequentibus non solum minatus, sed et preparatus est ad comburendum, mirabile illis adtulit uincendi compendium: dum ipsa acceleratio pene cita im eos dirigit ad consummationem uictorie: ut per hoc quod cito flammis adusti sunt, per hoc quamtotius gradum corone scandere promerentur: Quesumus ergo, ut meritis Martyrum tuorum futurus ille ignis, impiorum cruciatibus preparatus, in nullo nos adtingere audeat; sed, Deitatis tue uexillo potentia liberati, sceptrum mereamur celestis percipere regni. R\. Amen.

 Per misericordiam.

Antiphona 3. Tamquam aurum in fornace probauit iustos Dominus, et quasi holocausti hostiam accepit illos: P. Et inuenit dignos se. Alleluia, alleluia, alleluia. u\. Et eduxit eos in uiam rectam; ut irent in ciuitatem habitationis. P. Et inuenit. u\. Gloria, etc. P. Et inuenit.

Oratio. Unigenitus Dei Filius, qui Iustos tuos tamquam aurum fornacis igne examinas; cordium nostrorum, quesumus, uires inspicias: et iuxta posse nostrum, si placet tibi, ita nos igne tribulationum tentari permitte; ut de bono patientie hereditatem mereamur in celestibus obtinere. R\. Amen.

Per misericordiam, etc.

R\. Isti sunt sancti, qui pro testamento Dei ad  mortem animas tradiderunt; quos lima iustitie, uelut aurum purissimum probauit: P. Regnant in perpetuum, nec ab inuicem segregabuntur. u\. Sancti amabiles et decori, quomodo in uita sua dilexerunt se inuicem; ita et in morte non sunt diuisi. P. Regnant. u\. Gloria, et honor. P. Regnant.

Oratio. Domine Iesu Christe, pro cuius testamento Sancti tui ad mortem suas animas tradiderunt, tenti catenis, macerati carceribus, [CCII] perusti incendiis; eorum meritis, iustitie nos lima compone, et uelut aurum purissimum in omni sanctitatis opere effice: ut, qui tibi deuotis cordibus famulamur, nullo modo in perpetuum a Deitatis tue consortio segregemur. R\. Amen.

 Per misericordiam.

Antiphona 1. Ut aurum igni probati sunt Sancti, P. Et tamquam hostiam holocausti accepti sunt in conspectu Dei sui. u\. Quoniam Dominus amat iudicium, et non derelinquet Sanctos suos: in eternum conseruabuntur. P. Et tamquam. u\. Gloria, etc. P. Et tamquam.

Oratio. Christe, Filius Dei, qui Martyres tuos, ut aurum probatum igni, ita tibi in holocausti hostiam acceptos esse fecisti; annue precibus nostris, ut ignitis resultantes uoluptatibus carnis, prouentum mereamur obtinere eterne felicitatis. R\. Amen.

Per misericordiam.

Antiphona 2. Descendit Angelus de celo, et excussit flammam, et fecit medium fornacis quasi uentum  roris flantem, P. Et non tetigit iustos ignis, neque molestus eis fuit. u\. Inuocabant Dominum, et ipse exaudiebat eos: in columna nubis loquebatur ad eos. P. Et non tetigit. u\. Gloria, et honor. P. Et non tetigit.

Oratio. Deus, qui ministerio descendentis e celo Angeli tui, trium Puerorum flammas mirifice dispersisti: ut uim nature sue in illis urens ignis amitteret, qui tuis obtutibus placuissent: redde nos a concrematione uitiorum extraneos: a diaboli laqueis facito esse nos liberos; et tuis nos Martyribus post transitum adsocia coronandos. R\. Amen.

Per misericordiam, etc.

Antiphona 3. Sanctis tuis, Domine, magna erat lux; P. Propter quod igni ardentem columnam ducem  habuerunt. Alleluia, alleluia. u\. Beati immaculati in uia: qui ambulant in lege Domini. P. Propter quod. u\. Gloria, et honor, etc. P. Propter quod.

Oratio. Magna, Domine, Sanctis tuis est lux, dum te in nocte huius seculi ignem ardentem columnam habere merentur, qua et inluminantur, quid faciant; et adiuuantur, ut intellecta perficiant: Presta ergo nobis obtentu Martyrum tuorum; ut luminis tui ducatu tenebrosum seculi huius iter agentes, ad ethereas mansiones perueniamus felices. R\. Amen.

Per misericordiam.

R\. Probasti nos Deus: igne nos examinasti, sicut examinatur argentum: Posuisti tribulationes in dorso nostro. Transiuimus per ignem et aquam: P.  Et induxisti nos in refrigerium. u\. Saluasti enim nos, Deus, ex affligentibus nos: et eos, qui nos oderunt confudisti. P. Et induxisti. u\. Gloria, et honor. P. Et induxisti.

Oratio. Deus, qui probatione solita pietatis probare Sanctos tuos uoluisti in terris: nec plus eos tentari permittis, quam quod in eis donum tolerantie adesse conlatum tuo munere prespicis: erue nos ab omni tentatione, que nostram possit obruere mentem: ut placito tibi famulatu fideliter seruientes, sic nos tentari permittas, ut tentatio ipsa non nos in confusionem erroris, sed in amplexum ueritatis ualenter adstringat. R\. Amen.

Per

 Antiphona 1. Sanctis tuis, Domine, magna erat lux. P. Eo quod ignem urentem columnam ducem habuerunt in nocte. u\. Inuocabant Dominum, et ipse exaudiebat eos: in columna nubis loquebatur ad eos. P. Eo quod. u\. Gloria, etc. P. Eo quod.

Oratio. Deus, qui Sanctos tuos multiplicibus tormentis hominum subdere uoluisti, ut haberent de patientia lucrum, de passione tropheum; erue nos a suppliciis inferorum, ut et hic nos deuotio tibi beneplacita iungat, et in futuro fides, qua te credimus, in eternis sedibus introducat, R\. Amen.

Per misericordiam.

Antiphona 2. Quanta malignatus est inimicus in Sanctis tuis: et gloriati sunt qui te oderunt in medio atrio tuo. P. Eleua manum tuam, Domine, in superbia  eorum in finem. u\. Incenderunt igni sanctuarium tuum: in terra polluerunt tabernaculum nominis tui. P. Eleuauerunt. u\. Gloria. P. Eleuauerunt.

Oratio. Domine Iesu Christe, cuius potentia sancti Martyres tui rotantem ignis impetum extinxerunt, et iustitiam operati sunt; peccatoribus nobis fauorem tue pietatis indulge: ut per fidem, qua Sancti regna uicerunt, per eam nos peccatores celeste mereamur obtinere consortium. R\. Amen.

Per.

[CCIII] Antiphona 3. Sancti tui, Domine, quasi oues exultauerunt, P. Glorificantes te; quia liberasti eos. u\. Domine, in lumine uultus tui ambulabunt, et in nomine tuo exaltabunt tota die: et in tua iustitia  exultabuntur. P. Glorificantes. u\. Gloria, et honor Patri. P. Glorificantes.

Oratio. Deus, qui ineffabili splendore pia tuorum martyrum pectora repleuisti, coronas tuo munere refulgentes, quasi ut hic ex passione spei gratia mercauerunt, illic a te percipere in munere mererentur: fac, nos splendere et lucere de beneplacita tibi dulcedine proximorum, et dignitate operum perfectorum: ut, etsi effusione sanguinis coronas non meremur accipere, ex fructu dilectionis uere perpetuam mereamur apud te obtinere hereditatem. R\. Amen.

Per misericordiam.

R\. Beati oculi, qui uident, que uos uidetis; et aures, que audiunt, que audistis, quia in multis tribulationibus mecum permansistis, dicit Dominus. P.  Amen dico uobis, quia uobis datum est nosse mysterium regni celorum, et nomina uestra scripta sunt in celo. Alleluia. u\. uenite benedicti Patris mei, possidete uobis regnum paratum a constitutione mundi. P. Amen dico uobis. u\. Gloria. P. Amen.

Oratio. Adesto nobis, Omnipotens Deus, sanctorum tuorum Fructuosi Agurii, et Eulogii triumphalem celebrantibus diem, et letitiam spiritualium tribue gaudiorum concedens eorum intercessione sepultis requiem, offerentiumque tibi corporibus sospitatem: quorum sic fides membris igne decidentibus arsit, ut sentirent corruptibilis nature defectum, et nescirent celestis animi mutare propositum, R\. Amen.

Per.



In Laudibus.


Ad Canticum. Antiphona. Diligentes te, Domine, sicut sol in ortu suo resplendens, ita rutilant.

Canticum. Qui sponte. fol. CLXIII.

Ad Benedictus. Antiphona. Tres pueri iussu regis in fornacem missi sunt; non uerentes flammam igni, dicebant: Benedictus es. u\. Hi tres, quasi ex uno ore decantabant regi magno, dicebantque: Benedictus es.

Canticum. Benedictus es, Domine. fol. 6.

Sono. Dum succenderetur fornax. Quere retro in istis uesperis precedentibus.

Lauda. Laudate Dominum de celis Alleluia, alleluia: laudate eum in excelsis. Alleluia. Psalmus CXLuIII.


 Prophetia. Lectio libri Sapientie Salomonis .

R\. Deo gratias.

Passi sunt iusti digna tormenta, et per multitudinem bestiarum exterminati sunt. Pro quibus tormentis bene disposuisti populum tuum, quibus dedisti concupiscentiam delectamenti sui, nouum saporem, escam parans eis ortygometram: ut illi quidem concupiscentes escam propter ea, que illis ostensa et missa sunt, etiam a necessaria concupiscentia auerterentur. Hi autem in breui inopes facti, nouam gustauerunt escam. Oportebat enim illis quidem sine excusatione superuenire interitum exercentibus tyrannidem: his autem tantum ostendere, quemadmodum inimici illorum exterminarentur. Etenim dum  peruenit illis seua bestiarum ira, morsibus peruersorum serpentium exterminabantur. Non in perpetuum permansit ira tua, sed ad correptionem in breui turbati sunt, signum habentes salutis ad commemorationem mandati legis tue. Qui enim conuensus est, non per hoc, quod uidebat, sanabatur. sed per te omnium Saluatorem. R\. Amen.



Hymnus.



   Felix Tarraco, Fructuoso uestiris
Adtolit caput ignibus chorus
Cum Leuitis geminis procul relucens:
His piis nos Deus adspicit benignus.

   Arcem quandoquidem potens Iberam
Trino Martyre Trinitas coronat:
 Ardens Agurius capescit ethera;
Necnon Eulogius, simul supernum

   Christi lucidus ad sedile tendit.
Dux et preuius, et magister illis
Ad tantum decus, ex Episcopali
Clarus nomine Fructuosus ibat.

   Accitus quia Presidis repente
Iussu, uenerat ad forum Sacerdos,
Leuitis comitantibus duobus:
Inde ad carceream uiros catenam

   Pastus sanguine carnifex trahebat:
Gaudet currere Fructuosus ultro.
Ac, ne quis socios timor feriret,
Preceptor uehemens eundo firmat,

   Incenditque fidem calore Christi.
 Mecum state uiri: uocat cruentus
[CCIu] Ad penam coluber Dei ministros:
Ne mors terreat, en parata palma.

   Carcer Christicolis gradus corone est,
Carcer prouehit ad superna celi,
Carcer conciliat Deum beatis:
His dictis, adeunt specum reorum.

   Exercent ibi mysticum lauacrum,
Et purgamen aque: stupent tenebre.
Sex hic continuis latent diebus,
Tandem stant trucis ad tribunal hostis.

   Fratres tergeminos tremunt cataste.
Iudex Aemilianus imminebat,
Atrox, turbidus, insolens, profanus
Aras demoniacas coli iubebat.

    Tu, qui Doctor, ait, seris nouellum
Commenti genus, ut leues puelle
Lucos destituant, Iouem relinquant:
Damnes, si sapias, Augusti dogma.

   Iussum est Cesaris ore Galieni,
Quod princeps colit, ut colamus omnes.
Hec fanti, placidus refert Sacerdos:
Aeternum colo principem, dierum

   Factorem, Dominumque Galieni,
Et Christum Patre prosatum perenni,
Cuius sum famulus, gregisque Pastor.
Subridens ait ille: Iam fuisti.

   Nec differt furor, aut refrenat iram,
Seuis destinat ignibus cremandos:
Exsultant, prohibentque flere uulgum.
 Quosdam de populo uidet sacerdos

   Libandum sibi poculum offerentes:
Ieiunamus, ait, recuso potum;
Nondum nona diem resignat hora:
Numquam conuiolabo ius dicatum,

   Nec mors ipsa meum sacrum resoluet:
Sic Christus sitiens Crucis sub hora
Oblatum sibi poculum recusans
Nec libare uolens, sitim peregit.

   Intrant interea locum rotunda
Conclusum cauea, madens ferarum
Multo sanguine, quem furor frequentat,
Cum spectacula perstrepunt cruenta.

   Ac uilis gladiator, ense duro,
Percussus cadit, et fremit uoluptas,
 Hic flammante pyra, niger minister
Ardens supplicium parare iussus,

   Construxit fascibus rogum supremis:
Qui cum corpora concremanda soluit,
Feruentes animas amore lucis,
Fracto carceris expediret antro.

Certant officiis pii sodales:
Plantis calciamenta dissolutis,
Pronus detrahere studebat unus.
Sed sanctus uetat ora Fructuosus

   Inclinata premi: facessite, inquit,
Ne nostram grauet obsequela mortem.
At quin ipse meos pedes resoluam,
Ne uestigia prepedita uinclis

    Tardis gressibus inruant in ignem.
Cur lamenta rigant genas madentes?
Cur uestri memor, ut fiam, rogatis?
Cunctis pro populis rogabo Christum.

   uix hec ediderat, relaxat ipse
Indumenta pedum, uelut Moyses,
Quondam fecerat ad rubum propinquans:
Non calcare sacram cremationem,

   Aut adstare Deo prius licebat,
Quam uestigia pura figerentur.
Stabat calce mera: resultat ecce
Celo spiritus, et serit loquelam,

   Que cunctos tremefecit audientes.
Non est, credite, pena, quam uidetis,
Que puncto tenui citata transit;
 Nec uitam rapit illa, sed reformat.

   Felices anime, quibus per ignem
Celsa scandere, contigit Tonantis!
Quas olim fugiet perennis ignis.
Hec inter rapidis focos crepantes

   Intrant passibus, et minantur ipsi
Flammarum crepitantibus caminis.
Nexus denique, qui manus retrorsum
In tergum renouauerant reuinctas,

   Intacta cute decidunt adusti.
Non ausa est cohibere pena palmas
In morem Crucis ad Patrem leuandas:
Soluit brachia, que Deum precentur.

   Priscorum specimen trium putares,
Quos olim Babylonicum per ignem
 Cantantes stupuit tremens Tyrannus.
Illis sed pia flamma tunc pepercit

   Nondum tempore passionis apto,
Nec mortis decus inchoante Christo.
Hos, cum diffugeret uaporeus ardor,
Orant, ut celer ignis aduolaret,

   Et finem daret anxiis periculis.
Exorata suos obire tandem
Maiestas famulos, iubet caducis
Missos corporibus, sibique reddi.

   uidit Presidis ex domo Satelles
Celum Martyribus patere apertum,
Insignesque uiros per astra ferri.
Quin, et filiole monens herili

    Ostendit sceleris notam paterni,
Celo uiuere, quos ferus peremit.
Hec tum uirginitas palam uidere
Perfidum meruit parentem cecum,

   Ut crimen Domini domus timeret.
Tunc corporibus sacris fauille,
[CCu] Et perfusa mero leguntur ossa,
Que raptim sibi quisque uindicabat.

   Fratrum tantus amor domum referre
Sanctorum cinerum dicata dona,
Aut gestare sinu fidele pignus.
Sed et reliquias resuscitandas,

   Et mox cum Domino simul futuros,
Discretis loco diuidant sepulchris:
Cernui niueis stolis amicti
 Mandant restitui, cadaueraque claudi,
Mixto marmori puluere sacranda.

   O triplex honor, o triforme culmen,
Quo nostre caput excitatur urbis,
Cunctis urbibus eminens Iberis,
Exultare tribus libet Patronis:

   Quorum presidio fouemur omnes
Terrarum populi Pyrinearum.
Circumstet chorus ex utroque sexu,
Heros, uirgo, puer, senex, anicla:

   uestrum psallite rite Fructuosum,
Laudans Agurium resultet hymnus,
Mixtis Eulogium modis cequans,
Reddamus paribus pares Camenas.

    Hinc aurata sonent in arce tecta.
Blandum littoris extet inde murmur,
Et carmen freta feriata pangant.
Olim tempus erit ruente mundo,

   Quum te Tarraco Fructuosus acri
Soluet supplicio tegens ab igne.
Fors dignabitur, et meis medelam
Tormentis dare, prosperante Christo,
Dulces Hendecasyllabos reuoluens,
Atque tripudians celo admixtus Chorus
Per secula uiuens in ethera.

   Aeterno Genitori gloria, Christo
Semper genito sit tibi semper,
Compar Spiritui; qui Deus unus
Polles perpetuis inclyte seculis.
       Amen.

Supplicatio. Oremus, mutatis nominibus, f. CLXII.

Capitula. Christe, Dei Filius, qui et tribus in camino positis pueris liberator mirificus adfuisti; et tribus his martyribus Fructuoso, Agurio, et Eulogio, probatis ignibus claruisti: dum et illis paratam camino mortem euadere, et istis coronas inuenire, flammis corpora extinguentibus, concessisti: prebens in utrisque discreta gratiarum officia, dum et illos ignis non tangeret, et istos adtingens facilius coronaret: suspendens ab illis mortem, consumens in istis laudabilem passionem; utrorumque uotis obsequenti famulatu ignis ipse deseruiens, dum et ab illis, ne morerentur, recederet; et ad istos, ut corona preoptata ueniret: da nobis, ut in utrorumque  sanctitate letantes, sic uictorias Martyrum celebremus, ut infinita cum eis letitia gaudeamus.

Pater noster. Liberati a malo.

Lauda. Columnam ignis. Fol. CXCIX.

Benedictio. Christus Dominus, qui Fructuosum Episcopum cum suis Diaconibus examinatos igne perduxit ad regnum, liberatos uos a camino libidinum heredes efficiat regni Celorum. R\. Amen. Et qui corporum illorum cineres, usurpatos a fratribus, uno in loco tumulandos uoluit congregare, ab unitate uos non diuidat sancte matris Ecclesie: R\. Amen. Ut eum inter flammas concupiscentie liberatorem mereamini inuenire, in quo illi post esuriem meruerunt inuenire refectionem. R\. Amen.

 Per misericordiam.

In nomine Domini.



DIE XXII IANUARII. IN FESTO SANCTI uINCENTII LEuITAE ET MARTYRIS.



Ad uesperum.

Lauda. Sperauit anima mea. Fol. CLuI.

Sono. Spes mea tu es, portio mea in terra uiuorum. P. Respice Deus ad orationem meam. Alleluia. u\. In conspectu Domini effundam orationem meam, tribulationem meam ante ipsum pronuntiabo. Cum defecerit a me spiritus meus, et tu cognouisti Domine. P. Respice. u\. Domine in uia ista, per quam ambulabam, absconderunt muscipulam mihi. Intendebam in dexteram, et uidebam: et non erat, qui recognosceret me. P. Respice Deus. u\. Fuga mea a me periit, nec est qui  querat animam meam. Domine clamaui ad te: P. Respice Deus.

Dominus sit semper. R\. Et cum.

Antiphona 1. Libera me Domine de luto, ut non inheream: eruar ex his qui oderunt me. P. Et de profundo aquarum. Non me dimergat tempestas aque, nec obsorbeat me [CCuI] profundum. u\. Saluum me fac Deus: quoniam introierunt aque usque ad animam meam. P. Et de profundo. u\. Gloria, et honor. P. Et de profundo.

Oratio. Deus, qui multis passionum generibus mirifice uincentem uincentium coronasti, liberans illum ab omni exitio tormentorum, ut uestigia eius, que luto non inheserant uitiorum, mirifice calcarent omne crudelitatis supplicium: ne aquarum obsorberetur  profundo, qui mente seculum calcans, iam heres esset proximus celo: prebe nobis precibus tanti Martyris, nec luto uitiorum adtingi, nec profunda desperationis uoragine operiri; sed candida conscientie libertate decori tibi presentemur in die iudicii. R\. Amen.

Dominus sit. R\. Et cum.

Antiphona. Ego in laboribus multis fui, et in carcere. Ter uirgis cesus sum, nocte et die in profundo maris fui; P. Et ex his omnibus liberauit me Deus, qui est benedictus in secula. u\. Multiplicati sunt super capillos capitis meis, qui oderunt me gratis. P. Et ex his omnibus. u\. Gloria, et honor. P. Et ex his omnibus.

Dominus sit. R\. Et cum.

 Lauda. Circumdederunt me aque usque ad animam: Alleluia. P. Pelagus undique me uallauit; in medio mare nouissime liberasti me Domine. Alleluia, alleluia, alleluia. u\. De profundis clamaui ad te Domine: Domine exaudi uocem meam. P. Pelagus undique. u\. Gloria, et honor. P. Pelagus.



Hymnus.



   Adest miranda passio
Leuite Sancti martyris,
Cui clara uirtute flagrans
Corona uincenti datur.

   Beatus ille spiritus,
Quem post triumphum prelii
Post uincla dira carceris
 Celestis aula suscipit.

   Omnes mirantur perpetim
Post factum cruorem Martyrem,
Quem testularum fragmina
Mucrone acuto uulnerant.

   Dolore nullo frangitur
Nullaque pena uincitur,
Flammas ferens per ungulas
Robusta permansit fides.

   Ex hinc reponunt mollibus
Christi fidelem militem
Carnis relicto pondere,
Ad astra migrat Spiritus.

   uesanus Imperator feris
Iactum cadauer mandat:
 Custode Coruo, corpore
Fames lupina pellitur.

   Grauis Tyrannum excitat
Furor, iubetque Martyrem
Insutum paruo eculeo
Ponti profundo immergere.

   Honor summus tunc redditur,
Iubente Christo, littori;
Refectis undis leuibus
Preuenit omnes remiges.

   Tu solus o bis inclyte,
Solus brauii duplicis
Palmam tulisti, tu duas
Simul parasti laureas.

   Adesto nunc, et percipe
 uoces precantum supplices,
Nostri reatus efficax
Orator ad Thronum Patris.

   Per te, per illum carcerem
Honoris augmentum tui,
Per uincla, flammas, ungulas,
Per carceralem stipitem,

   Per fragmen illud testeum,
Quo parta creuit gloria,
Per quem trementes posteri
Exosculamur lectulum.

   Miserere nostrarum precum,
Placatus ut Christus suis
Inclinet aurem prosperam;
 Noxas nec omnes imputet.

   Si rite solemnem diem
ueneremur ore, et pectore
Si sub tuorum gaudio
uestigiorum sternimur:

   Paulisper huc inlabere,
Christi fauorem deferens,
Sensu grauati ut sentiant
Leuamen indulgentie.

   Sic nulla iam restat mora,
Quum excitatam nobilis
Carnem resumat spiritus,
uirtute perfunctam pari.

   Ut que laborum particeps,
Commune discrimen tulit,
 Sit et coheres glorie
Cunctis in euum seculis.

   Presta Pater piissime,
Patrique compar Unice,
Cum Spiritu Paraclito,
Regnans per omne seculum.
   Amen.

[CCuII] Supplicatio. Oremus. mutato nomine. folio CLXuII.


Capitula.

Adest, Domine, testis tui solemne illud, atque famosissimum festum, quod annuis recursibus mortalium obtutibus presentatur, in quo hic uincentius martyr tuus mirabiliter uincens, et solo probatus et pelago, nec terrenis suppliciis uincitur, nec marinis  gurgitibus compeditur, uincens et tenebras pariter et catenas: dum predicator luminis nec uinculorum uincitur penis, nec tenebrosis remoti carceris superatur angustiis; sed potius, qui uere confessus nomen fuerat ueritatis, in ueritate famulantia sibi uideret celestis obsequia lucis: Qui ergo deuoti annua deuotione tanti Martyris solemne festum suscipimus, quesumus, ut susceptionis huius apud te premio muneremur, quo memorati Martyris interuentu remoueas a nostris finibus plagam, et totius nocibilitatis incommoda: quo et prouentus frugum placidos terra parturiat, et anime nostre diuinis fonte uirtutibus concalescant: ut expulsis tenebrarum operibus in tuo Christe lumine cuncta superantes aduersa, et hic et in futuro gaudia nobis in commune exoptata  proueniant; qui nos orare prestas, et dicere:

Pater noster. Liberati a malo. fol. 2.

Benedictio. Christus Dominus, qui uiriliter uincenti uincentio, tenebroso adsistenti in carcere, et lumine est infusus et munere, sic luce sua nos uisitet, ut eterni muneris conlatione ditificet; R\. Amen. Quique illi refulsit inter tenebras carceris, inlucescat in cordibus uestris ad euadenda future supplicia ultionis: R\. Amen. Ut, qui ipso uocabulo sui nominis uictor comprobatus est, passionis sue nos precibus consortes efficiat in celestibus regnis. R\. Amen.

Per.

Lauda. Dilectio tua sicut fons uite permanet: P. Et sapientia tua uelut ornamentum aureum. Alleluia,  alleluia, alleluia. u\. Non det in commotionem pedem tuum: neque dormi et qui custodit te. P. Et sapientia. u\. Gloria, et honor. P. Et sapientia.

Oratio. Deus, qui mirabiliter uincenti uincentio daturum te manna absconditum promissisti, ut qui mortalium deuicerat genera tormentorum, immortalitatis utique munere ditaretur; concede nobis meritis eius, qui te fide nomine et passione secutus est, ut nomen nouum, quod nobis in Christianitatis titulo est conlatum, et in hac uita possessionem bonorum operum nouam nobis adcumulet, et in futuro eternum nobis regnum, et gaudium preparet sine fine. R\. Amen.

Per misericordiam.

In nomine Domini.



Ad Matutinum.


Antiphona. Labia mea Domine aperies: et os meum annuntiabit laudem tuam. Psalmus L.

Oratio. Exultent Domine. fol. CLXXX.

Antiphona 1. Probasti me Domine quasi aurum. Posuisti tribulationes in dorso meo. P. Transiui per ignem et aquam: et induxisti me in requiem. u\. Introibo in domum tuam cum holocaustis: reddam tibi uota mea, que distinxerunt labia mea. Et locutum est os meum, in tribulatione mea. P. Transiui. u\. Gloria, et honor, P. Transiui.

Oratio. Benedicimus te, omnipotens Deus, qui beatissimum uincentium martyrem tuum, sicut quondam tres pueros, ab ignis incendio liberasti: cum eius utique membris adhibita flamma, et si esset  que exureret, non tamen esset que uinceret; eius ergo precibus rorem misericordie tue nostris infunde uisceribus, ut madefacto igne carnalis incendii, flamma in nobis tepescat peccati: que et si a nobis naturaliter non desistat, quesumus, ne fragilitatem nostram materialiter succensam comburat; sed ita gratia nature subueniat, ut quod origine caremus, munere restinguere ualeamus. R\. Amen.

Per misericordiam.

Antiphona 2. Protector tuus ego sum, noli timere, dicit Dominus. Si transieris per ignem, non comburet te. P. Flumina non concludent te, quia tenebo manum tuam. u\. Per diem sol non uret te; neque luna per noctem. P. Flumina. u\. Gloria, et honor. P. Flumina.

 Oratio. Christe Filius Dei, protector beatissimi uincentii martyris gloriosi, qui eius manum mirabiliter auxilii uice sustentans, nec flammis aduri, nec aquis passus es superari; da nobis, ut nec ignes libidinum nos in quocumque contaminent, nec flamina odiorum in quocumque conturbent: sed [CCuIII] protectionis tue dextera, qua testis tuus adiutus est, ut marina superaret discrimina; nos quoque adiuuemur, ne futuram ueniamus in penam. R\. Amen.

Per.

Antiphona 3. Tamquam unum ex principibus elegit me Dominus, et ut uirum fortem constituit me in prelium. P. Dedit mihi Dominus stolam candidam, et ornauit me corona. u\. Benedictus Dominus Deus  meus, qui docet manus meas ad bellum, digitos meos ad prelium. P. Dedit mihi Dominus. u\. Gloria, et honor. P. Dedit mihi.

Oratio. Omnipotens Deus, qui Martyrem tuum eterno nomine munerasti, et eum ex principibus in passione elegisti; ut qui causa nominis tui blasphemantem sustinuisset inuidiam, in tuo nomine laudantium sumeret obsequelam, et ornares illum corona: tribue ergo exultantibus famulis indefessum triumphantis auxilium, ut intercessione sedula reformet male scissa indumenta baptismatis, quem pro te dimicantem martyrii cruore respersa stola induisti decoris. R\. Amen.

Per misericordiam.

Probasti me, Domine, sicut probatur argentum.  Posuisti tribulationes in dorso meo: transiui per ignem et aquam: et induxisti me in requiem. Introibo in domum Domini, P. Qui exaudiuit deprecationem meam. u\. uenite, et audite, et narrabo uobis, omnes qui timetis Deum, quanta fecit anime mee. P. Qui exaudiuit. u\. Gloria, et honor. P. Qui.

Oratio. Deus, qui probatione solita pietatis probari Sanctum tuum uoluisti in terris, nec plus eum tentari permittis, quam quod in eum donum tolerantie adesse conlatum tuo munere prespicis; erne nos ab omni tentatione, que nostram possit obruere mentem: ut placito tibi famulatu fideliter seruientes, sic nos tentari permittas, ut tentatio ipsa non nos in confusione meroris, sed in amplexu ueritatis ualenter adstringat. R\. Amen.

 Per misericordiam.

Antiphona 1. uocaui te nomine tuo, dicit Dominus. Si transfretaueris aquas, flumina te non concludent. P. Et si per ignem transire ceperis, flamma non ardebit in te. u\. Labores fructuum tuorum manducabis: beatus es, et bene tibi erit, P. Et si per ignem. u\. Gloria, et honor. P. Et si per ignem.

Oratio. Domine Iesu Christe, qui tuum esse uincentium martyrem ex nomine ipso pronuncias, dum tibi utique uicit, pro tuo nomine militans, et in transfretatione aquarum, et combustione ignium: dum illi adesse dignaris, insuperabilem illum in ipsis passionibus tuo reddis auxilio; quesumus pietatem tuam, protegas supplicationibus nostris, ut qui in illo uicisti pondus aque, et flammas a nobis  eternorum ignium extinguas. R\. Amen.

Per misericordiam.

Antiphona 2. Perfectio, et doctrina uiro sancto tuo, quem probasti Domine in tentatione. Ponent thymiama in conspectu tuo: P. Et adolebit incensum super altare tuum. u\. Desiderium anime eius tribuisti ei: et uoluntate labiorum eius non fraudasti eum. P. Et adolebit. u\. Gloria, et honor Patri. P. Et adolebit.

Oratio. Domine Iesu Christe, qui es Ecclesie tue caput, presta, ut uincentius beatissimus martyr tuus in corpore Ecclesie constitutus, qui tunc membra pro capite dedit, nunc Caput pro membris adire non cesset; Capitique proximus regat totum.  et protegat corpus: id impendens uberius, quod se exultat obtinuisse felicius. R\. Amen.

Per misericordiam.

Antiphona 3. Qui habet aurem, audiat quid Spiritus dicat Ecclesiis: P. uincenti dabo edere de ligno uite, quod est in paradiso Dei mei. u\. Manus enim mea auxiliabitur ei: et brachium meum confortabit eum. P. uincenti. u\. Gloria, et honor. P. uincenti.

Oratio. Domine Iesu Christe, qui beatissimo martyri tuo uincentio obedientie aurem tribuere dignatus es, qua salubri cordis intellectu agnosceret, quid sibi Spiritus diceret; da nobis meritis eius, edere de ligno uite, et fructum capere hereditatis perpetue: ut ciues Paradisi tui mereamur existere;  qui tui nunc Martyris incolimus deuotissime passionem. R\. Amen.

Per misericordiam.

R\. uocaui te nomine tuo: meus es tu. Si transfretaueris aquas, ego tecum sum, nec flumina te concludent: P. Per ignem si transire ceperis, flamma non contaminabit. u\. Et dedi homines pro te, et populos pro anima tua. Noli timere, serue meus rectissime, [CCIX] quem elegi. P. Per ignem. u\. Gloria, et honor. P. Per ignem.

Oratio. Omnipotens Dominus, qui beatissimum uincentium martyrem tuum passionis stimulis, quasi minantium fluctuum cumulis, probari, non obrui, permisisti: cum eum dimicantem nec pena superaret, nec immersum unda supprimeret: quia ei et illic  adfuisti, ne cruciatibus uinceretur, et hic prestitisti, ut contra naturam fluctibus portaretur; miraculis tantis fidem omnibus presta, ut uota celebrantibus deuotissime conferantur. R\. Amen.

Per.

Antiphona 1. Qui uicerit, et seruauerit usque in finem opera mea, P. Dabo illi potestatem super Gentes, et reget eas in uirga ferrea. u\. Et ponam in mari manum eius: et in fluminibus dexteram eius. P. Dabo illi. u\. Gloria, et honor. P. Dabo illi.

Oratio. Domine Deus, presta propitius; ut beatissimus uincentius martyr tuus uincat suis meritis nostra flagitia, qui non suis, sed diuinis uiribus seuientium potuit superare supplicia: et qui dudum in illis uicit impietatis atrocitatem; in nobis male cupiditatis  superet uoluntatem. R\. Amen.

Per misericordiam tuam, etc.

Antiphona 2. Adpropiate ad me populi, et congregate uos in domum discipline Dei nostri. uidete uincentii gloriam, quoniam propter quod laborauit, inuenit multam requiem: in faciendo eam confirmatus est. P. Letetur anima nostra in misericordia Dei. u\. Magnificate Dominum mecum: et exaltemus nomen eius in unum. P. Letetur. u\. Gloria, et honor. P. Letetur.

Oratio. Unigenite Filius Dei Patris, qui beatissimum uincentium martyrem tuum in tuo nomine laborantem fecisti in misericordia tua letari; quesumus diuinitatis tue potentiam, ut imitamento eius, et uota  nostra pro tuo nomine sint accepta, et nostrorum operum efficientia tibi maneat in omnibus placitura: ut uincentes mundi discrimina, mereamur effici perennis edificii constructura. R\. Amen.

Per misericordiam

Antiphona 3. uincenti dabitur corona uite, et a morte non ledetur; P. Sed dabitur illi stella matutina: u\. Et ego primogenitum ponam illum, et excelsum apud reges terre. P. Sed dabitur. u\. Gloria, et honor. P. Sed dabitur.

Oratio. Deus, qui uincenti uincentio potentialiter semper in cunctis eius et operibus et passionibus claruisti; dum pro his omnibus, et corona illum uite ditificas, et, ut a morte non lederetur, matutine stelle promissione conroboras: que utique resurrectionis  lucem insinuans, matutina proinde uocata, quia noctem fugat, et lucem adnuntiat: dum, depulsa nocte seculi, promittitur sydus muneris sempiterni: huius ergo stelle matutine nos, Domine Iesu Christe, facito compotes esse: ut promissionis tue consolatione letantes, ad fructum iustitie tue mereamur peruenire indemnes. R\. Amen.

Per.

R\ uincenti dabo coronam, et faciam illum columnam in templo Dei: P. Adscribam super eum nomen ciuitatis Hierusalem, et nomen meum nouum. u\. Omnis qui uicerit, faciam illum sedere in throno Patris mei. P. Adscribam. u\. Gloria, et honor. P. Adscribam.

Oratio. Domine Iesu Christe, qui mirabiliter  uincenti huic martyri tuo et coronam de uictoria prestas, et columnam in templo tuo, quasi decorem edificii, futurum esse adsignas: dum ei et coronanda uincendi studia suggeris, et inuictam perseuerantie uoluntatem in passionibus prelargiris; da nobis exemplo eius, et diligendi te uotum equale, et uincendi uoluntatem: ut ita nomen ciuitatis illius noue Hierusalem nostris in pectoribus sit adscriptum, qualiter, dum indesinenter obtutum mentis nostre in illius uisione defigimus, in eius pace perenniter iocundemur. R\. Amen.

Per misericordiam.

In nomine Domini.



In Laudibus.

Ad Canticum. Antiphona. Circumdederunt me aque  usque ad animam: abyssus uallauit me, pelagus cooperuit caput meum. Clamaui ad te Domine, exaudi me.

Canticum. Clamaui ad Dominum. f. 315.

Ad Benedictus. Antiphona. Benedictio Domini in mercedem iusti festinat.

[CCX] Canticum. Benedictus es. fol. 6.

Sono. Proiecerunt me in medio mari: et facta est mihi tranquillitas magna. P. Quia liberasti me Domine de abysso, et misertus es mei. Alleluia, alleluia. u\. Qui conscendunt mare in nauibus, operantes in aquis multis; ipsi uiderunt mirabilia tua. P. Quia liberasti me. u\. Abominatus sum in medio aque: et habitaui in corde maris, et inuocaui te Domine. P. Quia liberasti me. u\. Imperasti procelle, et stetit in  aura: et fluctuate sunt unde maris, et congratulatus sum nimis. P. Quia liberasti. u\. Gloria, et honor. P. Quia liberasti me.

Lauda. Laudate Dominum de celis, Alleluia: laudate eum in excelsis. Alleluia. Psalmus CXLuIII.


Lectio libri Esaie Prophete .

R\. Deo gratias.

Hec dicit Dominus, creans te Iacob, et formans te Isrel: Noli timere, quoniam redemite, et uocaui te nomine tuo: meus es tu. Cum transieris per aquam. tecum ero, et flumina non operient te: cum ambulaueris in igne, non combureris, et flamma non ardebit in te: Quia ego Dominus Deus tuus sanctus Isrel saluator tuus. Ex quo honorabilis factus es in oculis meis, et gloriosus: ego dilexi te, ego dabo homines  pro te, et populos pro anima tua. Noli timere, quoniam tecum ego sum. Hec Dominus dicit faciens et formans te, ab utero auxiliator tuus: noli timere serue meus Iacob rectissime, quem elegi. Effundam enim aquam super sitientem, et fluenta super aridam: effundam enim spiritum meum super semen tuum, et benedictionem meam super stirpem tuam. Et germinabunt inter herbas, quasi salices iuxta fluentes aquas. R\. Amen.



Hymnus.



   Beate Martyr prospera
Diem triumphalem,
Quo sanguinis merces tibi,
Corona uincenti datur.

   Hic te ex tenebris seculi,
 Tortore uicto, et iudice,
Euexit ad celum dies,
Christoque ouantem reddidit.

   Nunc Angelorum particeps,
Nunc lucis insignis stola,
Quam testis indomabilis
Riuis cruoris laueras.

   Cum te satelles Idoli,
Precinctus atris legibus,
Litare diis Gentium
Ferox catenis cogeret.

   Ac uerbo Principum molli
Suadendo blande effudit,
In catastas ne uita
Libera rapta decidat.

    Rex, inquit, maximus Orbis,
Qui sceptra gestat Romulea,
Seruire sanxit omnia
Priscis deorum cultibus.

   uos Nazareni adsistite,
Fidemque et ritum spernite,
Hec saxa, que princeps colit,
Placate fumo, et uictima.

   Exclamat hic uincentius,
Leuita de Tribu sacra
Minister altaris: Deum
Excolimus nos uerum.

   Tibi ista presint numina,
Tu saxa, tu lignum colas,
 Tu mortuorum mortuus
Fias deorum pontifex.

   Nos lucis auctorem Patrem,
Eiusque Christum filium,
Quem solum ac uerum Deum,
Datiane, confitemur.

   Hic ille iam commotior:
Audesne, infelix, ait,
Iussa deorum, et principum
uiolare uerbis asperis?

   Ius est sacratum, et publicum,
Cui cedit humanum genus,
Nec te iubente feruide
Infans periclum permouet?

   Hoc namque decretum cape,
 Aut ara, thure, et cespite
Precanda iam nunc est tibi,
Aut mors luenda sanguine.

   Respondit ille altrinsecus:
Age ergo quicquid uirium,
Quicquid potestatis tibi est,
Palam reluctor, exerce.

   uox nostra que sit accipe:
Et Christus, et Pater est Deus,
Serui huius et testes sumus,
Extorque, si potes, fidem.

   Tormenta, carcer, ungule,
Stridens flammis flamma,
Atque ipsa penarum ultima,
Mors Christianis ludus est.

    uestra insanis uanitas,
Scutumque uestri Cesaris,
Condigna uestris sensibus
Coli iubetis numina.

   [CCXI] Excissa fabrili manu,
Cauis recocta, et follibus,
Que uoce, que gressu carent,
Immota, ceca ligna sunt.

   His sumptuosa a splendido
Delubra crescunt marmore:
His colla mugientium
Percussa taurorum cadunt.

   Adsunt et illic spiritus:
Sunt et magistri criminum,
uestreque salutis aucupes
 uagi, impotentes, sordidi:

   Qui uos latenter incitos
In omne compellunt nefas,
uastare iustos necibus,
Plebem piorum carpere.

   Norunt et ipsi, ac sentiunt
Pollere Christum, et uiuere,
Eiusque iam iam adfore
Regnum tremendum perfidis.

   Clamant patenter denique
Pulsi ex latebris corporum,
uirtute Christi et nomine,
Denique iidem demones.

   His intonantem Martyrem
Iudex profanus non tulit,
 Conclamat: Os obstruite,
Ne plura iactet improbus:

   uocem loquentis claudite,
Raptumque lictores date,
Illum seorsum canibus
Pastum, manusque exercite.

   Infixus in pretorium
Conuitiator sentiat,
Impune ne quos sibi
Diis extruendis iusserit.

   Tibi ergo soli contumax
Tarpeia calcentur sacra?
Tu porro solus obteras
Romam, Senatum, Cesares?

    uinctum retortis brachiis,
Sursum, ac deorsum extendite,
Compago donec ossium
Diuulsa, membratim crepent.

   Post hinc diuersis ictibus
Nudata costarum sunt abdita,
Ut per lacunas uulnerum
Iecur retectum palpitet.

   Ridebat hec miles Dei,
Manus cruentas increpans,
Quod fibra non profunditus
Intraretque artus ungula.

   Ac iam omne robur artium
Euiscerando cesserat,
Nisusque auenis soluerat,
 Fesso lacertorum toro.

   Ast ille tanto letior,
Omni uacantem nubilo
Frontem serenam lumine
Te, Christe, presentem uidens.

   Quis uultus iste, proh pudor!
Datianus aiebat furens:
Gaudet, reuinctus, et prouocat
Tortorem tortus acrior.

   Nil illa uis exercita
Tot noxiorum mortibus
Agone in isto proficit,
Ars idolorum uincitur.

   Sed uos alumni carceris,
Parcite, ait, inuicto,
 Cohil ete paulum dextras,
Respiret ut lassus uigor.

   Per sicca rursus ulcera,
Dum sese cicatrix colligit
Refrigerati sanguinis
Manus resulcans diruit.

   His contra Leuites refert:
Suam tuorum prespicis
Languere uirtutem canum
Age ipse maior carnifex.

   Ostende, quo pacto queant
In recessus rescindere
Manus et ipse intersere,
Riuosque feruentes bibe.

    Erras, cruente, si meam
Te reris penam sumere,
Cum membra morti obnoxia
Dilaniata interficis.

   Est alter homo intrinsecus,
uiolare quem nullus potest:
Liber, quietus, integer,
Exors dolorum tristium

   Hoc, quod laboras perdere
Tantis furoris uiribus,
uas est solutum, ac fictile,
Quouis frangendum modo.

   Quinimo nunc enitere
Illud secare, ac plectere:
Cum perstat intรนs, qui tuam,
 Calcat, Tyranne, insaniam.

   Hunc tu lacesse, hunc distorre
Inuictum, insuperabilem,
Nullis procellis subditum,
Soli hunc subiectum Deo.

   Hec fatur, et stridentibus
Laniatur uncis denuo,
Cui Pretor ore subdolo
Anguinat uerba et sibilat:

   [CCXII] Si tanta callidi pectoris
Predurat obstinatio,
Puluinar ut nostrum inane
Abomineris tangere:

   Saltem latentes paginas,
Librosque opertos deroga,
 Quibus sectam prauam seminas:
In istis crementur ignibus.

   His, Martyr, auditis, ait:
Quem tu maligne mysticis
Minaris ignem litteris,
Flagrabis ipse hoc iustius.

   Nonne scimea celestis
uindex erit uoluntas,
Tanti ueneni interpretem
Linguam perurens fulmine.

   uides fauillas indices
Gomorrheorum criminum:
Sodomite cladis cinis
Testes perennis funeris.

   Exemplar hoc semper tuum est;
 Fuligo quem mox sulphuris,
Bitumen, et mista pice
Imo implicabunt tartaro.

   His persecutor saucius
Pallet, labescit, et statim
Insana torquens lumina,
Spumasque frendens egerit.

   Tunc deinde cunctatus diu,
Decernit extrema omnium:
Ignis, grauati, et luminis
Exerceatur questio,

   Hec ille sese ad munera
Gradu citato prorupit,
Ipsosque pernix gaudio,
 Pene ministros preuenit.

   uentum ad palestram glorie,
Spes certat, et crudelitas:
Luctamen anceps conserunt
Hic Martyr, illic carnifex.

   Serra lectulum regula
Dente frequenti exasperant,
Cum multa carbonum strues
uiuum uaporat halitum.

   Hunc sponte conscendit rogum.
uir sanctus, ore interrito,
Celi et corone conscius,
Celsum tribunal scandere.

   Subter crepante aspergine
Scintillat excursus salis,
 Punctisque feruens stridulis
Sparsimque artus figitur.

   Aruina post hinc igneum
Impressa cratem lambit,
uix unda foris fumida
In membra sensim liquitur.

   Hic interim immotus manet,
Tamquam dolorum nescius,
Tenditque in altum lumina:
Nam uincla palmas presserant:

   Sublatus inde fortior,
Lugubre in antrum truditur:
Ne liber ortus luminis
Animaret altum spiritum.

   Est intus imo ergastulo
 Locus tenebris nigrior,
Quem saxa mersi fornicis
Angusta clausu strangulant.

   Aeterna nox illic latet
Expers diurni sideris.
Hic carcer horrendus suos
Habere fertur inferos.

   In hoc barathrum coniecit
Truculentus hostis Martyrem,
Lignoque plantas inserit;
Diuaricatis cruribus.

   Quin addit ad hec penam nouam,
Crucis pericli artificis,
Nulli tyranno cognitam,
 Nec fando compertam retro.

   Fragmenta testarum iubet
Hirta impolitis ungulis
Acuminata, informia,
Tergo iacentis sternere.

   Totum cubile spiculis
Armant dolore saxisque:
Insomne qui subter latus
Mucrone pulset obuio.

   Hac ille uersatur umbra
Meditare artes, quas struxerat;
Sed Beelzebud callida
Commenta Christus destruxit.

   Nam carceralis cecitas
 Splendore lucis fulgurat,
Duplexque morsus stipitis
Ruptis cauernis dissilit.

   Agnoscit hic uincentius
Adesse, quod sperauerat,
Tanti laboris premium,
Christum datorem luminis:

   Cernit deinde fragmina
Iam testularum, mollibus
uestiri semet floribus,
Redolente nectar carcere.

   Quin et frequenter Angeli
Stant, et loquuntur cominus,
Quorum unus ore augustior
Compellat his dictis uirum:

    [CCXIII] Exurge Martyr inclyte,
Exurge securus tui,
Exurge, et almis cetibus
Noster sodalis adhere.

   Presta Pater piissime,
Patrique compar Unice,
Cum Spiritu Paraclito
Regnans per omne seculum. Amen.

Supplicatio. Oremus Redemptorem. Fol. CLXXXuII.

Capitula. Domine Clementissime Deus, tribue; ut fortissimus uincentius martyr tuus, qui, pro te uiriliterdimicans, tuo munere uicit, ita nobis in tuo nomine iugiter adsit, ut uictor eculei, uictor existat peccati: quotidianas abluat culpas, qui tot tantasque supergressus est penas; ut, qui pro Domino mirificus extitit  triumphator, pro seruis existat magnificus intercessor.

Pater noster. Liberati. fol. 2.

Lauda. Alleluia. Dilectio tua sicut. fol. CCu.

Benedictio. Dominus iehsu Christus, qui potenter uincenti martyri suo uincenti matutinam stellam donauit in munere, et prime resurrectionis et future uos gaudiis ditet; R\. Amen. Et qui eidem uincenti manna dedit absconditum, obtentu eius glorioso uos immortalitatis uestiat indumento: R\. Amen. Ut exemplo memorati martyris et carceres uincentes et flammas; educti e carcere seculi, flammas euadatis eterni supplicii. R\. Amen.

Per misericordiam.

In nomine Domini.


In exeunte uespera.

 Lauda. Sperauit anima mea in Domino.

Sono. Spes mea tu es portio mea. fol. CCu.

Antiphona. uincentius sanctus, ut solis radius splendet, et sicut lilia campi floret. P. Portans odorem suauitatis in conspectu Domini. u\. Domine in uirtute tua letabitur Rex: et super salutare tuum exultabit uehementer. P. Portans. u\. Gloria, et honor. P. Portans

Dominus sit. R\. Et cum.

Lauda. Coronam splendidam sempiternam Alleluia. P. uincenti dabo. Alleluia, alleluia. u\. Manus enim mea auxiliabitur ei, et brachium meum confortabit eum. P. uincenti. u\. Gloria, et honor P. uincenti.

Hymnus. Adest miranda passio.

 Supplicatio. Oremus Redemptorem. fol. CLXXXuII.

Capitula. Deus, qui Leuitam tuum uincentium tanto uirtutum munere decorasti, ut ministerii sacri fretus officio, Filium tuum Dominum nostrum secuturus in passione, eiusdem Christi tui calicem ministraret prius credentibus in salutem: tu nos facitu coram te digne tractare suscepta ministeriorum officia, quorum gestandam suscepimus obsequelam, quo martyr tuus uincentius diuino auctus spiritu persequentem Datianum obiectibus duris adgreditur, cum contra ualerium Episcopum suum leuiter musitasse conqueretur: meritis suis tribuat omnibus in hac uita feliciorem excursum, in futuro regnum beatitudinis infinitum: ut sicuti eum inter penas suscepisti te confitentem; ita nunc iubeas exaudire pro  nobis orantem, cum ad te proclamauerimus e terris.

Pater noster. Liberati a malo. fol. 2.

Benedictio. Deus, lumen eternum, qui noua luce martyri suo uincentio posito refulsit in carcere, inlucescat in cordibus uestris ad eternam remunerationem: R\. Amen. Et qui corpus eius in medio mari demersum marinis gurgitibus reuocauit ad littus, reuocet uitam uestram ab interitu, et noxiis actibus: R\. Amen. Quique, coruo obsequente, dilatauit predicti Martyris gloriam, deuotionem uestram solita propitiatione suscipiat. R\. Amen.

Per.

Lauda. Alleluia. Dilectio tua sicut fons uite permanet.

Oratio. Deus qui mirabiliter. fol. CCuII.



DIE XXu IANUARII. IN FESTO SANCTI BABILAE EPISCOPI, ET TRIUM PUERORUM.



Ad uesperum.

Lauda. Exortum est in tenebris. Sono. Iustorum anime. fol. CLXII.

Antiphona. Iusti epulentur, et exultent in conspectu Domini, P. Et delectentur in letitia. u\. Salus autem iustorum a Domino: et protector eorum est in tempore tribulationis. P. Et delectentur. u\. Gloria, et honor. P. Et delectentur.

[CCXIu] Lauda. Iusti iocundentur Alleluia, P. Et letentur, Alleluia, alleluia. u\. uox letitie, et salutis in tabernaculis iustorum. P. Et letentur. u\. Gloria, et honor. P. Et letentur: Alleluia alleluia.



Hymnus.



   O Sacerdotum inclyta corona,
Atque coruscum Leuitarum ordo,
Clero adscito, precinamus hymnum
      Mente benigna.

   Formam exempli Babilas Antistes
Nobis tenendam dimicans impressit:
Ne templi Dei ostia pandamus
      Callido hosti.

   Hic uir uirtute fidei munitus
Antiochenam dum regeret arcem,
Spreuit profanum atriis sanctis
      Numerianum.

   Illico captus sistitur tyranno,
In fola uerus Christo immolandus:
 uersutiosa abdicat asserta,
      uera utendo.

   Reputans namque dogmata peruersa,
Rerum fatetur omnium Auctorem,
Celsi Parentis ceternam prolem,
      Orbem creasse.

   Aris hortatur demonum litare,
Spernens arctatur uacis catenarum,
Colo grauatur pondere bolarum,
      Compede pede.

   Fit gregi pastor magnum documentum,
Urbi mostratur ueluti contemptus:
Hinc ouans defert Christo uota laudum
      uictor insignis.

   Fictilem uicit ratiocinando;
 uanas perdocet liberales artes;
Indicit sensum potius disertum
      Trium puerorum,

   Soboles sequens genitrix, quos mittit
Agonizandos Presule cum almo:
Qualia pati Patrem et Magistrum
      Eumdem dicunt.

   Hic quippe parens uerus ut Abraham est,
Hostia qui se tribus cum Pueris
Obtulit sacra stipitis in ara
      Regi polorum.

   Inter insontes lotis ulnis ambit
Sacrum altare stipiti elatus,
Dira dum perfert uincla uel tormenta,
      Comitans docet.

    Simul confessi nomen Trinitatis,
Sustinent simul lacerantem ictus;
Sed rapuere ab hoste tropheum
      Dono diuino.

   Ad perimendum postmodum producti,
Alacres pergunt, carmen precinentes
Tripudii psalmi, ultricem quadragenum,
      uoce sonora.

   Tunc Presul plebem contestans affatur;
Ita ut esse uinclis oneratus,
Ad confundendum iudicem profanum
      Sepeliretur.

   Paruulos quoque Babilas litandos
Patri adsignat ense uerberandos;
 Quorum agonem pulchrius consumat
      Sanguine fuso.

   Quique concepti urna sepulchrali,
uigent perenni memoria passi,
Sede promissa potiti in arcem
      Diademate.

   Bino in ipsis munere per ipsos
Obtines missos, ciuitas quesita:
Nimium gaude, glorians in Christo
      Iubilo magno.

   Hic obsequenda membra rediuiua
Possidet; sursum animas uictrices
Stolis indutas candidis, fulgentes,
      Palmas gerentes.

   Inde Redemptor cerne de supernis
 Ratem redempti gregis, incubantem
Secli in mare, turbina impulsantem
      Tentationum.

   Dextere tue auxilium prebe,
Eamque cunctis a malis defende:
Tecum uicturam uehens in supernis
      Aeuo perenni.

   Gloria summa, Christe, tibi semper,
Simul cum Patre, Spirituque Sancto:
Sit nunc, et semper soli, tibi Deo
      Trino, et uno.
         Amen.

Supplicatio. Oremus Redemptorem, mutatis nominibus, fol. CLXXXuII.

Capitula. Intendite, fratres karissimi, sacerdotis  Babile inconuulse spei uirtutem, triumque Puerorum robustiorem animi fidem, quam ualentem corporis qualitatem; quos predictus doctor egregius gladio continuo percussuros, sacris ulnis congeminando, complectitur; gratias flebiliter referens Creatori, quod eos, quos de manu eius acceperat coronandos, obtulerit illi: Horum igitur exemplum constantie imitantes, mores corrigamus in melius, caritatem teneamus ad inuicem, per dilectionem exceptum ministerium expleamus; et ad seruitutem Dei ceteros inflammemus: Operari iustitiam delectemur, [CCXu] noxia fugiamus, spiritu oremus, atque dicamus:

Pater noster. Liberati, a malo. fol. 2.

Benedictio. Babile precibus soluantur uestra peccata;  cuius uirtute Numeriano domus Dei obserata sunt limina; R\. Amen. Eiusque suffragio animarum uestrarum uos gaudeatis obtinuisse lucrum, cuius documento trium Puerorum societas meruit subire Martyrium: R\. Amen. Ut sicut iidem infantuli, magistro subsequente, gladii pro Christo parili animaduersione truncati sunt; sic uos unita uincti societate, diuinum semper agatis obsequium. R\. Amen.

Per misericordiam.

Lauda. Gaudium sempiternum. fol. CLXII.

Oratio. Presta, Domine, ut dum Sanctorum Babile, et trium Puerorum ueneranda templa suscipimus; ipsi tibi templum puri cordis, et impolluti corporis effici mereamur: atque in domus tue receptaculis  perdurantes, electorum tuorum mereamur esse participes. R\. Amen.

Per misericordiam.

In nomine Domini.



Ad Matutinum.

Antiphona. Da nobis letitiam. Psalmus L.

Oratio. Redde nobis Domine letitiam. Fol. CLXIII.

Antiphona 1. Fecisti Domine in mari uiam, et inter fluctus semitam firmissimam ostendens: P. Quia potens es, transeuntes mare saluare. u\. Iuxta est Dominus his, qui tribulato sunt corde: et humiles spiritu saluabit. P. Quia potens. u\ Gloria, et honor. P. Quia potens es.

Oratio. Noli nos, Domine, nostris onerare ponderibus:  et qui Iudee partibus innotesceris, plurimum deprecamur; ut nostris pectoribus immoreris: et cuius Hierusalem nomen est magnum; intercessione Sanctorum Babile, et trium Puerorum martyrum sit in nostra conuersatione precipuum. R\. Amen.

Per misericordiam.

Antiphona 2. Transierunt mare rubrum, quasi per aridam terram, hec dicit Dominus. Transite, transite: P. Quia ego uos deducam de terra mea. u\. Gaudete iusti in Domino: rectos decet collaudatio. P. Quia. u\. Gloria, et honor. P. Quia.

Oratio. Omnipotens Deus, qui oculos tuos dirigis super iustos, meritis eorum preces nostras dignanter intende: ut et a peccatis nostris uultus uisitatione  purgemur, et numero tuorum misericordie tue munere sociemur.

Antiphona 3. Deus qui glorificaris in concilio Sanctorum, P. Magnus et metuendus es: Alleluia. u\. Lauda Hierusalem Dominum: conlauda Deum tuum Sion. P. Magnus. u\. Gloria, et honor. P. Magnus.

Oratio. Presta Domine, ut dum Sanctorum.

Quere in istis uesperis precedentibus.

R\. In paradiso Dei requiescunt sancti, quorum fructus indeficiens perseuerat, in quo est satietas et medella. P. Supra stellas fulgebunt facies eorum. u\. Fulgebunt iusti, et tamquam scintille in arundineto discurrent. P. Supra stellas. u\. Gloria, et honor. P. Supra.



In Laudibus.

 Ad Canticum. Antiphona. Diligentes te Domine sicut sol in.

Canticum. Qui sponte obtulistis. Ad Benedictus. Antiphona. Sancti et humiles. fol. CLIu. Canticum. Benedictus es Domine. fol. 6. Sono. Salus iustorum a Domino. Lauda. Laudate Dominum de celis. Psalmus CXLuIII. fol. CLXIu. Prophetia. Iustorum anime. fol. CLXuII. Hymnus. O Sacerdotum. fol. CCXIu. Supplicatio. Oremus, mutatis nominibus. fol. CLXXXuII.

Capitula. Deus, Sanctorum gloria, et copiosus misericordia, exaudi plebem tibi supplicem, per Sanctorum te suffragia postulantem: rege nos per alternas temporum uices, et per dispares dierum, ac noctium successiones pari protectione custodi; ut adiuti sanctorum tuorum Babile, et trium Puerorum  martyrum precibus, qui diem hunc per misericordiam tuam prosperum duximus, noctem quoque hanc beneplacita tibi animarum, et corporum puritate ducamus.

Pater noster. Liberati a malo. fol. 2.

Lauda. Laus Domini in Ecclesia Sanctorum. Alleluia. P. Letetur Isrel in eo, qui fecit ipsum. Alleluia, alleluia, alleluia. u\. Cantate Domino canticum nouum: quia mirabilia fecit. P. Letetur. u\. Gloria, et honor. P. Letetur.

[CCXuI.] Benedictio. Beatissimorum martyrum suorum Babile, et trium Puerorum uos Dominus intercessione custodiat: R\. Amen. Sperantium in se necessitates placatus intendat; R\. Amen. Et supplicantium culpas propitiatus omittat. R\. Amen.

 Per misericordiam.

In nomine Domini.



DIE XXuIII IANUARII. IN FESTO SANCTI TYRSI MARTYRIS.



Ad uesperum.

Lauda. Lux orta est iustis. P. Et rectis corde letitia. u\. Gaudebunt iusti cum omnibus Sanctis. P. Et rectis corde.

Dominus sit. R\. Et cum.

Sono. Gaudete iusti in Domino: rectos decet collaudatio. P. Alleluia. u\. Confitemini Domino in cithara: in psalterio decem chordarum psallite Deo. P. Alleluia.

Dominus sit. R\. Et cum.

 Antiphona. Contempserunt Sancti uitam mundi, et peruenerunt ad premium regni, P. Et lauerunt stolas suas in sanguine Agni. u\. Quoniam Deus amat iudicium, et non derelinquet Sanctos suos: in eternum conseruabuntur. P. Et lauerunt. u\. Gloria, et honor. P. lauerunt.

Dominus sit. R\ Et cum.

Lauda. Beati mundo corde, quoniam ipsi Deum uidebunt. P. Alleluia, alleluia, alleluia. u\. Beati, qui custodiunt iudicium, et faciunt iustitias in omni tempore. P. Alleluia. u\. Gloria et honor. P. Alleluia.



Hymnus.



   Exulta nimium, turba Fidelium;
Solemne hodie Martyris inclyti
Est festum: modula carmina fortiter
 In laudem Domini, atque potentiam.

   Celestis patrie gaudia cogitans
Tyrsus, uir pepulit omnia seculi
Sanctus; cum minime crederet in Deum,
Afflatus subito flamine sancto est.

   Seuum conspiciens iudicem, increpat:
Cur sanctos Domini, inquit, atrocior
Penis discrucias ualde crudelibus?
Infelix! Erebi igne cremandus es.

   Illico rabidus tempore presserat
Hostis Cumbricius, membra colentium
In terra Dominum multa perempta sunt,
Sanctorum nitida millia Martyrum.

   Sanctus pro Domino Leucius nititur
Electam animam tradere: potius
 Diuersa genera pertulit innocens
Penarum, cupiens premia celica.

   Athleta pedibus impiger ambulans
Tyrsus, regem ubi reperit impium,
Apprehendens tenuit, admonet, et docet,
Iam falsa ut colere idola temneret.

   Tunc leto simulans ore locutus est:
Te, Tyrse, cupio consilio meo
Adsensum tribuens, ut sacrifices diis;
Ut magnas accipias copias munerum.

   Sanctus, perspicuum est, ait, impie,
Quod totus habitet ille nequissimus
In te nunc coluber prauus, et inuidus:
Cum tali pereas principe horride.

    Gastrum perniciter adfore precipit
Plenum lympha, caput Martyris suffocat:
Corpus, quod superest, fustibus cedere
Nodosis acrius pestifer imperat.

   Sed seruus Domini uoce piissima
De uase miserum iudicem increpat:
Agnosce Dominum, lubrice et inuide,
Cum cernis opera magna et inclyta.

   Turris construitur altius eminens,
Per gyrum gladiis fixis in ordinem
Almus ut fastigio positus decidens
Ense susciperet membra fidelia.

   Magnus tu, Domine, pre diis omnibus!
Multum mirificus in te credentibus!
Prauis muscipula sis! Sanctus in ethera
 Christi glorificat omnipotentiam.

   uictus non ualuit insatiabilis
Seuus terribilis, et noua cogitat
Tormenta, sitiens uincere Martyrem;
Sed Sanctus Dominus conterruit malum.

   Ne Tyrse timeas, sic ait Angelus:
Directus ego sum a Domino Deo
A te supplicia auferam omnia;
Hostemque poteris uincere pessimum.

   Exaudi, Domine. Cogitat impius
Inferre onera, uincula et omnia:
Feruens oleum, plumbum, et ungulas;
Ut Sanctum superet martyrem, et necet.

   Cernens proficere nil suis uiribus,
Sanctum precipitem in mari precipit
 Iactari, uideant ne oculi hominum
Ter dena stadia a littore longius.

   Quam mira, Domine, sunt opera tua!
Adducunt manibus Martyrem Angeli,
Et dulci resonant carmine canticum:
Iudex non meruit cernere Angelos.

   [CCXuII] Debemus penitus facta retexere,
Que sanctis meritis reddiderit bona,
Tribus iudicibus culpa labentibus,
Quos terra repulit mortuos sepius.

   Exorant populi Martyrem; Inquiunt:
Oramus, Domine, precipe protinus;
Terra ut suscipiat corpora iudicum,
Que scatens putrida, uermibus funditur.

   Clementer lachrymas sarculum accipit,
 Designans locum ubi corpora condere
Deberent: ueniam da, Pie poscimus
Martyr; nos humiles credimus in Deum.

   Letentur omnium corda uolentium
Celestis patrie querere gaudia;
Et praui faciant nulla nocentia,
Ut uenti a facie stipula peruolent.

   Te Martyr lachrymis uernule poscimus:
Per te omnipotens Conditor ocyus
Durum quo premimur hoc iugum auferat;
Et letos faciat secla in omnia.

   Iam Summe Domine respice saucium
Delictis populum: dele chirographum;
Et nostrum gemitum cerne propitius,
Dans nobis auxilium tempore congruo

    Defunctis requiem omnibus, Optime
Concede: tempora prospera tribue;
uictum pauperibus; subsidium uiduis:
Omnes percipiant, quod pie postulant.

   Te nostra iubilet gloria perpetim,
Qui solus Dominus trinus et unus est
Iugi imperio secula continens,
Et cuncta dominans omnibus imperans.

   Sit Trino Domino gloria sedula,
Regnum perpetuum, atque potentia;
uirtute solita, qui regit omnia
Sustentans condita pie per secula.
   Amen.

 Supplicatio. Oremus Redemptorem. mutatis nominibus. fol. CLXXXuIII.

Capitula. Auctor lucis, fons luminis, et immensi claritas splendoris, Christe, ingeniti Patris unigenita proles, qui athlete tuo Tyrso perenni fontis lauacro sitienti portitorem luminis nuntium celis destinasti; ut ille eum exterius luminaret, quem ab intus accenderas; ut fieret lucerna pedibus, qui esset lustrator mentis assiduus: arde quesumus in mentibus nostris almo ignis tui feruore, quem te ab arce missurum tuo es pollicitus ore: ut flagrans interius ad exurenda uitia, lustret exterius ad capienda premia sempiterna, piissimus.

Pater noster. Liberati a malo. fol. 2.

Benedictio. Christus Dei Filius, a quo beatissimus  martyr Tyrsus ante est passione fruitus, quam lauacro, ipse nos munificet dono eternitatis, et remuneret premio sempiterno benedictionis: R\. Amen. Et qui illum mari proiectum Angelis uehentibus reportauit ad littus, uos secum adsociet in polorum sedibus letabundos; R\. Amen. Ut illum semper inuocetis Deum et Patrem, quem idem martyr Tyrsus et sub aquis libera inuocauit uoce. R\. Amen.

Per misericordiam.

Lauda. Respexit eos cum tribularentur. fol. CLXuIII.

Oratio. uenientes ad te benedicti Patris tui, Christe Dei Filius, percipere a te regnum, quod eis preparatum esse predixisti ab origine mundi; fac ergo nos etsi immeriti eos adsequi: ut qui beatissimi  martyris tui Tyrsi uel sociorum eius festum incolimus, perenniter cum eisdem Sanctis iocundemur: et sicut idem Martyrem tuum sectoribus serra non permisisti secari; ita nos eius suffragio a gremio matris Ecclesie nulla patiaris occasione diuelli; sed cum benedictis percipiamus regnum, quod Sanctis tuis pollicitus es in eterna secula seculorum. R\. Amen.

Per misericordiam.

In nomine Domini.



Ad Matutinum.

Antiphona. Da nobis letitiam. Psalmus L. Oratio. Redde nobis. fol. CLXIII.

Antiphona. 1. uenite ad me Sancti mei, dicit Dominus: uindemiate fructum laborum uestrorum,  germen iustitie; P. Cuius odor est magnus, sicut odor liliorum, et rosarum in tempore suo. u\. Plantati in domo Domini, in atriis domus Dei nostri florebunt. P. Cuius odor. u\. Gloria, et honor. P. Cuius.

Oratio. uenientes ad te Sancti tui, Domine, inuitati, ut uindemient fructus laborum suorum; fac nos per misericordiam eos adsequi in uiuentium terra: ut qui beatissimum athletam tuum Tyrsum prius martyrio consecrasti, quam lauacro, prius fide, quam regeneratione, prius etiam supplicio, quam baptismo; tu omnibus dimittas nobis peccata, et dones nobis regnum hereditatis perpetue: ut per bonam operationem, et conuersationem perueniamus in paradisum delitiarum. [CCXuIII] et gaudentes de  laborum nostrorum fructu, uindemiemus fructus nostros in gaudio eterno. R\. Amen.

Antiphona 2. uenite ad me omnes Sancti mei, dicit Dominus, P. Qui laboratis, et onerati estis, et ego reficiam uos. u\. uenite filii, audite me: timorem Domini docebo uos; P. Qui laboratis. u\. Gloria, et honor. P. Qui.

Oratio. uenientes ad te, Sancte Deus, omnes qui laborauerunt, et pro te multum sustinuerunt, ut eos requiescere facias, sicut promissisti eis dicens: Ego reficiam uos: fac ergo nos in Ecclesia tua orantes, eos tota mentis intentione adsequi, ut consequamur misericordiam tuam, ut pro merito non damnemur in pena, qui ex nostro merito non meremur ueniam: qui beatissimum Tyrsum preuenisti in benedictionem  gratie, ostendens illi in tenebris lumen, et perfectionem gratie post laborem: rogamus ergo etsi immeriti, ut suffragio predicti Martyris, labore nostro onerati, reficiamur cum Sanctis tuis uerbi tui melliflua doctrina in uiuentium terra. R\. Amen.

Antiphona 3. uenite benedicti patris mei, dicit Dominus, P. Percipite regnum, quod preparatum est ab origine mundi. u\. Accedite ad me, et illuminamini: et uultus uestri non erubescent. P. Percipite regnum. u\. Gloria, et honor. P. Percipite regnum.

Oratio. uenientes ad te benedicti Patris mei. Quere retro in uesperis precedentibus.

R\. Clarificatum est nomen Domini Iesu Christi in Sanctis pro patientia, et fide, in omnibus persecutionibus,  quas sustinuerunt, P. Ut digni haberentur in regno Dei, pro quo et passi sunt. u\. Deduxit eos in uiam rectam: ut irent in ciuitatem habitationis. P. Ut digni. u\. Gloria, et honor. P. Ut digni.



In Laudibus.

Ad Canticum. Antiphona. Diligentes te, Domine, sicut sol. Canticum. Qui sponte obtulistis. fol. CLXIII. Ad Benedictus. Antiphona. Sancti, et humiles corde. Canticum. Benedictus es Domine. fol. uI Sono. uia iustorum. Lauda. Laudate Dominum de Celis, Alleluia. Psalmus CXLuIII. fol. CLXIX. Prophetia. Iusti in perpetuum uiuent, et apud. fol. CLXIu. Hymnus. Exulta nimium turba. Quere retro in istis uesperis precedentibus. Et Supplicatio. Oremus  Redemptorem.

Capitula. Domine Deus omnipotens tuorum ante mundi constitutionem prescius electorum, Tyrsi martyris tui et Comitum eius annuis recursibus solemnia alacri uoto suscipientibus dele cuncta delicta propitius: Et qui pro tuo nomine tot tantasque pertulit penas, suffragio suo nostras deleat culpas; ut eius precibus a cunctis peccaminum nexibus absoluti, ad te post transitum mereamur peruenire stola decoris induti Piissime.

Pater noster. Liberati a malo. fol. 2.

Lauda. Laus Domini in Ecclesia Sanctorum. Alleluia. P. Letetur Isrel in eo, qui fecit ipsum. Alleluia, alleluia, alleluia. u\. Cantate Domino canticum  nouum: quia mirabilia fecit. P. Letetur Isrel. u\. Gloria, et honor. P. Letetur Isrel.

Benedictio. Interuentu sanctorum Tyrsi et Comitum eius celitus inlapsa Dei benedictio uos protegat, et ab omni malo defendat. R\. Amen. Eorum precibus a cunctis incommodis tueamini, quorum festa amando suscipitis. R\. Amen. Ut cum eis in eterna beatitudine participes sitis, quorum solemnia deuotissime celebratis. R\. Amen.

Per misericordiam.

In nomine Domini.



DIE II FEBRUARII. IN FESTO PURIFICATIONIS SANCTAE MARIAE.



Ad uesperos.

Lauda. Laudauerunt te Domine, omnes Angeli  tui, et hymnum dixerunt, dum perficeres fabricam celi. Tuus est dies, et tua est nox: P. Tu fecisti solem et lunam. u\. Tu confirmasti in uirtute tua mare. Tu contribulasti capita draconum super aquas. P. Tu fecisti.

Oratio. Laudant te, Domine, omnes Angeli tui, dum a te se creatos agnoscunt; et cunctam creaturam celestem atque terrenam te opifice subsistere ac disponi non ambigunt. [CCXIX] Dona ergo mentibus nostris, in omnibus operibus tuis tibi gloriam dare; et te solem iustitie, perpetuo nobis fulgore clarescere lumen: quatenus nocturnas tenebras tua semper ualeamus inluminatione uitare. R\. Amen.

Per misericordiam.

Sono. Alleluia. Iustitia est plena dextera tua. Letetur  mons Sion, et exultent filie Iude, P. Propter iudicia tua. Alleluia, alleluia. u\. Alleluia: Magnus Dominus et laudabilis ualde in ciuitate Dei nostri, in monte sancto eius. Dilatans exultationes uniuerse terre. P. Propter iudicia.

Dominus sit semper. R\. Et cum.

Antiphona. uiderunt omnes fines terre salutare Dei nostri. P. Iubilate Deo uniuersa terra: Cantate, et exultate, et psallite. u\. Cantate Domino canticum nouum: quia mirabilia fecit. P. Iubilate Deo. u\. Gloria, et honor. P. Iubilate Deo.

Oratio. Domine, quem hominem natum homines conspexerunt; et predictum fines terre uiderunt; qui ante aliqua tempora predictus es uocibus Prophetarum,  et in tempore uisus glorificatus es modulis populorum; concede propitius, uasa nos tua tibi permanere purissima: ut lucis auctor nos et iugiter inlustres, et indesinenter inhabites. R\. Amen.

Per misericordiam.

Antiphona. uiderunt oculi mei salutare tuum, Domine, quod parasti in conspectu populorum. P. Lumen ad reuelationem gentium, et gloriam plebis tue Isrel. u\. Domine Dominus noster, quam admirabile est nomen tuum in uniuersa terra! P. Lumen ad. u\. Gloria, et honor. P. Lumen ad.

Dominus sit semper. R\. Et cum.

Lauda. Notum fecit Dominus salutare suum: P. Ante conspectum gentium reuelauit iustitiam suam. Alleluia, alleluia. u\. Memor fuit in eternum testamenti  sui: uerbi, quod mandauit in mille generationes. P. Ante conspectum. u\. Gloria, et honor. P. Ante conspectum.



Hymnus.



   Sacer Puritatum dies
Hodiernus rutilat,
Quo secundum carnem Christus
Templo Simeon traditur
Patri non adoptione
Sed ceternus genere.

   Spiritu completur aluus
Incorrupte uirginis,
Que pariens mansit celebs
uirgo, quam puerperam
Illibatam Genitricem
 Proles castam elegit.

   Inde Simeon grandeuus
Ouans ulnis accipit,
Amplexusque uidebatur
Salutare Domini:
Resolue iam nunc in pace
Artus istos fragiles.

   Sed nec illa impar Anna
Continentia gradiens,
Quam in flore iuuentutis
Coniux uiduauerat,
uagientem, confitetur,
Fore mundi Principem.

   Tunc ueneranda ex lege
Offeruntur munera
 Turturum, columbarumque
Bina in sacrificio,
Que corporis, animeque
Puritatem docerent.

   Gloria Deo potenti
In excelsis resonet;
Gloriam canamus Christo,
Atque Sancto Spiritui;
Cui laus et potestas
In eterna secula.
   Amen.

Supplicatio. Oremus pium et exaudibilem Dominum nostrum Iesum Christum, cum omni supplicatione rogemus; ut nos gratia Presentationis ipsius, et Purificationis  eius genitricis Marie nobis sal tem anime, et corporis, et remissionem, et pacem propitius tribuere dignetur. R\. Presta eterne omnipotens Deus.

Kyrie eleison. R\. Christe eleison, Kyrie eleison.

Capitula. Iesu Domine, cuius admirabile nomen Angelus predixit, Mater imposuit, Simeon cognouit, Anna laudauit; salua populum tuum in uniuerso mundo, cuius extat nomen magnificum in celo: ut, qui solus es potentia gloriosus, sis etiam perditis miserationis indulgentia pius.

Pater noster. Liberati a malo. fol. 2.

Benedictio. Et, qui Simeonis iusti manibus est susceptus, uos sibimet adsociet benedictione perpetua letabundos. R\. Amen. Idem, qui precepto legis  sue signum desecte carnis accepit, omnes a nobis sordes [CCXX] sui amoris connexione depurget; R\. Amen. Et, qui uos filios Abrahe in seipso, qui est semen eius, benedicere promisit, hereditatis beate conlatione munificet. R\. Amen.

Per misericordiam.

Lauda. Adnuncietur in Sion nomen Domini: P. Et laus eius in Hierusalem. Alleluia, alleluia, alleluia. u\. Et timebunt gentes nomen tuum, Domine, et omnes reges terre gloriam tuam. P. Et laus. u\. Gloria, et honor. P. Et laus.

Oratio. Omnipotens Deus Pater et Domine, largire credenti tuo populo pacem: ut in templo tuo uideamus Salutare tuum; quem Simeon iustus ulnis suis accepit: ut, qui lumen ad reuelationem gentium  extitit, indultor criminum ipsemet credentium sentiatur. R\. Amen.

Per misericordiam tuam.

In nomine Domini.



Ad Matutinum.

Antiphona. Domini est salus: et super populum tuum benedictio tua. Psalmus III.

Oratio. Tu es, Domine, salus, et tua est salus: hanc gaudemus in nobis largitam; hanc etiam usque in finem a te petimus largiendam: Effunde, quesumus, super populum tuum benedictionem tuam: ut priuetur maledictio pene, et ditescat in nobis fructus iustitie. R\. Amen.

Per misericordiam.

Antiphona 1. Cum inducerent parentes puerum  Iesum in templo, ut facerent pro eo secundum legem Moysi: P. Accepit Simeon in manibus, et benedixit Deum. u\. Magnus Dominus, et laudabilis nimis in ciuitate Dei nostri, in monte sancto eius. P. Accepit Simeon. u\. Gloria, et honor. P. Accepit.

Oratio. Omnipotens Deus Pater. Quere retro in istis uesperis precedentibus.

Antiphona 2. Simeon in templo eleuauit uocem, dicens: Nunc dimittis seruum tuum in pace: P. Quia uiderunt oculi mei salutare populi tui. u\. Notum fecit Dominus salutare suum: ante conspectum gentium reuelauit iustitiam suam. P. Quia uiderunt. u\. Gloria, et honor. P. Quia uiderunt.

Oratio. Beatam, Domine, illam iusti tui Simeonis uocem fac in nobis pari diligentia personare: ut  quia uidimus et credimus Salutare tuum; in pace, cum iusseris dimittamur: non quo a te dimissos fines uite accipiamus; sed, per te absolutos a debito, in fine pacem sempiternam possideamus. R\. Amen.

Per misericordiam.

Antiphona 3. uidimus gloriam Domini, gloriam quasi Unigeniti. P. A Patre plenum gratie, et ueritatis. u\. Sicut audiuimus, ita et uidimus in ciuitate Domini uirtutum, in ciuitate Dei nostri: Deus fundauit eam in secula. P. A Patre. u\. Gloria, et honor. P. A Patre.

Oratio. uidimus gloriam tuam, Domine, gloriam quasi Unigeniti a Patre, Unigenitum Deitate, Primogenitum  munere: illic unicum Patris, hic precipuum inter fratres: ibi cum Patre unum, hic in fratribus primum: illic equaliter subsistentem, et in sinu Patris manentem, hic socios non derelinquentem; Largire ergo tuo fieri participes regno, quibus es propitiatus in Mundo: quibusque aduenisti prius redemptor, existe in futuro remunerator. R\. Amen.

Per misericordiam.

R\. Iste, qui natus est, redemptio nostra est, et Dominus, et Deus est. P. Iste consolabitur nos a plaga nostra, et a labore in terra captiuitatis nostre. u\. Paruulus natus est nobis, filius datus est nobis, et factus est principatus eius super humerum eius. P. Iste consolabitur. u\. Gloria, et honor. P. Iste consolabitur.

 Oratio. Domine Iesu Christe, qui es redemptio nostra et salus nostra, sana plagam contritionis notre: qui suscepisti carnem fragilitatis humane; et qui ueniens onera nostra subleuare dignatus es, quesumus, ut a malis operibus nostros labores euacues, nostra que studia pius in bono confirmes. R\. Amen.

Per misericordiam.

Antiphona 1. uiderunt oculi mei salutare tuum Domine, P. Quod preparasti ad reuelationem gentium. u\. Bonum est confiteri Domino, et psallere nomini tuo Altissime: P. Quod preparasti. u\. Gloria, et honor. P. Quod preparasti.

Oratio. Fac nos, Domine, ut Salutare tuum, quem oculis fidei uidimus, placabilem in iudicio  sentiamus: ut, qui ad reuelationem preparatus est Gentium, non ad punitionem, sed ad saluationem se iudicem ingerat redemptorum. R\. Amen.

Antiphona 2. Tulerunt Iesum in Hierusalem, ut sisterent eum Domino, sicut scriptum est [CCXXI] in lege Domini. P. Quia omne masculinum adaperiens uuluam, sanctum Domino uocabitur. u\. Cantate Domino, et benedicite nomen eius: bene nunciate de die in diem salutare eius. P. Quia omne. u\. Gloria, et honor. P. Quia omne.

Oratio. Domine Deus, qui omne masculinum, adaperiens uuluam, sanctum esse testaris; fac nos tibi in sanctitate, et iustitia deseruire: ut, qui uuluam materni uteri incorruptione sanctificas, eterne sanctificationis premio credentes adtollas: ut, qui  gloriosum nomen tuum in gentibus nuntiant, remuneratorem te suum in futuro cognoscant. R\. Amen.

Per.

Antiphona 3. Alleluia. Dederunt hostiam pro Iesu secundum quod scriptum est in lege Domini P. Par turturum, aut duos pullos columbarum: alleluia. u\. Laudate nomen Domini: laudate serui Dominum. P. Par turturum. u\. Gloria, et honor. P. Par turturum,

Oratio. Deus, qui in expiatione parientium par turturum, uel duos pullos tibi offerri precipis columbarum; in uiuam nos prepara hostiam, qui pro nobis ipse factus es hostia: ut, qui legem implere  uenisti, non soluere, in nobis Euangelii gratiam digneris opulentius propagare. R\. Amen.

Per misericordiam.

R\. Nunc, Domine, dabis populo tuo pacem: quia uiderunt oculi mei salutare tuum. P. Lumen ad reuelationem Gentium. u\. Iocunditatem fecisti cum seruo tuo, Domine, secundum uerbum tuum. P. Lumen. u\. Gloria, et honor. P. Lumen.

Oratio. Omnipotens Deus Pater et Domine, largire credenti tuo populo pacem: ut, qui Salutare tuum uidimus, uisione gratie tue muneremur: Ut, qui lumen ad reuelationem extitit Gentium, indultor criminum ipsemet credentium sentiatur. R\. Amen.

Per.



In Laudibus.


Ad Canticum. Antiphona. Letabuntur omnes. Canticum. De nocte uigilat. Oratio. Deus, qui notum fecisti. fol. 64.

Alia Antiphona de Cantico. Ego in Domino gloriabor: gaudebo in Deo Iesu meo.


Canticum .

Nunc dimittis seruum tuum, Domine, * secundum uerbum tuum in pace:

Quia uiderunt oculi mei salutare tuum, * quod parasti ante faciem omnium populorum.

Lumen ad reuelationem gentium, * et gloriam plebis tue Isrel.

Ad Benedictus. Antiphona. Tibi soli Deo honor, et gloria, uirtus, et potestas in secula seculorum.

 Canticum. Benedictus. fol. 6. Sono. Alleluia. Iustitia est plena dextera tua. fol. CLXXXII.

Lauda. Laudate Dominum de Celis alleluia: laudate eum in excelsis alleluia. Laudate eum omnes Angeli eius: laudate eum omnes uirtutes eius: Alleluia, alleluia, alleluia. Psalmus CXLuIII.

Prophetia. Audi me, Iacob, et Isrel, quem. fol. 65. Hymnus. Sacer Puritatum dies. Quere in uesperis precedentibus. Et Supplicatio. Oremus Redemptorem. Capitula. Notum factum est salutare Domini. fol. 65. Lauda. Adnuncietur in Sion nomen Domini, et laus. Benedictio. Et qui Simeonis iusti manibus. Quere in uesperis precedentibus, fol. CCXIX.



DIE u FEBRUARII. IN FESTO SANCTAE AGATHAE uIRGINIS ET MARTYRIS.



Ad uesperum.

Lauda. Sperauit anima mea in Domino. fol. CLXXIX.

Sono. Dominus Deus celi benedicat tibi: honor regni dabitur in manu tua; P. Et adorabunt coram te filii multarum gentium: alleluia. u\. Audi, filia Sion, quia exaltata es, et facies tua fulget in templo Dei: Sol iustitie in gressu tuo orietur: alleluia. P. Et adorabunt.

Antiphona. uirgo prudentissima, quo progrederis? Lauda. Specie, et pulchritudine tua. fol. CLXXX.



Hymnus.



   Adesto, plebs fidissima,
 uenustum festum: gratia
[CCXXII] Laudum deprome carmina,
Christoque uota maxima.

   Beata uirgo Agatha,
Fide et clara germine,
Mundi refellens noxia,
Adepta est celestia.

   Hec grauiter Christum amans,
Ipsumque solum predicans,
Extenta iussu Presidis,
Arctatur in imo carceris.

   Seui furore iudicis
Christi puella territur;
Sed uirgo sancta impiis
Libare renuit aris.

    Tu nunc demum Martyr acrius
Adficeris uerberibus;
Pectoris papilla tollitur,
Castumque corpus tunditur.

   Magnus sed Christi senior.
Disrumpit claustra carceris:
Reddit papillam integram,
Curatque omnia uulnera.

   Sic sic puella sanctior
Tanto adepta premio,
Genu orando flectitur,
Fuditque celo spiritum.

   Mox namque clarus iuuenis
Tabellam scriptam deferens,
Mente sacra pronuncians
 Defensionem Patrie.

   Nam, montis Aethne incendium
Cursu dum rapidissimo
Ad urbem pronum flectitur,
Claret puelle meritum.

   Tunc e sepulchro Martyris
Plebs sacrum uelum deferunt,
Cuius pia presentia
Extinguit mox incendia,

   Iam uirgo nunc sanctissima
Plebi fideli proroga
Peccatorum indulgentiam.
Pacis reddendo commoda:

   Que olim conciues tuos
 Magno ab igne eruis,
Tu redde nos iam liberos
Iugo remoto pessimo.

   Sit cunctis, sit fidelibus
Locus quiete placidus:
Tutelam presta orphanis,
Subsidiumque uiduis.

   Presta, Pater piissime,
Patrique compar Unice,
Cum Spiritu Paraclito
Regnans per omne seculum.
   Amen.

Supplicatio. Oremus, mutato nomine. folio CLXXXuIII.

Capitula. Deus conlator iustitie, et castimonia  prerogator, a quo Agatha famula tua uisitatam se fore respiciens, et in uulneratis membris recipit sanitatem; et noctis medio reuincta carcere, celesti promeretur inlustrari ex lumine; tu luce illa Sancti Spiritus nostram inradians mentem, ad uidendum te et corpore ualentes et animo puriores effice: quo, dum spiritualis affectus in interno se diffuderit corde, fideli ad te ore proclamando conlaudent.

Pater noster. Liberati a malo. fol. 2.

Benedictio. Animarum uestrarum Christus Dominus uulnera tergat, qui beatissimam Agatham pro suo nomine abscisam non destitit curare mamillam: R\. Amen. Atque, cuius meritis a finibus remouit ac detraxit incendia, eius nunc opitulatione flammam a uobis male cupiditatis retorqueat; R\. Amen.  Ut, que celesti inscriptione liberatrix aduocata est patrie, omnes in commune patrocinio indefesso conseruet. R\. Amen.

Per misericordiam.

Lauda. Sicut palma exaltata sum. fol. CLXXX.

Oratio. Deus, qui sancte Agathe fidei baptismo stolam induis, et glorie tue uestimentis exornas, dum eam post martyrii palmam laureando coronas; concede nobis, precibus eius, ut confessionis ueridice uestiti decore, iustitia induti et sanctitate, futura tibi presentemur in requie. R\. Amen.

Per misericordiam.

In nomine Domini nostri Iesu Christi.



Ad Matutinum.

Antiphona. Labia mea, Domine, aperies: et os  meum annuntiabit laudem tuam. Psalm. L.

Oratio. Exultent, Domine, labia. fol. CLXXX.

Antiphona 1. uirgo sapiens benedicetur: timorem autem Domini ipsa conlaudat. Date ei de fructu manuum suarum, P. Ut laudentur in portis opera eius. u\. Labores fructuum tuorum manducabis: beatus es, et bene tibi erit. P. Ut laudentur. u\. Gloria, et honor. P. Ut laudentur.

Oratio. uirgo Christi Agatha, que utique sapiens benediceris, et Dei in atriis [CCXXIII] coronaris, dum de fructu manuum tuarum a Domino ueniam promereris; detur nobis, quesumus, tui merito sapientie laudationem habere, et in Christi timore te adiuuante permanere, ut mereamur ab illo in perpetuum  benedici. R\. Amen.

Per misericordiam.

Antiphona 2. uirgo prudentissima, quo progrederis quasi aurora ualde rutilans? filia Sion, P. Tota formosa et suauis es: pulchra, ut Luna, electa, ut Sol. u\. Specie tua, et pulchritudine tua intende, prospere procede, et regna, propter ueritatem, et mansuetudinem, et iustitiam: et deducet te mirabiliter dextera tua. P. Tota formosa. u\. Gloria, et honor. P. Tota formosa.

Oratio. uirgo tua, Christe, Agatha prudenter gloriosa effecta est, que, consurgenti aurore comparata, pulchra atque electa, ut Sol, probatur, et Luna; dum clariori rutilans lumine, ut Luna plena clarescit in sanguine; et, ut Sol flagrans atque imminutionem  sui nesciens, sanctitatis persistit in opere. Da ergo nobis, ut interuentu predicte Martyris apud te obtinere indulgentiam mereamur, qui nunc pro delictis lachrymas fundimus, uel gemitus exhibemus. R\. Amen. Per misericordiam.

Antiphona 3. uirgo Isrel, expandi amictum meum super te, dicit Dominus, P. Et indui te stola decoris. Alleluia, alleluia. u\. Aedificans Hierusalem Dominus: et dispersiones Isrel congregans. P. Et indui te. u\. Gloria, et honor. P. Et indui te.

Oratio. Deus, qui Sancte Agathe. Quere retro in uesperis precedentibus.

R\. Egredere inter lilia, o pulchra filia Hierusalem; quia perfecta es et decora et reprehensio in te non est: ascende quasi sponsa Libanum. P. Et percipe  benedictionem fidei a Domino Deo tuo. u\. Surge propera, amica mea formosa, et ueni. P. Et percipe. u\. Gloria, et honor. P. Et percipe.

Oratio. Domine Iesu Christe, qui ita in spiritu tuo sanctam Agatham martyrem inflammasti, ut et lasciuie superaret flammam, et eam ignis exterior non ureret, eadem interueniente, misericordie tue nobis rorem infunde: ut naturale incendium extinguamus, dum salutare remedium obtinemus. R\. Amen.

Per misericordiam.



In Laudibus.

Ad Canticum. Antiphona. Benedictus Dominus, qui induit me. Canticum. Gaudens gaudebo in Domino. Ad Benedictus. Antiphona. Filia Sion, benedic. Canticum. Benedictus es Domine. Sono. Dominus  Deus celi benedicat tibi. Lauda. Laudate Dominum de celis. Psalmus CXLuIII. Prophetia. Longe Dominus apparuit. fol. CLXXXI.



Hymnus.



   Festum insigne prodit coruscum:
uoces in aula resonent cunctorum:
Deo, dicata plebs alumna tota
      Pandite uota.

   Hec uirgo sancta, germineque clara
Seculi cuncta respuit caduca;
Christum secuta, acriori pene
      Subdidit membra.

   Iudex iniquus ipse Quintianus,
uirginem sanctam Agatham cum uidit,
 Decem malignis feminis obscenis
      Tradi precepit:

   Quam cum uidissent, blandiuntur uerbis:
Audi preceptum Iudicis monentis:
Adora deos, et lucrare uitam,
      Premiaque multa.

   Sed fide plena nobilis puella
Execrat cuncta uanitatum uerba;
Spemque fixam retinet in Christo
      Semper inuicta:

   Quam Quintianus presentari iubens,
Idola uana cogit adoranda;
Fortis puella retinet in Christo
      Fidem perfectam.

   Iratus iudex sibilat crudelis:
 Tortores suos excitat immanis,
Torqueri iubet delicatum corpus
      Puelle sacrum.

   Penas inlatas uiriliter portat:
Corpus intactum Domino conseruat:
Fide, qua credit, omnia tormenta
      Fortiter uincit.

   Additur pena crudelis et seua:
uirginis sacre torquetur mamilla:
Diuque torta, abscidi precepit
      Ubera sacra.

   Tunc uirgo sancta in carcere trusa,
Fortis in Christo facta est athleta,
[CCXXIu] Cuius e celis Angelica cura
      Sanat mamillam.

    Splendor sanctus tenebras inlustrat:
Per totam noctem lux e celis emicat:
Pauore multo territi custodes
      Fugiunt omnes.

   Furore plenus ultroneus tortor
Testas acutas, ignitos carbones
Corpus sacratum uolutari iubet
      Latere nudo.

   En terremotus factus est immanis,
Merorque cunctos terruit tortores:
Unum oppressit nomine Siluanum
      Pars parietis.

   Omnis conuentus ille ciuitatis,
Tremore uiso, sic concurrunt omnes
Iudicem seuum uolentes occidi;
       Fugiit ipse.

   Post uirgo leta ergastulis clausa,
Expandit manus, Dominum exorans,
Sacram efflauit animam in celos
      Toga cum Sanctis.

   Angelus Dei descendit de celo,
Corpusque sanctum tumulat, honoris
Tabulas signat aureis scriptas
      Litteris sacris.

   Iudex iniquus, numquam erubescens,
uoluens inquirit eius facultates:
Pessima morte morsibus equorum
      Nece uastatur.

   Mira tam satis prodierunt signa
Anni uertentis facta comprobantia:
 Aethneus ipse mons eructauit
      Ignem ardentem.

   uidentes cuncti rogum uenientem,
uelum sepulchri simul expandentes,
Ignis stetit, honorificandum
      Corpus beatum.

   Deus, qui tanta tribuisti dona
uirgini tue celestia regna;
Nobis indignis ob honorem eius
      Dilue culpas.

   Ob cuius laudem Clerus decantans,
Precibus eius tibi sit acceptum
Ratumque reddat plebis tue uictum
      Honore sacrum.

    Sacerdos uita habeatur clarus:
Moribus bonis tibi sit ornatus,
Ut digne possit tuum immolare
      Corpus beatum.

   Cuiusque festum annuis recursibus
Laudum honoris persoluimus uotum,
Eius obtentu letemur cum Sanctis
      Tuis in celo.

   Hec in honorem, carminaque dixit,
uirginis sacre et merita narrauit,
Tuo ex dono heres sit in celi
      Sanctorum choro.

   Gloria tibi Patri glorioso,
Et Iesu Christo Redemptori nostre
Qui tecum regnat cum Spiritu Sancto
    Iuge per euum.
      Amen.

Supplicatio. Oremus, mutato nomine, fol. CLXXXuIII.

Capitula. Domine Iesu Christe, cui uirgo, et martyr Agatha, et integritate iungitur, et sanguine sociatur, dum tibi et castimoniam uouit, et pro te sanguinem fudit; presta famulis supplicantibus, ut, expiati a peccatis tibi ita adhereamus, ne a te ulterius recedamus.

Pater noster. Liberati a malo. fol. 2.

Lauda. Sicut palma. fol. CLXXX. Benedictio. Animarum uestrarum Christus. Quere in uesperis precedentibus.



DIE uII FEBRUARII. IN FESTO SANCTAE DOROTHEAE uIRGINIS ET MARTYRIS.



Ad uesperum.


Lauda. Exortum est. Sono. Iustorum anime. fol. CLXII. Antiphona. Sancti sicut rose germinant. fol. CLXu. Lauda. Sanguinem Sanctorum requiram eum. Fol. CLXII.



Hymnus.



   Christe, lux lucis uera, Deus Angelorum,
uita sanctorum, salus innocentum,
Plebs pia optat celebrare festum:
      Accipe uotum.

   En tua uirgo Dorothea sancta
Te sequens, semper puro corde amat,
Et suum corpus tibi castum optat
      Menteque pura.

   Duplici portat merito coronam,
 Dum manet uirgo, fudit et beatum
Sanguinem prompte proprium, uolendo
      uincere mortem.

   Iudicis iussu capitur cruenti,
Sicque flagellis cruciatur diris;
[CCXXu] Sed manet constans, deridendo nigra
      Idola muta.

   Tum duas lapsu grauiter ruentes,
Una Crystetes uocitata soror,
Siue Callistes, tibi conquisiuit
      Igne pietas.

   Tenditur post hinc in catasta Martyr,
Sustinens penas diu, uerberata:
Sic Deo dignam animam donauit
       Sanguine fuso.

   Theophilo mittit niueum puerum
Cum rosis tribus, totidemque malis:
uidit, et stupet nimium sagace
      Munus, et aptum.

   Hic fide plenus uocitando Christum
Intimat: Credi potuit Tyranno,
uertex abscissus meruisse claram
      Aetheris aulam.

   Nunc faue, uirgo, precibus tuorum:
Seruulis prebe ueniam malorum:
Fac tuos nobis socios patronos
      Longum in euum.

   Simus ut uestro placidi amore,
Festa qui digno colimus honore:
 Pacis utamur pariter connexi
      Munere digno.

   Pestis abscedat, fugiatque languor:
Quod iugum premit populos, depelle:
Sit quies defunctis, medicina egris;
      uitaque apta.

   Simul ut tecum, Dorothea sancta,
Aulam celorum teneamus amplam,
Nostraque Christo sint reboantia
      Ora canora.

   Gloriam psallat chorus, et resultet:
Gloriam dicat, canat, et reuoluat:
Nomini trino, Deitati soli
      Sidera clament.
   Amen.

 Supplicatio. Oremus, mutato nomine, folio CLXXXuII.

Capitula. Fac nos, Domine Iesu Christe, ad te conuerti, et in tui timore permanere, qui Theophilum martyrem tuum ad te conuerti fecisti ex aspectu delectabilis pomi: quod sicut menti eius in tribus malis, totidemque rosis sacramentum insinuans Trinitatis ad culmen eum perfecte fecisti pertingere passionis, supplicio eum glorificans crucis; sic nos odore caritatis tue reficiens, et actu fac tibi placabiles et corpore fortiores: ut utraque uirtute ualentes post te in odorem unguentorum tuorum curramus, et paternis affectibus implorantum te erga nos semper placabilem sentiamus, cum ad te proclamauerimus:

 Pater noster. Liberati a malo. fol. 2.

Benedictio. Redemptor uester ac Dominus Dorothee uos uirginis suffragio muniat, qui per eam Crysteten et Callisten penitudinis acceptauit lamenta: R\. Amen. Ac sicut ille post lapsum ad salutis uiam reuerse sunt, sic uos, relictis superstitionibus mundi, sequamini Christum; R\. Amen. Ut eius sequendo uestigia exemplo Theophili odore Christi repleamini et gratia. R\. Amen.

Per misericordiam.

Lauda. Gaudium sempiternum. fol. CLXII.

Oratio. Memorie sancte ac uenerabilis Dorothee uirginis ac martyris tue, sicut rosa floruit eius martyrii sanguis: Domine Deus, qui electos inter penas  confortas, et peccatores sine mora iustificas; qui tribus malis, totidem rosis Dorothee uotis expetita concessisti, et Theophilum regni tui coheredem fecisti: eorum precibus emundemur ab omni contagione peccaminum; pacemque cum eis capiamus in terra uiuentium. R\. Amen.

Per misericordiam.

In nomine Domini.



Ad Matutinum.

Antiphona. Da nobis letitiam. Psalmus L. Oratio. Redde nobis, Domine. fol. CLXIII.

Antiphona 1. Sanctorum ossa germinabunt de loco suo; P. Et nomina eorum sicut lilia munda floruerunt. u\. Multe tribulationes iustorum: et de his omnibus liberauit eos Dominus. P. Et nomina. u\.  Gloria, et honor Patri. P. Et nomina.

Oratio. Deus desperantium salus, et errantium uia, et peccantibus medicina, qui beatissimas uirgines Crysteten et Callisten, quas insidiis hostis antiquus a proposito submouerat Christi tui, predicamentis simul ac precibus famule tue Dorothee ad cultum Christiane fidei reuocasti; pietas tua a nobis ita peccandi casum depellat: ac presta nobis, ut germinemus de loco nostro in diem aduentus tui; et sicut lilia munda, floreamus in conspectu tuo ab omni delicto securi ac liberi. R\. Amen.

Antiphona 2. Germinabunt sancti sicut lilium, P. Et florebunt sicut rose memorie eorum. [CCXXuI] u\. Iustus, ut palma florebit: et sicut cedrus, que est in Libano, multiplicabitur. P. Et florebunt. u\.  Gloria, et honor. P. Et florebunt.

Oratio. Memorie sancte ac uenerabilis. Quere retro in uesperis precedentibus.

Antiphona 3. Florete Sancti sicut rosa plantata super aquas: P. Et quasi lilium date odorem suauitatis. u\. Plantati in domo Domini, in atriis domus Dei nostri florebunt. P. Et quasi lilium. u\. Gloria, et honor. P. Et quasi lilium.

Oratio. Domine Iesu Christe, cui sancta uirgo tua Dorothea, uelut rosa plantata, floruit, dum in martyrio pro te sanguinem fudit; et sicut lilium odorem suauissimum dedit  supplicum precibus benignus intende: et per penitentiam nos tibi facias complacere, et per honestos  mores tibi coniungi. R\. Amen.

Per misericordiam.

R\. Iusti in perpetuum uiuent, P. Et apud Deum est merces eorum. u\. Iustorum anime in manu Dei sunt, et non tanget illos tormentum mortis, P. Et apud Deum. u\. Gloria, et honor. P. Et apud.



In Laudibus.

Ad Canticum. Antiphona. Diligentes te Domine. Canticum. Qui sponte obtulistis. fol. CLXIII. Ad Benedictus. Antiphona. Sancti, et humiles. Canticum. Benedictus es Domine. fol. 6. Sono. Salus iustorum a Domino. Lauda. Laudate Dominum de celis. Psalmus CXLuIII. Prophetia. Iustorum anime. fol.  CLXuII. Hymnus. Te decet. fol. XCuI. Capitula. Fac nos, Domine. Lauda. Gaudium sempiternum. Benedictio. Redemptor uester. Quere retro in uesperis precedentibus.



DIE XII FEBRUARII. IN FESTO SANCTAE EULALIAE uIRGINIS, BARCHINONENSIS.



Ad uesperum.

Lauda. Sperauit anima mea in Domino. Sono. Alleluia. Psallam nomini tuo, Deus. Antiphona. uirgo prudentissima. Lauda. Specie et pulchritudine tua. fol. CLXXIX.



Hymnus.



   Fulget hic honor sepulchri
Martyris Eulalie,
Quem sacro signauit idem
 Passionum stigmate;
Huc uocat adesse cunctos:
Conuenit occurrere.

   Germinis huius propago,
uel caterua confluens,
Barchinona augusta semper,
Stirpe aucta insigni,
Ciuium florens corona,
Plebs fidelis inclyta.

   uirginem uidete uestram,
Quam sit index glorie;
Que fide probata terret
Sic furentem iudicem,
Predicans Crucis honorem,
uel salutis Iudicem.

    Hec enim cesa catomis
Sistitur equuleo,
Ceditur, exungulatur,
Atque flammis uritur;
Terminum habere laudis
Inter ista nesciens.

   Ambiens Crucis patronum,
In Cruce suspenditur:
Corpus illic ad honorem
Nix polorum protegit:
Sic calore plena sancto,
Passionem sustulit;

   Huius ex ore columba,
Iam solutis artubus,
 Prosilit mire per auras,
Ceu uolatu percito;
uirginem uicisse clamans
In supernis sedibus:

   Quam tamen Dei puella
Gestiens precurrere,
Lege iam mortis peracta,
Gaudiis adtollitur:
Sicque risu corporato,
Corda mulcet flentium.

   Lucida felix per orbem
Barchinon adtolleris,
Que sinu pignus retentans
Tam salubre, tam pium;
Scilicet, tanti habendo
 Corporis consortium.

   O beata sponsa Christi
[CCXXuII] uirgo clementissima,
Suscipe iam singulorum
uota, uel suspiria:
Postulans Christum precatu,
Quo gementes audiat:

   Non iniquis seruiamus
Mente factionibus;
Non caro iugum rebellis
Suaue Christi renuat;
Sed sacri caloris omnes
Sanctitate fulgeant:

   Solue quod tedet, quod urget
Mortis ad perniciem,
 Pestilens morbus recedat;
Mucro hostis subruat;
uita sit tranquilla cunctis;
Sint quieta tempora:

   Ciuibus occurre, Ciuis,
Et salutem porrige;
Esto sic patrona nobis
In relatu gratie,
Sicut es uicina celis
Ad fauorem glorie.

   Inter hec admixtus ipse
Conquirat et Quiricus,
Qui tui locum sepulchri
Regulis monasticis
Ad honorem consecrauit
 Sempiterni numinis:

   Ut mei post claustra carnis
Sis memor in ethere;
Et minus, quod hic peregi,
Tu ualenter suppleas:
Hec tibi perlata uota,
uel camena consecrans.

   Gloria Patri, Natoque
Semper, et Paraclito;
Laus, potestas, atque uirtus,
Gratiarum copia:
Quem Deum cuncta fatentur
Seculorum secula
   Amen.

 Supplicatio. Oremus, mutato nomine, fol. CLXXXII.

Capitula. Adest, Domine, beate uirginis Eulalie festum, quod annuis recursibus suscipimus incolendum, in quo eadem martyr Barchinonensium ciuis et incola genitale solum meritorum titulis pretulit, honore etiam inlustrauit sepulchri; dum, quod uiue uocis edificat uerbo, effusi sanguinis docet exemplo: hec enim ad passionem leta prosiliens, forum adit intrepida, et uerbis tonantibus profanum Iudicem correptura, passioni se obtulit non quesita. Rogamus ergo te piissime Deus, ut facias nos simili accensione amoris tui strenuos, et sanctitatis perfectione idoneos: ut sicut in hac die predicte Martyris tue passionem ueneramur et sepulchrum;  ita a passionibus nostris uel sepulchris nostrorum criminum liberati perducamur ad celum.

Pater noster. Liberati a malo. fol. 2.

Benedictio. Christus Dei Filius, qui exanime beate uirginis corpus niueo candore uestiuit, uestiri uos faciat iustitie stolis et operibus sanctitatis: R\. Amen. Et qui eam ultra etatem fecit esse uictricem, eius interuentu peccata uestra habeant finem, et in futuro suis meritis mereamur inuenire quietem; R\. Amen. Ut, qui illi post flammas contulit Celum, nobis post lapsum tribuat consortium Angelorum. R\. Amen.

Per misericordiam.

Lauda. Sicut palma exaltata. fol. CLXXX.

Oratio. Domine Iesu Christe, qui ita in Spiritu  tuo sanctam Eulaliam martyrem inflammasti, ut et lasciuie superaret flammam, et eam ignis exterior non ureret; eadem interueniente misericordie tue nobis rorem infunde: ut naturale incendium extinguamus, dum salutare remedium obtinemus. R\. Amen.

Per misericordiam.

In nomine Domini.



Ad Matutinum.

Antiphona. Labia mea, Domine, aperies. Psalmus L.

Oratio. Exultent, Domine, labia. fol. CLXXX.

Antiphona 1. Benedicta igitur tu Deo altissimo, pre omnibus mulieribus; P. Propter hoc non discedet  laus tua ab ore hominum usque in seculum. u\. Non det in commotionem pedem tuum: neque obdormitet, qui custodit te. P. Propter hoc. u\. Gloria, et honor. P. Propter hoc.

Oratio. Benedicta igitur uirgo Eulalia a te Deo altissimo et rege eterno, dum illam uictricem fecisti de glorioso martyrio: quapropter sanctam clementiam tuam rogamus atque exposcimus, ut laus tua iugiter ab ore nostro nullatenus discedat; sed ob meritum predicte uirginis corda nostra in lege tua prepolleant. R\. Amen.

Per misericordiam.

[CCXXuIII] Antiphona 2. Grandis pulchritudo eius exaltata est super sidera, et brachium eius in nubibus celi; P. Et nomen eius in eternum permanet.  u\. Deus, cum egredieris coram populo tuo, dum pertransieris per desertum. P. Et nomen. u\. Gloria Patri. P. Et nomen.

Oratio. Grandis itaque est pulchritudo beate uirginis Eulalie, Domine Deus, quam tu utique super sidera exaltasti, dum per martyrii gloriam eam coronasti: prebe nobis precibus eius, peccatis nostris carere, et in eternum tecum sine fine gaudere. R\. Amen.

Per.

Antiphona 3. Induta es uestimentis glorie, et ornata es ornamentis sanctis; P. Et facta es speciosa, inuocata a Domino. Alleluia, alleluia, alleluia. u\. Qui posuit fines tuos pacem? et adipe frumenti  satiat te. P. Et facta es. u\. Gloria, et honor. P. Et facta es.

Oratio. Indue nos, Domine Iesu Christe, uestimentis glorie, quibus possimus ad conuiuium mense tue peruenire; ut, qui beatissimam Eulaliam uirginem per sanguinis effusionem corona decoris laureasti: nos quoque speciosi ante te appareamus in diem iudicii, dum ueneris. R\. Amen.

Per.

R\. Egredere inter lilia opaca, filia Hierusalem, quia perfecta es et decora, et reprehensio in te non est: adscende, quasi sponsa, Libanum, P. Et percipe benedictionem fidei a Domino Deo tuo. u\. Surge, propera amica mea, formosa, et ueni. P. Et percipe benedictionem. u\. Gloria, et honor. P. Et  percipe.

Oratio. Domine Iesu Christe, qui ita in Spiritu. Quere retro in istis uesperis precedentibus.



In Laudibus.

Ad Canticum. Antiphona. Benedictus Dominus, qui induit me. Canticum. Gaudens gaudebo. fol. LXXXI.

Ad Benedictus. Antiphona. Filia Sion, benedic.

Canticum. Benedictus es Domine Deus.

Sono. Dominus Deus celi.

Lauda. Laudate Dominum. Psalmus CXLuIII.

Prophetia. Longe Dominus apparuit. Quere fol. CLXXXI. Hymnus. Fulget hic honor sepulchri. Quere retro in uesperis precedentibus.

Capitula. Deus qui beatam Eulaliam ante passionis  gratiam, dum scanderet, quid oraret, misericorditer docuisti; dum in eam non facis perire, quicquid a te docta fortiter credisset: dona nobis, ut quod de te scimus et credimus, ad eternam profecisse nobis letitiam gratulemur: ut, quod illa effusione per te meruit sanguis, nos in his famuli tui Domini nostri mereamur adipisci uerbis.

Pater noster. Liberati a malo. fol. 2.

Lauda. Sicut palma exaltata. Quere fol. CLXXX.

Benedictio. Christus Dominus, qui Eulaliam uirginem inter flammas fecit esse uictricem, faciat uos eius precibus, et incentiua carnis uestre deuincere; et perfecte deuicto mundo, uictoriam in celestibus reportare. R\. Amen. Et qui in sepulchro uirginis corpus niualibus prunis uestiuit ad gloriam, ipse  corda uestra et corpora uestiat ad perfectionem sanctitatis; R\. Amen. Ut cum illa perfectionis mereamini palmam, cuius nunc obsequentes celebratis solemnitatem. R\. Amen.

Per misericordiam.

In nomine Domini nostri.



DIE XXII. IN CATHEDRA SANCTI PETRI APOSTOLI.



Ad uesperum.

Lauda. Sperauit anima. Sono. Deus precinxit Quere fol. CLuI.

Antiphona. Tu es Petrus, et super hanc petram edificabo Ecclesiam meam. P. Et tibi dabo claues regni celorum. u\. Posui adiutorium super potentem:  et exaltaui electum de plebe mea. P. Et tibi dabo. u\. Gloria, et honor. P. Et tibi dabo.

Lauda. Statuit Dominus. fol. CLuII.



Hymnus.



   O Petre, petra Ecclesie,
Isto beatus nomine,
Quo Petrus a Christo Petra,
Non Petra Christus a Petro.

   Tu es Petrus, qui Filii
Confessor es primus Dei,
Hinc primus in membris manens;
[CCXXIX] Ob quod Cephas uocatus es.

   Adest dies, quo Romula
In urbe consecratus es;
In quo Cathedre nobilis
 Scandens Thronum adtolleris:

   Conlata ergo glorie
In te potestas affluens,
Ligata soluat crimina,
Portasque Auerni obstruat.

   Hinc Pastor ut piissimus,
Oues guberna creditas;
Intus forisque peruigil,
Ne subruamur, pretege.

   Et claue illa celica
Soluens catenas criminum,
Illic reos inducito,
Quo clarus extas Ianitor.

   Ut cum polorum Principi
Recisa membra iusseris,
 Sit Trinitati gloria
Per cuncta semper secula.
   Amen.

Supplicatio. Oremus Redemptorem mundi, mutato nomine, fol. CLXXXuII.

Capitula. Christe, Dei Filius, qui supra petram edificaturus Ecclesiam tuam, beatissimo Petro Apostolorum omnium principi claues regni celorum dedisti: ut in illo primum edificata Ecclesia surgeret, qui te non solum diligere, sed et confiteri prior ceteris meruit; da nobis, ut in die, qua ille recturus Ecclesiam, suscepit pontificalis gratie culmen, suscipiamus nos perfectionis omnimode sanctitatem: ut per eum, cui ligandi et soluendi concessisti in Ecclesia  potestatem, per eum nostra iubeas peccata dimittere, et ad regnum nos uite perpetue introire.

Pater noster. Liberati a malo. fol. 2.

Benedictio. Christus Dei Filius, qui in beatissimo Petro Apostolo suo primam fundauit Ecclesiam, fundatos uos in se sine macula et ruga possideat. R\. Amen. Et, qui illum elegit primum sibi clauicularium regni, uos conseruatores efficiat sui precepti. R\. Amen. Ut iussu, per quem patescit ianua celi, per eum peccatores euadatis portas inferni. R\. Amen.

Per.

Lauda. Diligam eum ex toto corde meo, dicit Dominus. P. Et erit, sicut ros: Isrel germinabit sicut lilium, et florebit. Alleluia, alleluia. u\. Et ego primogenitum ponam illum excelsum apud reges  terre. P. Et erit. u\. Gloria, et honor. P. Et erit sicut.

Oratio. Christe, Dei Filius, qui oues tuas sub testimonio dilectionis tue Apostolorum omnium principi Petro commendasti; quo, et te interrogante, et illo respondente, dignus probaretur esse Pastor Ecclesie: fac nos ueridice amatores tuos semper existere: ut per eum, cui claues date sunt regni, per eum nos intrare mereamur ianuam Paradisi. R\. Amen.

Per misericordiam.

In nomine Domini.



Ad Matutinum.

Antiphona. Labia mea, Domine. Psalmus L.

Oratio. Exultent, Domine, labia nostra.

Quere folio CLXXX.

 Antiphona 1. Beatus es Simon Bar-Iona: P. Quia caro et sanguis non reuelauit tibi; sed Pater meus, qui in celis est, ipse elegit te. u\. Deus deorum Dominus locutus est: et uocauit terram, a solis ortu usque ad occasum: ex Sion species decoris eius. P. Quia caro. u\. Gloria. P. Quia caro.

Oratio. Hiesu Saluator noster et Dominus, qui primatum Apostolice dignitatis in beatissimo Petro Apostolo tuo conferre dignatus es; cuius prima uocatio nominis Bar-Iona legis dilectam generationem significat, Petrique uocabulum in Christo firmamentum Ecclesie sonat: largire nobis, eo suffragante; ut et doctrinis eius uocatorum obsequia dependentes, perpetue hereditatis mereamur esse consortes: ut caro et sanguis, que reuelationem tui ignorant, in nobis  dominatum non habeant; sed Spiritus tuus, quo ille plenus te confessus est Filium Dei, nos impleat ad promerendum premium iudicii post futuri. R\. Amen.

Per misericordiam.

Antiphona 2. Si diligis me, Simon Petre, pasce oues meas: tu nosti, Domine, quia amo te, P. Et animam meam ponam pro te. u\. Tibi dixit cor meum, quesiui faciem tuam: uultum tuum Domine requiram. P. Et animam. u\. Gloria, et honor. P. Et animam.

Oratio. Christe, Dei Filius, qui oues. Require retro in istis uesperis precedentibus.

Antiphona 3. Tamquam unum ex principibus elegit me Dominus, et ut uirum fortem constituit me in  prelium: P. Dedit mihi Dominus stolam candidam, et ornauit me corona. u\. Benedictus Dominus Deus meus [CCXXX] qui docet manus meas ad bellum, et digitos meos ad prelium. P. Dedit mihi. u\. Gloria, et honor. P. Dedit mihi.

Oratio. Deus, Dei Filius, qui in te solidissima petra exaltasti Petrum, et per Petrum Ecclesiam, effectus illi in tribulatione fiducia, quo posset aduersa cuncta superare presentia; porrige nobis auxilium dextere tue, ut per eum qui in te post negationem redditus saluti meruit solidari, per eum nos digneris a uitiorum tentationibus eruere: ac fides nostra in nullo coram te apparens nutabunda, et animas et corpora pertrahat ad superna. R\. Amen.

Per.

 R\. Gratias agimus Deo, qui elegit te Pontificem e medio fratrum tuorum, et dedit tibi honorem sacerdotii; P. Ut immaculatam offeras oblationem Deo tuo. u\. Ecce constituit te Dominus principem: et prefectum in Gentibus dedit te. P. Ut immaculatam. u\. Gloria, et honor. P. Ut immaculatam.

Oratio. Christe, Filius Dei uiui, quem Petrus super petram solidatus uere confessus est, quia utique non petra a Petro, sed Petrus uocatus est a petra, in qua est fundata Ecclesia; te supplices deprecamur, ut idem, qui accepit claues regni celorum, peccatoribus pandat celestis uie introitum: ut per quem doctrine sublimis exempla suscepimus, per eum eterne uite nos suscepisse commoda sentiamus. R\. Amen.

 Per misericordiam.



In Laudibus.

Ad Canticum. Antiphona. Thronum glorie hereditans illi: dat uotum optanti, et benedicet annos iusti.

Canticum. Confirmatum est. fol. LXXXuI.

Ad Benedictus. Antiphona. Benedictio Domini in mercedem.

Canticum. Benedictus es, Domine Deus. fol. 6. Sono. Deus precinxit. fol. CLuI.

Lauda. Laudate Dominum de celis Alleluia, alleluia: laudate eum in excelsis. Alleluia, alleluia, Psalmus CXLuIII.


Prophetia. Lectio libri Esaie Prophete .

R\. Deo gratias.

 Hec dicit Dominus: Ecce in iustitia regnabit rex, et principibus eius in iudicio preerit. Non caligabunt oculi uidentium, et aures audientium diligenter auscultabunt. Et cor stultorum intelliget scientiam, et lingua balborum uelociter loquetur et plane. Non uocabitur ultra is, qui insipiens est, princeps: neque fraudulenter appellabitur maior. Stultus enim fatua loquetur, et cor eius faciet iniquitatem, ut perficiat simulationem, et loquatur ad eum fraudulenter, et uacuam faciat animam: esurientis uasa pessima sunt: ipse enim cogitationes concinnauit ad perdendos mites in sermone mendacii, cum loquetur pauperi iudicium. Princeps uero ea, que digna sunt principe, cogitabit, et ipse super duces stabit. Mulieres  opulente surgite, et audite uocem meam: filie confidenter percipite auribus eloquium, meum, donec effundatur super uos spiritus de excelso: et erit desertum in Cermel, et Cermel in saltum reputabitur. Et habitabit in solitudine iudicium, et iustitia in Cermel sedebit. Et erit opus iustitie pax, et cultus iustitie silentium, et securitas usque in sempiternum. Et sedebit populus in pulchritudine pacis, et in tabernaculis fiducie, in requie opulenta, ait Dominus omnipotens. R\. Amen.

Hymnus. O Petre petra Ecclesie. Supplicatio. Oremus Redemptorem. Quere retro in istis uesperis precedentibus.

Capitula. Apostole Dei beatissime Petre, petra Ecclesie, pastor celestis aule, qui ob hoc, quod primus,  filium Dei esse, confessus es Christum, claues meruisti percipere regni celorum; percepte huius priuilegio potestatis nostrorum omnium uincula dissolue, et illis gloriosus ianitor adsta, nosque peccatores feliciter introducas.

Pater noster. Liberati a malo. fol. 2.

Lauda. In psalterio et cithara. fol. CLuIII. Benedictio. Christus Dei Filius. Quere in istis uesperis precedentibus.



DIE XXIu. IN FESTO SANCTI MATHIAE APOSTOLI.

Omnia dicantur unius Martyris precipui folio CLuI, et post Prophetiam legatur hec Epistola.


Lectio Actuum Apostolorum .

R\. Deo gratias.

 In illis diebus exurgens Petrus in medio fratrum, dixit: uiri fratres, oportet impleri scripturam, quam predixit Spiritus [CCXXXI] Sanctus per os Dauid de Iuda, qui fuit dux eorum, qui comprehenderunt Iesum: qui connumeratus erat in nobis, et sortitus fuerat sortem ministerii huius. Hic itaque adquisiuit agrum de mercede iniquitatis, et suspensus crepuit medius: et diffusa sunt omnia uiscera eius. Et notum factum est omnibus habitantibus Hierusalem, ita ut appellaretur ager ille, lingua eorum, Acheldemach, hoc est, ager sanguinis. Scriptum est enim in libro Psalmorum: Fiat commoratio eius deserta, et non sit, qui habitet in ea: et episcopatum eius accipiat alius. Oportet ergo ex his uiris, qui nobiscum  congregati sunt in omni tempore, quo intrauit et exiuit inter nos Dominus iehsu, incipiens a baptismate Ioannis usque ad diem, qua assumptus est a nobis, testem resurrectionis eius nobiscum fieri ex istis. Et statuerunt duos uiros, Ioseph, qui dicitur Barsabas, qui cognominatus est Iustus, et Mathiam. Et orantes dixerunt: Tu Domine, qui corda omnium nosti, ostende, quem elegeris ex his duobus unum, accipere locum ministerii huius, et Apostolatus, de quo preuaricatus est Iudas, ut iret in locum suum. Et dederunt sortes eis, et cecidit sors super Mathiam, et adnumeratus est cum undecim Apostolis. R\. Amen.



FESTA MARTII. DIE III. IN FESTO SANCTORUM HEMETERII, ET CELEDONII MARTYRUM.


Omnia dicantur plurimorum Martyrum quatuor capparum fol. CLXu, excepto Hymno ad uesperas, Capitula, Benedictione, et Hymno ad Matutinum.



Ad uesperos.



Hymnus.



   Scripta sunt Celo duorum
Martyrum uocabula,
Aureis que Christus illic
Adnotauit litteris:
Sanguinis notis eadem
Scripta terris tradidit.

   Pollet hoc felix per orbem
 Terra Ibera stemmate:
Hic locus dignus tenendis
Ossibus uisus Deo,
Qui beatorum pudicus
Esset hospes corporum.

   Hic calentes hauxit undas,
Cedit ictu duplici:
Inlitas cruore sancto
Nunc arenas incole
Confrequentant obsecrantes
uoce, uotis, munere,

   Exter, hic nec non et urbis
Ut colonus aduenit:
Fama nam terras in omneis
Precucurrit proditrix,
 Hic patronos esse mundi,
Quos precantes ambiunt.

   Nemo puras hic rogando
Frustra congessit preces:
Letus hinc tersis reuertit
Supplicator fletibus:
Omne, quod iustum poposcit,
Impetratum sentiens:

   Tanta pro nostris periclis
Cura suffragantum est;
Non sinunt inane, ut ullus
uoce murmur fuderit;
Audiunt, statimque ad aurem
Regis eterni ferunt.

    Inde largo fonte abyssi
Dona terris influunt,
Supplicum causas petitis
Que medelis inrigant:
Nil suis bonis negauit
Christus umquam testibus:

   Isti sunt quos nec catena
Dura, nec mors terruit,
Unicum Deum fateri
Sanguinis dispendio;
Sanguinis sed tale damnum
Lux rependit longior:

   Hoc genus mortis decorum est:
Hoc probis dignum uiris
Membra morbis excidenda
 Texta uenis languidis,
Hostico donare ferro,
Morte et hostem uincere:

   Pulchra res! ictum sub ense
Persecutoris patitur:
Nobilis per uulnus amplum
Porta iustis panditur;
Lota mens in fronte
Rubrosi decoris exilit.

   Nec rudem crudi laboris
Ante uitam duxerant
Milites, quos ad perenne
Cingulum Christus uocat:
[CCXXXII] Sueta uirtus bello ense
Armis militat sacratis,

    Cesaris uexilla linquunt;
Signum Crucis eligunt:
Proque uentosis draconum,
Quos gerebant palliis,
Preferunt insigne lignum,
Quod draconem subdidit.

   uile censent expeditis
Ferre dextris spiculum,
Machinis murum ferire,
Castra forte cingere,
Impias manus cruentis
Inquinare stragibus.

   Forte tunc atrox, secundos
Isrelis posteros,
Auctor aule mundialis
 Ire ad aram iusserat:
Idolis litare nigris,
Esse Christi refugas.

   Liberam succincta ferro
Pestis urgebat fidem:
Illa uirgas, et secures,
Et bissulcas ungulas
Ultro fortis expectabat
Christi amore interrita,

   Carcer inligata duris
Colla baccis impetit,
Barbaras forum per omne
Tortor exercet manus,
ueritas crimen putatur,
uox fidelis plectitur:

    Tunc et ense cesa uirtus
Triste percussit solum,
Et rogis ingesta mestis
Ore flammas sorbuit:
Dulce tunc iustis cremari,
Dulce ferrum perpeti.

   Aeterno gloriam regi
uotiuis cum gaudiis
Letius seculum per omne
Ouando concinite;
Girum uoluentem, qui mundi
Usquequaque sustinet.
   Amen.

Supplicatio. Oremus Redemptorem mundi, mutatis nominibus, folio CLXXXuII.

 Capitula. Ecce sacrorum Fratrum sacra solemnia celebrantes, te Deum pietatis intentione rogamus; ut, quorum conditione corporum Iberam dedicas terram, eorum precibus in pace omnem in tuo sanguine redemptam tuearis Ecclesiam: quo, eisdem suffragantibus, a te promereamur audiri, a quo preceptum suscipimus exorandi:

Pater noster. Liberati a malo. fol. 2

Benedictio. Omnipotens Deus, ad quem beatissimi Hemetherius et Celedonius martyres ob confessionis fideique signaculum orarium atque anulum celis subuehenda miserunt, conseruet uos utroque munere gratiarum; R\. Amen. Ut per eos et fidei et confessionis uirtute pollentes; eterni celestis patrie habeamini  ciues, quorum hodie geminum festum celebratis ouantes. R\. Amen. Quo, sicut alumna plebs de eorum gemina susceptione corporum gratulatur, sic tota Ecclesia eorum se tueri ac defendi patrociniis gratulemur. R\. Amen.



Ad Matutinum hymnus



   Hic duorum chara fratrum
Concalescunt pectora;
Fida, quos per omne tempus
Iunxerat sodalitas:
Stant parati ferre, quicquid
Sors tulisset ultima:

   Seu foret prebenda ceruix
Ad bipennem publicam:
uerberum post uim crepantum,
 Post catastas igneas:
Siue pardis offerendum
Pectus, aut leonibus.

   Nosne Christo procreati
Mammone dicabimur?
Et Dei formam gerentes
Seruiemus seculo?
Absit, ut celestis ignis
Se tenebris misceat:

   Sit satis, quod capta primo
uita sub chirographo,
Debitum persoluit omne
Functa rebus Cesaris:
Tempus est Deo rependi
 Quicquid est proprium Dei.

   Ite signorum magistri,
Et uos tribuni adsistite,
Aureos offerte torques
Sauciorum premia:
Clara uox hic Angelorum
uocat stipenda;

   Christus illic candidatis
Presidet cohortibus,
Et throno regnans ab alto,
Damnat infames deos:
Queque deridenda nobis
Monstra diuos fingitis.

   [CCXXXIII] Hec loquentes obruuntur
Mille penis Martyres:
 Nexibus manus utrasque
Flexus inuoluit rigor:
Et calybs adtrita colla
Duriter ambit circulis

   O uetustatis silentis
Obsoleta obliuio!
Inuidentur ista nobis,
Fama et ipsa extinguitur,
Chartulas blasphemus olim
Nam satelles abstulit;

   Ne tenacibus libellis
Erudita secula
Ordinem, tempus, modumque
Passionis proditum,
Dulcibus linguis per aures
 Posterorum spargerent:

   Hoc tamen solum uetusta
Subtrahunt silentia,
Iugibus longum catenis
Ad capillum tracti,
Quo uiros dolore tortor
Quaue pompa ornauerit.

   Illa laus occulta non est,
Nec senescit tempore:
Missa quod sursum per auras
Euolarunt munera,
Que uiam patere celi
Premicando ostenderent,

   Illius fidem figurans
Nube fertur anulus:
 Hic sui dat pignus oris
Ut ferunt, orarium;
Que superno rapta flatu
Lucis intrant intimum.

   Per poli liquentis axem
Fulgor auri absconditur;
Ac diu uisum sequacem
Textilis candor fugit;
Subuehuntur usque in astra,
Nec uidentur amplius:

   uidit hoc conuentus adstans,
Ipse uidit carnifex,
Et manum repressit herens,
Ac stupore obpalluit;
Sed tamen peregit ictum,
 Ne periret gloria.

   Iam ne credis, bruta quondam
uasconum gentilitas,
Quam sacrum crudelis heroum
Immolarit sanguinem?
Credis in Deum relatum
Hostiarum spiritum?

   Cerne quam palam feroces
Hic domantur demones,
Qui lupino capta ritu
Deformant precordia;
Strangulant mentes et ipsas,
Seque miscent sensibus.

   Tunc suo iam plenus hoste,
 Sistitur furens homo,
Spumans, efflans saliuas,
Cruda torquens lumina;
Expiandus questione
Non suorum criminum.

   Audiens hec tortor adest,
Eiulatu flebili:
Scinditur per flagra corpus,
Nec flagellum cernitur;
Crescit et suspensus ipse
uinculis latentibus est.

   His modis spurcum latronem
Martyrum uirtus quatit,
Hec cercet, torquet, urit,
Hec catenas incutit
 Predo uexatus relictis
E medullis exilit:

   Linquit inlesam rapinam,
Faucibus siccis fugit,
Ungue ab imo usque ad capillum
Salua reddit omnia,
Confitens ardere sese,
Nec gehenne est incola.

   Quid loquar, purgata longis
Alba morbis corpora?
Algidus cum decoloros
Horror artus concutit:
Hinc tumor uultum relinquit,
Hinc color uerus redit.

   Hoc bonum Saluator ipse,
 Quo fruamur, prestitit,
Martyrum quod membra
Nostro consecrauit oppido:
Sospitantque nunc Colonos
Quos Iberus alluit.

   State nunc inuicte matres
Pro receptis paruulis,
Coniugum salute leta
uox maritarum strepet:
Sit dies hec festa nobis,
Sit sacrata gaudiis.

   Gloria Patri, Natoque,
Semper et Paraclito
Laus, potestas, atque uirtus,
 Gratiarum copiaque;
Deum cuncta fatentur
Seculorum secula.
   Amen.



[CCXXXIu] FESTA APRILIS. DIE XuI. IN FESTO SANCTAE ENGRATIAE, uEL DECEM ET OCTO MARTYRUM.

Omnia dicantur plurimorum Martyrum. fol. CLXII. excepto Hymno, qui est iste: Bis nouem noster. fol. CL.



FESTA MAII. DIE I. IN FESTO SANCTI TORQUATI ET COMITUM EIUS EPISCOPORUM.



Ad uesperum.

Lauda. Exortum est. fol. CLXII.

Sono. Alleluia. In omnem terram exiuit sonus Sanctorum: P. Et in fines orbis terre uerba illorum Alleluia. u\. Alleluia. Non sunt loquele neque sermones: quibus non audiantur uoces eorum. P. Et in.

Dominus sit. R\. Et cum.

Antiphona. Alleluia. Isti sunt uiri nominati in uirtute: P. Doctores populi facientes iudicium in doctrina sua. u\. Celi enarrant gloriam Dei, et opera manuum eius annunciat firmamentum. P. Doctores. u\. Gloria, et honor. P. Doctores.

Dominus sit. R\. Et cum.

Lauda. Disciplina et sapientia repleuit illos Dominus.  Alleluia; P. Creauit in illis gratiam Spiritus sancti sui: intellectu repleuit corda eorum. Alleluia, alleluia. u\. Et clamauerunt ad Dominum, cum tribularentur: et de necessitatibus eorum liberauit eos. P. Creauit in illis. u\. Gloria, et honor P. Creauit in illis.



Hymnus.



   Urbis Romulee iam toga candida
Septem Pontificum destina promicat,
Missos Hesperie, quos ab Apostolis
Adsignat fidei prisca relatio.

   Hi sunt perspicui luminis indices
Torquatus, Tesiphons, atque Hesychius;
Hinc Indaletius, siue Secundus est,
Iuncti Euphrasio, Cecilioque sunt.

   Hi euangelico lampade prediti
 Lustrant Occidue partis arentia;
Quo sic catholicis ignibus ardeant,
Ut cedant facibus furna nocentia.

   Accis continuo proxima fit uiris
Bis senis stadiis, qua procul insident:
Mittunt adseclas escula querere,
Quo fessa dapibus membra reficerent.

   Illic discipuli Idola Gentium
uanis inspiciunt ritibus excoli:
Quos dum sic agere fletibus immorant,
Terrentur potius ausibus impiis.

   Mox insana fremens turba satellitum,
In his cum fidei stigmata nosceret,
Ad pontem fluuii usque per ardua
Incursu celeri hos agit in fugam.

    Sed pons preualido murice fortior
In partes subito pronus resoluitur,
Iustos ex manibus hostium eruens,
Hostes flumineo gurgite subruens.

   Hec prima fidei est uia plebium,
Inter quos mulier sancta Luparia
Sanctos adgrediens cernit, et obsecrat,
Sanctorum monita pectore conlocans.

   Tunc Christi famula obsequio parens
Sanctorum statuit condere fabricam,
Quo Baptisterii unda patesceret,
Et culpas omnium gratia tergeret.

   Illic Sancta Dei femina tinguitur,
Et uite lauacro tincta renascitur:
 Plebs hic continuo peruolat ad fidem,
Et fit catholico dogmate multiplex.

   Post hec Pontificum chara sodalitas
Partitur properans septem in urbibus,
Ut diuisa locis dogmata funderent,
Et sparsis populos ignibus urerent.

   Per hos Hesperie finibus indita
Inluxit fidei gratia precocax:
In signis uariis, atque poteentia
uirtutum, homines credere prouocant.

   Ex hinc iustitie fructibus inclyti
uitam multiplici fenore terminant,
Consepti tumulis, urbibus in suis:
Sic sparso cinere, una corona est.

   Hinc te turba potens unica septies
 Oratu petimus pectoris abdita;
Ut uestris precibus, sidus in etheris
Portemur socii ciuibus Angelis.

   Sit trino Domino gloria unico,
Patri cum Genito, atque Paraclito;
Qui solus Dominus Trinus et Unus est,
Seclorum ualide secula continens.
   Amen.

Supplicatio. Oremus, mutatis nominibus, fol. CLXII.

Capitula. Ecce Domine, nostrorum Presulum memoriam facientes, quorum doctrinis fides Christiana nostris primum inlapsa est partibus; Torquati uidelicet, Secundi, Indaletii, Tesiphontis, Euphrasii, Cecilii [CCXXXu] et Hesychii, uespertinum tibi hoc lumen offerimus, obsecrantes, ut eorum nos precibus a  criminum squalore depurges, et spiritualium carismatum gratia innoues, quorum presentia occidue partis plagam uisitare dignatus es.

Pater noster. Liberati a malo. fol. 2.

Benedictio. Deus, qui Torquati et Sociorum eius itineri gloriosus effectus est ductor, ipse uestrorum criminum sit indultor: R\. Amen. Et, qui eorum Discipulos miro pontis fragmine liberauit ab impiis, uos eripiat a cunctis uitiorum carnalium incentiuis; R\. Amen. Ut illo ardore spiritus quo Christi nomen uestris partibus credimus predicasse, eo ualeatis et terrena respuere, et celestia semper animo retinere. R\. Amen.

Per misericordiam.

Lauda. uos estis uasa sancta Domino auro fulgente:  Alleluia. P. Quia sponte obtulistis Domino Deo animas uestras. Alleluia, alleluia, alleluia. u\. Benedicti uos a Domino, qui fecit celum et terram. P. Quia sponte. u\. Gloria, et honor. P. Quia sponte

Oratio. Beati uere, Domine, et nimio honore digni sunt, quorum tu portio esse dignatus es; ideoque interuentu sanctorum tuorum Torquati et Sociorum eius quicquid tibi ex nobis non militat, amor celestis patrie in nobis flagrans usquequaque interimat: et post cum his Sanctis, quorum anime in manu tua sunt, nos pietas tua celesti in regno adiungat. R\. Amen.

Per misericordiam.

 In nomine Domini.



Ad Matutinum.

Antiphona. Da nobis. Psalmus L. Oratio. Redde nobis, Domine. fol. CLXIII.

Antiphona. 1. Hi sunt, qui missi sunt per orbem terrarum, et prostrauerunt se ante Agnum, P. Habentes phialas aureas plenas incensu, que sunt memorie Sanctorum, cantantes canticum nouum. u\. In omnem terram exiuit sonus eorum: et in fines orbis terre uerba illorum. P. Habentes phialas. u\. Gloria, et honor. P. Habentes.

Oratio. Hi sunt, Domine, septem facule huius Hesperie finibus indite ad effugandam eius tetre noctis infidelitatem celitus misse: ob huius ergo munus gratie a te nobis conlate reficiat nos fragrantia  odoris euangelice doctrine ac thymiamatum preceptorum digne redolentium; ex quo dogmate plenius referti, id ipsum corda et mens nostra parturiat, quod a te iudicii tempore remunerari merito digna petitio nostra efflagitat. R\. Amen.

Per misericordiam tuam, etc.

Antiphona 2. Beati, et multo honore digni, quorum portio Deus est: P. Quibus a principio preparatum est regnum, horumque anime in manu Dei sunt. u\. Clamauerunt iusti, et Dominus exaudiuit eos: et ex omnibus tribulationibus eorum liberauit eos. P. Quibus a principio. u\. Gloria, et honor. P. Quibus a principio.

Oratio. Beati uere, Domine, et nimio. Quere retro in uesperis precedentibus.

 Antiphona 3. Legem tuam splendide docuerunt, quorum sunt opera multa. P. Reposita apud te, Domine. u\. Qui confidunt in Domino, sicut mons Sion non commouebitur in eternum, qui habitat in Hierusalem. P. Reposita. u\. Gloria, et honor. P. Reposita.

Oratio. Deus Dei Filius, lumen astrorum, fulgor siderum, stella splendida et matutina, claritas sempiterna, et sanctorum eruditio copiosa, erudiat nos, quesumus, iustitie tue uirga per sanctorum tuorum Torquati et Sociorum eius intercessionem assiduam: sicque, quod predicauerunt splendide inluminati, agendo existamus corde; ut ad illud, quod apud te repositum est  post obitum accedamus indemnes, et a nexu  peccaminum liberi. R\. Amen.

Per misericordiam.

R\. Sancti, qui in iustitia erudierunt multos, fulgebunt, sicut splendor firmamenti. P. Et sicut stelle celi in perpetua eternitate. u\. Isti sunt uiri sancti, quos elegit Dominus in caritate non ficta; et ab eorum doctrina fulget Ecclesia, ut Sol, et Luna. P. Et sicut stelle. u\. Gloria, et honor. P. Et sicut stelle.

Oratio. Christe, Dei Filius, qui Sanctos tuos presciens, ante mundi constitutionem eos eligis, et in exemplum nostrum hic eos constituis; fac nos ita Sanctorum predicamento obedientes existere, ut adoptione filiorum post nostrum obitum merea;mur  compotes esse. [CCXXXuI] R\. Amen.

Per misericordiam.



In Laudibus.

Ad Canticum. Antiphona. Qui propria uoluntate obtulistis uos discrimini, benedicite Dominum narrantes iustitias eius et clementiam in fortes Isrel.

Canticum. Qui sponte obtulistis. fol. CLXIII.

Ad Benedictus. Antiphona. Sancti et humiles corde, spiritus et anime iustorum, benedicite Dominum. u\. Iusti, et sacerdotes sancti et humiles corde, benedicite Dominum.

Canticum. Benedictus es, Domine. fol. 6. Sono. Alleluia. In omnem terram. Quere retro in uesperis precedentibus.

Lauda. Laudate Dominum de celis Alleluia, alleluia:  laudate eum in excelsis, alleluia, alleluia. Psalmus CXLuIII.


Lectio libri Sapientie .

R\. Deo gratias.

Multam gloriam fecit Dominus magnificentia sua a seculo. Dominantes in potestatibus suis, homines magnos uirtute, et prudentia sua prediti, nunciantes in dignitate prophetarum, et imperantes in presenti seculo, et uirtute prudentie populos sanctissima uerba. In pueritia sua requirentes modos musicos, et narrantes carmina scripturarum. Omnes diuites in uirtute, pulchritudinis studium habentes: pacificantes in domibus suis. Omnes isti in generationibus gentis sue gloriam adepti sunt, et in diebus suis habentur  in laudibus. Qui de illis nati sunt, requirunt nomen narrantes laudes eorum: et sunt quorum non est memoria: perierunt quasi non fuerint: et nati sunt, quasi non nati, et filii ipsorum cum ipsis. Sed illi uiri misericordes sunt, quorum pietas non defuit, et cum semine ipsorum perseuerat bona hereditas nepotum illorum, et in testamentis stetit semen illorum: et filii illorum propter illos. Usque in eternum manebit semen eorum, et gloria eorum non derelinquetur. Corpora eorum in pace sepulta sunt, et nomen eorum manebit in generatione. Sapientiam ipsorum narrant populi, et laudem eorum nunciat Ecclesia. R\. Amen.

Hymnus. Urbis Romulee. Supplicatio. Oremus Redemptorem. Quere retro in uesperis precedentibus.

 Capitula. Adest, Domine, clara et enitens tuorum illa septem Pontificum reuoluti temporis annua celebritas: alma solemnitas! per quos dudum occidentalis plage nouelle fidei germine predicationis sarculo plantare dignatus es normam; per quos nefarie superstitionis coruscante luminis radio effugare dignatus es dogma. His ergo interuenientibus ardeant in conspectu glorie tue desideriorum nostrorum clibana: deferantur precum ueridica holocausta: acceptentur uotorum pura libamina: his orantibus, tribuatur cunctis sacrosancto altario tuo deseruientibus, niuei candoris munditia castitatis; uirginibus almi pudoris mentis: et corporis remuneranda integritas; continentibus, et omnibus in commune fidelibus,  operis sancti effectus a te in futuro examine rite beandus. Torquatus ex his nobis proroget monilium ornamenta uirtutum: Tesiphons a te, qui es fons uite, uberrimo doctrine gurgitis poculo satiet: Hesychius sceleris nostri piacula mundet: Indaletius index bonorum operum spiritualium alimenta ministret: Secundus futuri aduentus tui gaudio electorum participio iungat: Euphrasius quadrifluo Euangeliorum amne Catholice fidei dogmata firmet: Cecilius cetibus Angelorum nos adsociet. Sic quoque plebs alumna Sanctorum tuorum in canticis labiorum et laudis iubilo festa rite excolens, septempliciter dono gratiarum exuberet; ut ad id, quod oculus non uidit, nec auris audiuit, quod preparasti his, qui te diligunt, criminum mole dempta,  ethereis sedibus contutanda predictorum ducatu perducatur ad regnum.

Pater noster. Liberati a malo. fol. 2.

Lauda. uos estis uasa sancta Domino. Benedictio. Deus, qui Torquati et Sociorum eius. Quere retro in uesperis precedentibus.



DIE II MAII. IN FESTO SANCTI FELICIS DIACONI HISPALENSIS.



Ad uesperum.

Lauda. Sperauit anima. fol. CLuI. Sono. Fac mecum, Deus. fol. CLuIII.

[CCXXXuII] Antiphona. Beatus uir, qui non est lapsus uerbo oris sui, et non est compunctus tristitia delicti. P. Felix, qui non habuit mestitiam in animo  suo. u\. Beatus, qui intelligit super egenum, et pauperem: in die mala liberauit eum Dominus. P. Felix, qui non. u\. Gloria, et honor Patri. P. Felix, qui non.

Dominus sit semper uobiscum. R\. Et cum.

Antiphona. Beatus, cuius Deus Iacob adiutor, est spes eius in Domino Deo ipsius: P. Qui fecit celum, et terram, mare, et omnia, que in eis sunt: u\. Qui ingreditur sine macula, et operatur iustitiam: qui loquitur ueritatem in corde suo: P. Qui fecit celum. u\. Gloria, et honor. P. Qui fecit celum.

Dominus sit semper. R\. Et cum.

Antiphona. Beatus uir, cuius est auxilium abs te, Domine: ascensum in corde eius disposuisti. P.  Ambulabit de uirtute in uirtutem. u\. Domine Deus uirtutum, conuerte nos, et ostende faciem tuam, et salui erimus. P. Ambulabit. u\. Gloria, et honor. P. Ambulabit.

Dominus sit semper. R\. Et cum spiritu.

Lauda. Beatus seruus ille, quem adueniens Dominus eius inuenerit benefacientem. P. uerum dico uobis, quod super omnia bona constituet illum: Alleluia, alleluia. u\. Beatus uir, qui impleuit desiderium suum ex ipsis: non confundetur, dum loquetur inimicis suis in porta. P. uerum. u\. Gloria, et honor. P. uerum.

Hymnus. Deus tuorum. fol. CLuIII. Supplicatio. Oremus, mutato nomine, folio CLuII.

 Capitula. Felix martyr tuus, Domine, et nomine probatus et munere consecratus, dum eum ex nomine uocas, et munere consecras: ut eum et nuncupares prescitum, et glorificares electum; Confessionis ergo huius nos participes effice, et beatitudinis compotes redde: ut, te annuente, infelices eruat de ergastulis inferorum, cum ipse Felix permanet in eternum.

Pater noster. Liberati a malo. fol. 2.

Benedictio. Christus Dominus, qui beatissimum hunc Martyrem et merito felicem fecit esse et nomi ne, ab omni uos infelicitatis labe expurgei; R\. Amen. Ut, qui per illum feliciter temporales infeli cium infelicitates deuicit, felicitati uos eterne iubeat munerari: R\. Amen. Ut, qui per hunc Martyrem indulte felicitatis priuilegio gaudet, in eterna uos  feliciaque [F. felicitate] sine fine letabundos oblectet. R\. Amen.

Per misericordiam ipsius.

Lauda. Alleluia. Benedictio eius sicut fluuius inundans in throno honoris. P. Docuit sapientiam; hec omnia iusto in bono. Alleluia. u\. Ecce sic benedicetur homo, qui timet Dominum. P. Docuit sapientiam. u\. Gloria, et honor Patri. P. Docuit sapientiam.

Oratio. Felix martyr tuus, Domine, quem utique felicem esse et nomine uoluisti et merito, suo nos suffragio tueatur in seculo; ut cum tristitia animi et si fuit temporaliter que accideret, non tamen extitit, que noceret: tristitiam nocituram a nostris cordibus sua submoueat prece; ut, qui illum nomine hereditasti  eterno, nos, ne pereamus, supplicio digneris liberare perpetuo. R\. Amen.

Per misericordiam tuam.

In nomine Domini nostri Iesu Christi.



Ad Matutinum.

Antiphona. Labia mea, Domine, aperies. Psalmus L. Oratio. Exultent, Domine, labia nostra. folio 60.

Antiphona 1. Felix in gloria est imitandus in timore Domini; P. Quia in bonitate, et alacritate animi placuit Deo Isrel. u\. In memoria eterna erit iustus: et ab auditu malo non timebit. P. Quia in bonitate. u\. Gloria, et honor. P. Quia in bonitate.

Oratio. Omnipotens Christe, Filius Dei Patris Altissimi, qui in sensu Felicis martyris circumspectiones  tuas dedisti, adimplens illum spiritu sapientie, et uestiens stola glorie sempiterne: quo infelicitatem seculi feliciter uincens, felicitatis illius sancte Hierusalem mereatur effici heres; da nobis felici eius merito triumphare, ut infelicitates nostre felici eius suffragio propellantur, et uita ipsa in melius commutetur. R\. Amen.

Per misericordiam, etc.

Antiphona 2. Felix, qui non habuit animi sui tristitiam, et non excidit ab spe sua. P. Iocunditate et exultatione thesaurizauit super eum Dominus, et nomine eterno hereditauit illum. [CCXXXuIII] u\. Cibauit illum pane uite et intellectus, et aqua sapientie salutaris potauit illum: P. Iocunditate. u\. Gloria, et honor. P. Iocunditate.

 Oratio. Felix tuus, Domine. Quere retro in uesperis precedentibus.

Antiphona 3. Felix, qui potuit transgredi, et non est transgressus; et facere mala, et non fecit: P. Ideo stabilita sunt opera eius in Domino, et eleemosynas illius enarrabit Ecclesia sanctorum. u\. Benignus uir, qui miseretur et commodat, disponet sermones suos in iudicio: quia in eternum non commouebitur. P. Ideo stabilita. u\. Gloria, et honor Patri. P. Ideo stabilita sunt.

Oratio. Felix est, Domine, quem ita tuo munere facis esse felicem, ut transgressionis nesciat uoluptates: ut, cum possit transgredi, transgressum se esse non nouerit: nec male facere, cum utique possit  a rectis semitis deuiare; Qui ergo non suo sed tuo munere felicitatis huius promeruit donum, nostre infelicitatis suis precibus detergat opprobrium: quo, tanti Martyris ducatu in secula gubernati, et uoluntatem peccandi nesciamus habere, et transgressionis culpas ignoremus perficere. R\. Amen.

Per misericordiam tuam, etc.

R\. Felix uir, qui inuentus est sine macula: et qui post aurum non abiit, nec sperauit in pecunias et thesauros. P. Quis est hic, laudabimus eum, fecit mirabilia in uita sua: u\. Ideo stabilita sunt dona eius in Deo suo, et eleemosynas illius enarrauit Ecclesia sanctorum. P. Quis est. u\. Gloria, et honor. P. Quis est.

Oratio. Deus auctor felicitatis eterne, qui in  tantum fecisti Felicem martyrem tuum esse felicem, ut nec post aurum abiret, nec in thesauros et pecunias speraret: cum sine auaritie contagio margaritas fulgens predicando seminaret in populo; da nobis, ut totius auaritie retinacula perhorrentes, iustitie uerbum in ore portemus: quo legem et misericordiam in lingua habentes, infelicitatem seculi Felicis tui merito superemus, et felicitatem uite eterne feliciori eius suffragio capiamus. R\. Amen.

Per misericordiam.



In Laudibus.

Ad Canticum. Antiphona. Thronum glorie hereditans illi: dat uotum optanti, et benedicite annos iusti.

Canticum. Confirmatum est cor meum. Quere folio LXXXuI. Canticum. Benedictus es, Domine Deus.  folio 6.

Sono. Septies in die laudem dixi tibi, Domine Alleluia, alleluia: u\. Super iudicia iustitie tue. Alleluia. alleluia.

Lauda. Laudate Dominum de celis. Alleluia. alleluia: laudate eum in excelsis, Alleluia, alleluia. Psalmus CXLuIII.


Lectio libri Sapientie Salomonis .

R\. Deo gratias.

Beatus uir, qui non est lapsus uerbo ex ore suo, et non est stimulatus tristitia delicti. Felix, qui non habuit in animo suo tristitiam, et non excidit a spe sua. Beatus uir, qui in sapientia sua moratur, et qui in iustitia sua meditatur, et in sensu cogitauit inspectionem  Dei. Qui timet Deum, faciet bonum: et qui continens est iustitie, apprehendet illud, et obuiabit illi quasi mater honorificata, et quasi similiter a uirginitate suscipiet illum. Cibabit illum panis uite et intellectus, et aqua sapientie salutaris potabit illum. Et firmabitur in illo, et non flectetur: et continebit illum, et non confundetur: et exaltabit illum apud proximos suos, et in medio Ecclesie aperiet os eius: adimplebit illum spiritus sapientie et intellectus, et stola glorie uestiet illum. Iocunditatem et exultationem thesaurizauit super eum, et nomine eterno hereditauit illum. R\. Amen.

Hymnus. Deus tuorum militum. Fol. CLuIII. Supplicatio. Oremus Redemptorem. Capitula. Felix martyr tuus. Lauda. Alleluia. Benedictio eius sicut fluuius.  Benedictio. Christus Dominus, qui beatissimum. Quere in uesperis precedentibus. Exeunte uespera Lauda. Sperauit anima mea. folio CCu. Sono. Fac mecum, Deus, signum in bono. Quere fol. CLIX.

Antiphona. Orate ad Dominum, uiri sancti, ut concedat populo suo salutem; P. Et omnis infirmitas auferatur a nobis. u\. Confitemini Domino, quoniam bonus: quoniam in seculum misericordia eius. P. Et omnis. u\. Gloria. P. Et omnis.

Dominus sit. R\. Et cum.

Lauda. Corpora sanctorum quiescentium in loco [CCXXXIX] isto, orate pro nobis ad Dominum; P. Ut donet pacem super terram et requiem temporibus nostris. Alleluia, alleluia. u\. Laudate Dominum, omnes Gentes: et conlaudate eum omnes populi. P.  Ut donet. u\. Gloria. P. Ut donet.

Hymnus. Deus tuorum militum. fol. CLuIII. Supplicatio. Oremus. Capitula. Felix martyr tuus. Benedictio. Christus Dominus. Lauda. Alleluia. Benedictio eius. Oratio. Felix tuus, Domine. Quere retro in proximis uesperis precedentibus.



DIE III. IN FESTO INuENTIONIS SANCTAE CRUCIS.



Ad uesperum.

Lauda. Laudauerunt te, Domine, omnes Angeli tui, et hymnum dixerunt, dum perficeres fabricam celi. Tuus est dies, et tua est nox: P. Tu fecisti Solem et Lunam. u\. Tu confirmasti in uirtute tua mare: contribulasti capita draconum super aquas. P. Tu fecisti.

 Dominus sit. R\. Et cum.

Sono. O bona Crux, que decorem et pulchritudinem de manibus Domini suscepisti, quia diu desiderata, solicite amata, sine intermissione quesita. Alleluia. u\. Sancta Crux, antequam te Dominus adscenderet, timorem terrenum habuisti; modo uero, quia inuenta es amorem celestem obtinens, pro uoto susciperis. Alleluia.

Dominus sit. R\. Et cum.

Antiphona. Alleluia. Gloriemur in Cruce Domini nostri Iesu Christi; P. Per quem nobis mundus crucifixus est, nosque mundo. u\. Cantate Domino canticum nouum: quia mirabilia fecit. P. Per quem nobis,  u\. Gloria, et honor. P. Per quem nobis.

Dominus sit. R\. Et cum.

Lauda. Pacificauit omnia per sanguinem Crucis sue, siue que in celis, siue que in terris sunt, Dominus iehsu Christus: P. Quoniam in ipso habitat omnis plenitudo Diuinitatis corporaliter: P. Qui est caput omnis principatus. Alleluia, alleluia. u\. Omnes gentes plaudite manibus: iubilate Deo in uoce exultationis. P. Quoniam in ipso. u\. Gloria, et honor. P. Qui est caput.



Hymnus.



   Pange, lingua gloriosi
Prelium certaminis,
Et super Crucis tropheum
Dic triumphum nobilem:
 Qualiter Redemptor orbis
Immolatus uicerit.

   De parentis protoplasti
Fraude Factor condolens,
Quando pomi noxialis
Morte morsu corruit:
Ipse lignum tunc notauit,
Damna ligni ut solueret.

   Hoc opus nostre salutis
Ordo depoposcerat,
Multiformis proditoris
Ars ut artem falleret,
Et medelam ferret inde,
Hostis unde leserat.

   Quando uenit ergo sacri
 Plenitudo temporis,
Missus est ab arce Patris
Natus orbis Conditor,
Atque uentre uirginali
Carne factus prodiit.

   uagit infans inter arcta
Conditus presepia:
Membra pannis inuoluta
uirgo mater alligat;
Et manus, pedesque, crura
Stricta cingit fascia.

   Lustra sex qui iam peracta
Tempus implens corporis,
Se uolente natus ad hoc,
Passioni deditus,
 Agnus in Cruce leuatur
Immolandus stipite.

   Hic acetum, fel, arundo,
Sputa, claui, lancea
Mite corpus perforatur:
Sanguis unda profluit:
Terra, pontus, astra, mundus
Quo lauantur flumine!

   Crux fidelis inter omnes
Arbor una nobilis:
Nulla talem silua profert
Fronde, flore, et germine;
Dulce lignum, dulcem clauum
Dulce pondus sustinet.

    Flecte ramos, arbor alta,
Tensa laxa uiscera;
Et rigor lentescat ille,
Quem dedit natiuitas,
Ut superni membra Regis
[CCXL] Mite tendas stipite.

   Sola digna tu fuisti
Ferre pretium seculi;
Atque portum preparare
Naute mundi naufrago,
Quem sacer cruor perunxit
Fuso Agni sanguine.

   Gloria, et honor Deo
Usquequaque altissimo,
Una Patri, Filioque,
 Inclyto Paraclito,
Cui laus, et potestas,
Per eterna secula.
   Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos uexillo Crucis sue propitius iustificare dignetur. R\. Presta, eterne omnipotens Deus.

Kyrie eleison, R\. Christe eleison, Kyrie eleison.

Capitula. Domine Iesu Christe noster Conditor et Redemptor, qui nosti nos cecidisse saucios in delictis; erige nos in uirtute et uictoria sancte Crucis: da nobis salutis esse premium, quod tibi pro nobis fuit penale supplicium: ut eo quod tu mortem sustulisti  ad mortis uictoriam, nos habeamus ad peccatorum ueniam, et uitam eternam.

Pater noster. Liberati a malo. fol. 2.

Benedictio. Christus Dei Filius, qui pacificauit omnia per sanguinem. Crucis sue, uera nos crucifixione mortificet: R\. Amen. Ut erecti semper in uictoriam Crucis, deuicto semper diabolo triumphemus; R\. Amen. Quo uenerabile Crucis festum deuotione promptissima celebrantes, et hic et in eternum mereamur esse felices. R\. Amen.

Per misericordiam.

Lauda. Dominus iehsu Christus, qui est testis fidelis, primogenitus mortuorum, et princeps regum terre. P. Ipse dilexit nos, et lauit nos a peccatis nostris sanguine suo. Alleluia. u\. Lapidem, quem  reprobauerunt edificantes, hic factus est in caput anguli. P. Ipse dilexit nos. u\. Gloria, et honor. P. Ipse dilexit.

Oratio. Christe Dei Filius, in cuius nomine per Crucis mysterium omne genu flectetur; da nobis in Cruce tua copiosius exultare, ut in eius uictoria, et illesi mare seculi transeamus, et ad te coronandi post nostrum transitum accedamus. R\. Amen.

Per misericordiam.

In nomine Domini.



Ad Matutinum.

Antiphona. Ego dormiui: et resurrexi, quoniam Dominus suscitauit me. Psalmus III.

Oratio. Domine Iesu Christe, qui pro nobis soporem  mortis ideo suscepisti, ne nos amplius obdormiremus in mortem; dona, ut qui te moriente renascimur, te etiam uiuificante a peccatorum lecto surgamus: nec ultra iam obruamur pena peccati, qui nos redemptos congaudemus pretio sacri sanguinis tui. R\. Amen.

Per misericordiam.

Antiphona 1. In nomine Domini omne genu flectatur celestium, terrestrium et infernorum; P. Quia Dominus obediens usque ad mortem, mortem autem Crucis. P. Ideo Dominus iehsu Christus in gloria est Dei Patris. u\. Audite hec omnes gentes: auribus percipite, qui habitatis orbem: P. Quia Dominus. u\. Gloria, et honor. P. Ideo Dominus.

 Oratio. Christe Dei Filius. Quere in uesperis precedentibus.

Antiphona 2. Christus iehsu, qui, cum in forma Dei esset, non rapinam arbitratus est, esse se equalem Deo, sed semetipsum exinaniuit, P. Formam serui accipiens, humiliauit se usque ad mortem, mortem autem Crucis. u\. Ipse fecit nos, et non ipsi nos; nos autem populus eius, et oues pascue eius. P. Formam serui accipiens. u\. Gloria, et honor Patri. P. Formam serui.

Oratio. Christe Iesu, qui, mortalitatis nostre forma suscepta, mortis nostre et Crucis uoluisti sustinere iniuriam; da nobis, ut Crucis tue munimine circumsepti deuincamus omnes laqueos inimici. R\. Amen.

 Per misericordiam.

Antiphona 3. Iuste iudicans peccata nostra portauit corpore suo super lignum; P. Ut a malis separati cum iustitia uiuamus. u\. Iubilate Deo omnis terra: seruite Domino in letitia. P. Ut a malis. u\. Gloria, et honor Patri. P. Ut a malis.

Oratio. Iuste quidem, Domine, iudicans peccata nostra in corpore tuo super lignum portasti, cum diabolum non potestate, sed iustitia deuicisti: ut qui per debitam mortem nostram seruituti eius subiugati eramus, per indebitam mortem tuam ad libertatis gratiam redeamus; [CCXLI] fac nos ergo ut in te semper liberi esse possimus, qualiter tecum et hic et in eternum sine fine uiuamus. R\. Amen.

Per misericordiam.

 R\. Iesum Nazarenum, quem unxit Deus Spiritu Sancto, et uirtute, quem Iudei repulerunt, et occiderunt suspendentes in ligno: Hunc Deus suscitauit post diem tertium, et dedit illum manifestum fieri non omni populo; sed nobis predestinatis ab eo, qui cum ipso manducauimus, et conuersati sumus. P. Posquam resurrexit a mortuis. u\. Apparuit Dominus, ianuis clausis, discipulis suis. P. Postquam. u\. Gloria, et honor Patri. P. Postquam.

Oratio. Iesu Nazarene, qui a Iudeis suspensus in ligno, magno resurrectionis deuicta morte triumphasti miraculo; dignare te manifestum fieri in cordibus nostris: et, qui post mortem Crucis resurgens, tuis es manifestatus discipulis; post uulnera nostre corruptionis, tue nos subsequantur munera pietatis.  R\. Amen.

Per misericordiam.



In Laudibus.

Ad Canticum. Antiphona. Cantemus Domino: gloriose enim honorificatus est.

Canticum. Cantemus Domino: gloriose. Quere fol. 369.

Ad Benedictus. Antiphona. Tibi soli Deo honor, et gloria, uirtus, et potestas in secula seculorum.

Canticum. Benedictus es Domine Deus. fol. 6.

Sono. O bona Crux. Quere in uesperis precedentibus.

Lauda. Laudate Dominum de Celis Alleluia: laudate  eum in excelsis Alleluia, alleluia. Psalmus CXLuIII.

Prophetia. Ego Ioannes fui in spiritu, et ostendit mihi. fol. 392.

Hymnus. Pange lingua gloriosi.

Supplicatio. Oremus Redemptorem mundi Dominum. Quere in uesperis precedentibus.

Capitula. Ineffabile satis est, Domine, mysterium Crucis tue, quo et mortis potestatem euacuas, et resurrectionis luce coruscas; Da ergo nobis et initia, et perfectionem sancte uirtutis: ut, dum predicamus gloriam Crucis, ad premium mereamur pertingere immortalitatis.

Pater noster. Liberati a malo. folio 2.

Lauda. Dominus iehsu Christus.

 Benedictio. Christus Dei Filius. Quere in uesperis precedentibus.



DIE XX. IN SANCTORUM CYRIACI, ET PAULAE, MARTYRUM.

Omnia dicantur plurimorum Martyrum, fol. CLXII, excepto Hymno, qui est iste: Sacrum tempus in calculo. folio CII.



FESTA IUNII. DIE XuII. IN FESTIuITATE SANCTI ADRIANI ET NATALIAE.



Ad uesperum.

Antiphona. Exortum est in tenebris. fol. CLXII.

Sono. Alleluia. Iudicium datum est Sanctis. P. In hora sacrificii uespertini. Alleluia, alleluia. u\. Ecce Michel unus principum priorum ueniet, ut sanctificentur  multi. P. In hora.

Dominus sit. R\. Et cum.

Antiphona. Desiderium bonum iustis dabitur. P. Et mulier gratiosa inueniet gloriam. u\. Iusti uero hereditate possidebunt terram: et inhabitabunt in seculum seculi super eam. P. Et mulier. u\. Gloria, et honor. P. Et mulier.

Dominus sit semper. R\. Et cum.

Lauda. Desiderium iustorum omne bonum est Alleluia, P. Et mulier seruans semitas iustitie, uias sanctorum custodiens. Alleluia, alleluia. u\. Salus autem iustorum a Domino: et protector eorum est in tempore tribulationis. P. Et mulier. u\. Gloria, et honor. P. Et mulier.



Hymnus.



   Hierusalem gloriosa,
Mater una Martyrum,
Sors beata post labores,
Ius pium post turbines,
Que tuorum leta cursu
Promptior adtolleris;

   Terge luctum, sume plausum,
Pande portum ciuibus:
Excipe quos sustinebas
Post triumphos letior,
In quibus uictrix resultas,
Da decus uictorie.

   [CCXLII] Adrianus cum beata
Coniuge Natalia,
 Ferculum duplex amoris,
Unio carismatis,
Munus igneum, pignus almum,
Celibe connubium:

   Hoc die tibi dicantes
uota conscientie,
Cursibus ad te recurrunt:
Hinc ouantes inuicem,
Dant Deo dona uicissim
Coniugalis gratie.

   Enitet ille supremo
Passionis stigmate;
Hec pie compassionis
Destinato munere:
Cursus est diuersus illis,
 Sors, et una gloria.

   Hic uiris pro spe superna
Conligatis miscitur;
Adnotari cum Beatis
Semper optat illico:
Hincque uaccis inligatur,
Huicque rursus traditur.

   Uxor hunc uisura surgens
Percitis congressibus,
Carceres adit remotos,
Castra cernit Martyrum;
Osculat uincla beata,
Fert uiro constantiam.

   Suadit utpote Palestre
uim sacre certaminis;
 Suadit hinc promissa celi,
Suadit et plus perpetim
uoce, uoto et impetrato,
Muneris instantia.

   Liber huius euocatu
uinculis carnalibus
Ceditur, exenteratur,
Nexibus distenditur;
Et pedum compage truncus
Corpore dissoluitur.

   Chara huius in supremis
Mota coniux osculis,
Surge, dixit, pone dextram,
Quam recisam coniugi
Des mihi pignus amoris,
 Des stipem dulcedinis.

   His manum libens tetendit,
Quam recisit carnifex:
Nec mora mox inter ipsa
Enecatus uulnera,
Coniugem dote secunda
Sanguinis hereditat;

   Que sacri laboris usum
Prorogans certantibus,
Quicquid est penale, substat
Molle tritum debile:
Premonet, iubet, fouetque
Prouocatrix glorie.

   Cerneres uirile robur
 Feruidis conatibus,
Artubus fessis mederi,
Conligare uulnerum
Inditis plagas fomentis,
uel medelis congruis

   Seruiens manu, uel ore
Martyrum discrimini,
Fert eis consulta pacis,
Fert cibum solaminis;
Obsequens effecta cunctis,
Plectitur in singulis;

   Que tamen uiri corona
Per triumphos reddita,
Dum suum corpus piorum
Inlinit cruoribus,
 Nil minus perfert ab illis,
In quibus hec uicerit.

   O sacrum uere honestum
uinculum connubii!
O nouus cursus laborum
Iunctionis unice!
Ambo currunt, ambo uincunt;
Est utrisque gloria.

   Hec tua, Custos Superne,
Munerum diuersitas,
Pertrahas, signes ad illam
Laureandos Patriam,
Qua tibi laudes Beati,
Post agones insonant.

   Clarus ille hic coruscat
 Michel Archangelus,
Utpote Deus patrandis
Eminens uirtutibus:
Dat locum nomen uigoris
De fauore muneris.

   Huius ergo imprecatu,
uel tuorum Martyrum,
Ferto nobis hanc medelam,
Qua reatum diluas,
Criminum nodos resolue,
Da fomentum gratie;

   Quo tremenda iudicantis
Cum dies inluxerit,
Festa, quorum predicamus,
Misceamur gaudiis;
 Et quibus non est corona,
Sit fides ad gloriam.

   [CCXLIII] Laus tibi per omne tempus
Trinitas indifferens,
Laus, honor, uirtusque summa,
Singularis gloria;
Que Dominum te seculorum,
Personet in secula.
      Amen.

Supplicatio. Oremus Redemptorem, mutatis nominibus, fol. CLXXXuII.

Capitula. Christe, qui multiplici diuersitate uirtutum, et copioso certamine passionum beatos martyres Adrianum atque Nataliam prouexisti ad regnum:  dum et illum robore patiendi, et istam preuenis gratia obsequendi: cum et per illum substernis fidei hostes, et per hanc uinctos pro te reficis martyres; da nobis, utraque uirtute posse adipiscere quod optamus, et euadere quod pauescimus: ut, uitiorum carnalium uictores effecti, bonorum exhibitione obsequiorum coram te efficiamur idonei: et qui corporei sanguinis effusione non meremur coronam, uotorum impensione perducamur ad ueniam.

Pater noster. Liberati a malo. fol. 2.

Benedictio. Christus Dominus, qui sanctos suos Adrianum atque Nataliam alterna decertandi decorauit uirtute, deuotionem uestram unione caritatis exornet; R\. Amen. Quique potentiali obsequio famule sue Natalie Martyres refrigerauit in penis,  corda uestra iustificet a delictis, et uota remuneret pro susceptione huius festiuitatis: R\. Amen. Ut per quem Sanctis ministrauit solatii uerbum, per eum nobis preroget petitionis effectum. R\. Amen.

Per misericordiam.

Lauda. Corona Sanctorum timor Domini; gratia autem mulieris sedule delectabit uirum suum. Alleluia: P. Quia mandata Domini in corde mulieris sancte. Alleluia, alleluia. u\. Beata gens, cuius est Dominus Deus eius; populus, quem elegit Dominus in hereditatem sibi. P. Quia mandata. u\. Gloria, et honor. P. Quia.

Oratio. Christe, qui diuersis beatorum certaminibus, Adriani scilicet atque Natalie, et Martyrum mederis discrimini, et exemplum secuture prerogas  plebi: dum et illi corpus ad agones corroboras, et huius os beneficientie satisfactione inflammas; esto inluminatio nostra, et salus: ualeat corpus nostrum seruitutis tue ducere iugum: os salutis meditare preconium: nichil possit caro, quod tibi displiceat: nulla os predicet, que a tua preceptione dissentiant; exultet ergo cor nostrum, et caro nostra in te Deum uiuum: ut te opitulante illis iungamur post transitum, quibus hic uiuentes dependimus famulatum. R\. Amen.

Per misericordiam.

In nomine Domini.



Ad Matutinum.

Antiphona. Da nobis letitiam. Psalmus L.

Oratio. Redde nobis. Fol. CLXIII.

 Antiphona 1. Pars bona, mulier bona, in parte bona timentium Deum. P. Dabitur uiro pro factis bonis. u\. Beati, qui custodiunt iudicium, et faciunt iustitias in omni tempore. P. Dabitur. u\. Gloria, et honor. P. Dabitur.

Oratio. Christe, qui diuersis beatorum. Quere retro in uesperis precedentibus.

Antiphona 2. In congregatione Sanctorum multa gloria, P. Et lex clementie in lingua mulieris sancte. u\. Salus autem iustorum a Domino: et protector eorum est in tempore tribulationis. P. Et lex clementie. u\. Gloria, et honor. P. Et lex.

Oratio. Deus, qui Beatorum gaudio atque certamini uotum Adriani tui martyris miscuisti, dum et  eterna promissa solicitat, dumque se adnotari cum Martyribus condemnatis exoptat; concede nobis eius meritis, elui funditus a delictis: ut, eraso nostrorum chirographo criminum, nomen nostrum adnotetur in catalogo electorum. R\. Amen.

Per misericordiam.

Antiphona 3. Radix iustorum proficiet. P. Mulier autem diligens corona est uiro suo. u\. Et erit, tamquam lignum, quod plantatum est secus decursus aquarum, quod fructum suum dabit in tempore suo. P. Mulier autem. u\. Gloria, et honor Patri. P. Mulier autem.

Oratio. Omnipotens sempiterne atque ineffabilis Deus, presta nobis; ut obtentu beate famule tue Natalie saluemur in mundo, que repausatio Sanctis  tuis extitit in ergastulo: et, que plagis Beatorum exhibuit diligentiam, peccantibus curam proroget indefessam. R\. Amen.

Per misericordiam.

R\. Iusti omnes quasi uirens folium germinabunt: [CCXLIu] et mulier fortis annos uiri sui. P. In pace impleuit. u\. Mulier fortis oblectat uirum suum, et annos uite illius. P. In pace impleuit. u\. Gloria, et honor. P. In pace.



In Laudibus.

Ad Canticum. Antiphona. Datio Dei permanet iustis, et profectus illius successus habebit in eternum.


Canticum Ecclesiastici Salomonis .

 Datio Dei permanet iustis, * et profectus illius successus habebit in eternum.

Mulieris bone beatus uir: * numerus enim annorum eius duplex.

Mulier fortis oblectat uirum suum, * et annos uite illius in pace implebit.

Pars bona, mulier bona, * in parte bona timentium Deum dabitur uiro pro factis bonis:

Gratia mulieris caste delectabit uirum suum, * et ossa illius impinguabit.

Columne auree super bases argenteas, * et pedes firmi super plantas stabilis mulieris.

Fundamenta eterna super petram solidatam, * et mandata Dei in corde mulieris sancte.

Gloria, et honor, etc.

 Ad Benedictus. Antiphona. Sancti et humiles corde, spiritus et anime iustorum benedicite Dominum.

Canticum. Benedictus es Domine fol. 6. Sono. Alleluia. Iudicium datum. Quere in uesperis precedentibus.

Lauda. Laudate Dominum de Celis. Alleluia, alleluia: laudate eum in excelsis. Alleluia, alleluia: laudate eum in excelsis. Alleluia, alleluia. Psalmus CXLuIII.


Lectio libri Ecclesiastici Salomonis .

R\. Deo gratias.

Datio Dei permanet iustis, et profectus illius successus habebit in eternum. Mulieris bone beatus uir: numerus annorum eius inestimabilis. Mulier fortis oblectat uirum suum, et annos uite illius in pace implebit. Pars bona, mulier bona, in parte bona timentium Deum dabitur uiro pro factis bonis. Gratia  mulieris sedule delectabit uirum suum, et ossa illius impinguabit. Disciplina illius, datum Dei. Mulier sensata et tacita, non est immutatio erudite anime. Gratia super gratia, mulier sancta et pudorata. Omnis autem ponderatio non est digna continentis anime. Sicut Sol oriens in mundo altissimi Dei, sic mulieris bone species in ornamento domus est: lucerna splendens super candelabrum sanctum, species faciei super etatem stabilem. Columne auree super bases argenteas, et pedes firmi super plantas stabilis mulieris. Fundamenta eterna super petram solidatam, et mandata Dei in corde mulieris sancte. R\. Amen.

Hymnus. Hierusalem gloriosa. Supplicatio. Oremus. Quere in uesperis precedentibus.

 Capitula. Ingeniti Dei Patris Filius alme, qui alternantem uiri uel coniugis fidem Adriani uidelicet atque Natalie, alternanti fauore corroboras, alterno uoto coronas: dum contra sexum uirorum femina fingens, et ultra naturam uir per feminam ualens, alter in alterius uirtute tripudiat, alterque in altero uictor exultat; da nobis, ut, alternis amicitie profectibus gratulantes, proficiamus in melius: habeamusque socios in uirtute, quos innoxos tenemus in federe: per hos prouocati ad gloriam, quibus consimiles consistimus in natura: ut, alterutro exemplo accensi, habeamus meritis alternis post transitum ueniam, qui singulari bonorum operum efficacia non meremur promereri coronam.

Pater noster. Liberati a malo. fol. 2.

 Lauda. Corona Sanctorum. Benedictio. Christus Dominus. Quere in uesperis precedentibus. Exeunte uespera Lauda. Exortum est in tenebris. Sono. Alleluia. Iudicium datum. Quere in primis uesperis precedentibus.

Antiphona. Exultatio iusti multa gloria: P. Et gratia mulieris sedule delectabit uirum suum. u\. Iusti uero hereditate possidebunt terram: et inhabitabunt in seculum seculi super eam. P. Et gratia. u\. Gloria, et honor. P. Et gratia.

Dominus sit. R\. Et cum.

Lauda. Gloria iustorum timor Domini. P. Et gratia super gratia, mulier sancta et pudorata. Alleluia. u\. Beati immaculati in uia: qui ambulant in  lege Domini. P. Et gratia. [CCXLu] u\. Gloria, et honor. P. Et gratia.

u\. Gloria, et honor. P. et gratia.

Hymnus. Hierusalem gloriosa. Supplicatio. Oremus. Quere in primis uesperis.

Capitula. Deus, qui peccatores sine merito saluas et iustos ex gratia precedente glorificas; quique Adrianum ex infidelitate reuocasti ad fidem, et Nataliam obsequiali coronasti ex munere: nostris, quesumus, in eorum festo et iniquitatibus parce, et spirituali nos ardore succende: quo spiritaliter accensi in intimis ad te proclamemus e terris:

Pater noster. Liberati a malo. fol. 2.

Benedictio. Omnipotens Dominus respiciat uota uestra, qui Adrianum martyrii palma, et Nataliam obsequendi  glorificauit ex gratia; R\. Amen. Illorum quoque nos suffragio tueatur, quorum plagis Natalia famulatus sui dependit obsequium. R\. Amen. Ut presentis diei solemnitate ouantes et hic et in futuro eorum gaudiis mereamini esse participes. R\. Amen.

Per misericordiam.

Lauda. Lux iustorum letificat eos: sapiens autem P. Mulier edificat domum suam. Alleluia. u\. Potens in terra erit semen eius: generatio rectorum benedicetur. P. Mulier edificat. u\. Gloria, et honor. P. Mulier edificat.

Oratio. Christe, qui diuersis. Quere in primis uesperis precedentibus.



DIE XIX.


IN FESTO SANCTORUM GERuASII ET PROTASII, MARTYRUM.

 Omnia dicantur plurimorum Martyrum, nouem lectionum, excepto hymno, qui est iste:



   Grates tibi Iesu nouas
Nouo reperto munere,
Protasio et Geruasio
Martyribus inuentis, cano.

   Pie latebant hostie,
Sed non latebant; nam Sacer
Latere sanguis non potest,
Qui clamat ad Deum Patrem.

   Celo refulgens gratia
Artus reuelauit sacros:
Nequimus esse martyres,
Sed reperimus martyres.

   His qui requirat testium
 uoces, ubi facta est fides;
Sanatur impos mentis,
Ope fatetur martyres.

   Cecus recepto lumine,
Mortisque sacre meritum probat:
Seuerus est nomen uiri;
uisus ministri publici.

   Ut martyris uestem adtigit,
Et ora tersit nubila,
Lumen refulget illico,
Fugitque pulsa cecitas.

   Soluta turba uinculis,
Spiris draconis libera
Emissa totis urbibus
 Domum redit cum gaudio.

   uetusta secla uidimus,
Iactataque demonia,
Tactuque et umbra corporum
Aegris salutem redditam.

   Deo Patri sit gloria,
Eiusque soli Filio,
Sancto simul Paraclito,
In sempiterna secula.
   Amen.


IN DOMINICO PRO ADuENTU SANCTI IOANNIS BAPTISTAE.



Ad uesperum.

Lauda. Die mandauit Dominus misericordiam suam, P. Et nocte declarauit. u\. Apud me oratio Deo uite mee, dicam Deo meo: Susceptor meus es.

 Oratio. Deus, qui tuam in die mandas misericordiam; et in nocte declaras: quesumus, ut in die nos protegas ad salutem; et in nocte defendas ad requiem. R\. Amen. Per misericordiam.

Sono. Deus precinxit me uirtute: et posuit immaculatam uiam meam. Alleluia. Dextera tua Domine, suscepit me: et disciplina tua ipsa me docuit.

Dominus sit. R\. Et cum.

Antiphona. Alleluia. Benedicam te Domine Deus meus: P. Et laudabo nomen tuum, quia tu es, qui facis mirabilia solus. u\. Exultabo te Domine Rex meus, et Deus meus: et benedicam nomini tuo in seculum, et in seculum seculi [CCXLuI] P. Et laudabo. u\. Gloria, et honor. P. Et laudabo.

Dominus sit. R\. Et cum.

 Lauda. Laudem Domini loquetur os meum. Alleluia: P. Et benedicet omnis caro nomen sanctum eius. Alleluia, alleluia, alleluia. u\. Propter hoc delectatum est cor meum, et exultauit lingua mea: insuper et caro mea requiescit in spe. P. Et benedicet. u\. Gloria, et honor. P. Et benedicet.

Hymnus. O lux beata Trinitas. fol. 113.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut gratia aduentus sancti Ioannis Baptiste et precursoris sui nobis remissionem peccatorum et pacem propitius largiri dignetur. R\. Presta, eterne omnipotens Deus.

Kyrie eleison, R\. Christe eleison, Kyrie eleison.

Capitula. Deus auctor luminis, conditor claritatis,  qui submouisti omnia opera tenebrarum, ut in nobis lucis tue plenitudo regnaret; respice, quesumus, super hoc lumen accensum, et hanc gratiam benedictionis a nobis omnibus exoratus infunde: ut sicut hec flamma ad altaris tui obsequium constituta uincit tenebras ac repellit; ita illuminatio tua a sensibus nostris superet omnem fomitem uitiorum.

Pater noster. Liberati a malo. fol. 2.

Benedictio. Christus Dominus uos custodiat propitius, et benedicat placatus: R\. Amen. Clementia sua uos protegat, et a cunctis malis incessanter defendat. R\. Amen. Eius uos gaudeatis munere dignos, qui peccatorum ueniam concedit benignus. R\. Amen.

 Per.

Lauda. Misit me sanare contribulatos corde Alleluia: P. Predicare captiuis redemptionem, et cecis reddere lumen. Alleluia, alleluia. u\. Tunc dixi: Ecce uenio: in capite libri scriptum est de me, ut faciam uoluntatem tuam, Deus meus, et legem tuam, in medio cordis mei. P. Predicare. u\. Gloria, et honor. P. Predicare.

Oratio. Domine Deus, qui ad aduentum Unigeniti Filii tui Ioannem puerum precurrere uoluisti, ut missus a te uiam Christo incredulorum cordibus preparet, sanando contribulatos corde, et cecis restituendo luminis claritatem; suffragio eius et cecitatem cordis nostri inlumina, et tribulationes cordium nostrorum in eternum gaudium muta: ut, qui  in natiuitate Unigeniti Filii tui gaudio Christiano adtollimur, in aduentu iudicii eius nullis penarum uinculis contristemur. R\. Amen.

Per misericordiam.

In nomine Domini.



Ad Matutinum.

Hymnus. Aeterne rerum Conditor. fol. 2.

Oratio. Domine Deus Pater omnipotens inspirator precum, teque inuocantium uelox auditor; uoci nostre, oramus, clementie tue aurem appone, et nostrorum uincula peccaminum potenti miseratione dissolue: ac sicut nos gallorum canoribus ad matutinum gratia prouocas consurgere, et prophetali uaticinio in lucem gentium unice redemptionis prenuncias; ita nunc hymnizantibus nobis intuitu superno  adsiste: sic quesumus, famulatus nostri uota suscipias; ut ad lucem lucis abundanti nos misericordia subleuando perducas. R\. Amen.

Per misericordiam.

Antiphona. uoce mea ad Dominum clamaui: et exaudiuit me de monte sancto suo. Psalmus III.

Antiphona. Labia mea, Domine, aperies: et os meum adnunciabit laudem tuam. Psalmus L.

Antiphona. Confitebor tibi in populis, Domine: psallam tibi inter gentes. Psalmus LuI.

Oratio. Ad te Domine clamorem nostre uocis emittimus; tibique, ut nos de monte sancto tuo exaudias, supplicamus: et, quia tu nosti subiectionis nostre infirma, uirtute nos dextere tue corrobora: dele mala nocentia; et ad sequendum te corda excita nostra:  nam quia saluari per se non confidit humana fragilitas; eripiat animas nostras emissa de celo misericordia tua. R\. Amen.

Per misericordiam.

Antiphona 1. Omnis lex, et prophete usque ad Ioannem prophetauerunt: et si uultis scire, ipse est Helias, qui uenturus est. P. Qui habet aurem audiendi, audiat. u\. Audi, populus meus, et loquar; Isrel, et testificabor tibi: Deus Deus tuus sum ego. P. Qui habet. u\. Gloria, et honor. P. Qui habet.

[CCXLuII] Oratio. Credimus Domine Iesu, quod Precursor tuus Ioannes, quod Prophete in enigmate prophetauerunt, ipse digito ostendit, dicens: Ecce Agnus Dei, qui tollit peccatum mundi. Proinde  te quesumus et rogamus, ut, qui primi aduentus tui uenturum te predicauit, in secundo aduentu tuo, dum iudicare ueneris uiuos et mortuos, nos ad dexteram tuam coronandos statuas. R\. Amen.

Per misericordiam.

Antiphona 2. Ioannes erit gaudium et exultatio: erit enim magnus coram Domino: P. Et Spiritu Sancto replebitur adhuc in matris utero. Beatus uir, qui timet Dominum: in mandatis eius cupiet nimis. P. Et spiritu. u\. Gloria, et honor. P. Et spiritu.

Oratio. Domine Iesu Christe, qui non solum natiuitate Precursoris tui Ioannis multos gaudere et exultare prenuncias, sed ipsum quoque Ioannem gaudium et exultationem futurum esse significas: ut, qui te in mundo magnificis uocibus nunciaret, ab ipso  matris utero sanctificatus procederet; sanctificationis tue nos indue libertate, ut Spiritu Sancto repleti, mundialium curarum fasce deposito, Angelorum mereamur adunari consortio. R\. Amen.

Per misericordiam.

Antiphona 3. Fuit homo missus a Deo, cui nomen erat Ioannes. Hic uenit in testimonium: P. Ut testaretur de luce; ut omnes credunt per eum. u\. Ecce sic benedicetur homo, qui timet Dominum. P. Ut testaretur. u\. Gloria, et honor. P. Ut testaretur.

Oratio. Homo missus a te, Christe, Ioannes, tibi redditurus testimonium in mundo aduenit: qui utique effectus initium gratie testaretur de luce conuertente corda filiorum ad patres eorum; da ergo nobis meritis eius, ut conuersis cordibus te sequamur;  ut, et si uita nostra testimonio proprii lapsus impeditur, tuis tamen muneribus decoretur: ut cum tuam fecerimus in omnibus uoluntatem, tibi soli uideatur uita nostra testimonium reddidisse. R\. Amen.

Per misericordiam.

R\. Spiritus Domini super me, propter quod unxit me: bene nunciare gentibus. P. Misit me, sanare contribulatos corde, predicare captiuis redemptionem, et cecis reddere lumen. u\. Ioannes testificabatur Deum, et clamauit, dicens: Post me uenit, qui ante me factus est. P. Misit. u\. Gloria, et honor. P. Misit.

Oratio. Deus Pater, qui unctionis tue Spiritum super Ioannem puerum contulisti, quo precursor  effectus Unigeniti Redemptoris pacem predicaret in populis, et lugentium daret gaudium uotis, qui plenus esset spiritu ueritatis; prebe nobis tanti uatis munimine annum placabilem ducere, et in sanctitate et iustitia tibi usque ad nostrum obitum deseruire: quo et in hac uita tue dulcedinis fructum, et in eternum capiamus gaudium sempiternum. R\. Amen.

Per misericordiam.



In Laudibus.

Ad Canticum. Antiphona. De nocte uigilat spiritus meus ad te, Deus: quia lux precepta tua sunt super terram.

Canticum. De nocte uigilat. fol. 64.

 Ad Benedictus. Antiphona. Serui Dei, Dominum benedicite: quia uos eruit ab inferis, et de manu mortis liberauit uos.

Canticum. Benedictus es, Domine. fol. 6.

Sono. Deus precinxit me. Quere in uesperis precedentibus.

Lauda. Laudate Dominum de celis Alleluia: laudate eum in excelsis Alleluia. Psalmus CXLuIII.


Lectio libri Esaie Prophete .

R\. Deo gratias.

Consolamini, consolamini populus meus, dicit Dominus Deus uester. Loquimini ad cor Hierusalem, et uocate eam: quoniam completa est malitia eius, dimissa est iniquitas illius: suscepit de manu Domini duplicia pro omnibus peccatis suis. uox clamantis  in deserto: Parate uiam Domino, rectas facite semitas Dei nostri in solitudine. Omnis uallis exaltabitur, et omnis mons, et collis humiliabitur, et erunt praua in directa, et aspera in uias planas. Et reuelabitur gloria Domini, et uidebit omnis caro pariter quod os Domini locutum est. uox dicentis: Clama. Et dixi: Quid clamabo? Omnis caro fenum, et omnis gloria eius quasi flos agri. Et siccatum est fenum, et cecidit flos; uerbum autem [CCXLuIII] Domini Dei nostri stabit in eternum. R\. Amen.

Hymnus. Splendor paterne. fol. 67. Supplicatio. Oremus, ut supra.

Capitula. Iam fulget oriens, iam properat dies: iam fugatis tenebris aurora rubescit in luce: iam claret luce purissima celum, et Sol refulgens radios  suos infert mundo: cuncta properant, cuncta festinant: optant te Dominum habere propitium, quem suum auctorem semper agnoscunt pariter et defensorem.

Pater noster. Liberati a malo. fol. 2.

Lauda. Alleluia. Ego sum uox clamantis in deserto: P. Parate uiam Domino, rectas facite semitas eius. Alleluia, alleluia. u\. uox Domini in uirtute: uox Domini in magnificentia. P. Parate uiam. u\. Gloria, et honor. P. Parate.

Benedictio. Christus Dominus. Quere in uesperis precedentibus.



DIE XXIu. IN NATIuITATE SANCTI IOANNIS BAPTISTAE.



Ad uesperum.

 Lauda. Sperauit anima mea. Folio CLuI.

Sonus. Priusquam te formarem in utero, noui te: et antequam exires de uentre, sanctificaui te, P. Et prophetam in gentibus posui te. Alleluia. u\. Extendit Dominus manum suam ad me, et tetigit os meum: et dixit mihi: Ecce dedi sermones meos in ore tuo: et constitui te in hodierna die super gentes, et regna. P. Et prophetam.

Dominus sit. R\. Et cum.

Antiphona 1. Multi in natiuitate eius gaudebunt: erit enim magnus coram Domino: et Spiritu sancto replebitur: P. Et multos filiorum Isrel conuertet ad Dominum Deum ipsorum. u\. Potens in terra erit semen eius: generatio rectorum benedicetur. P. Et multos. P. Gloria, et honor Patri. u\. Et multos.

 Oratio. Deus, qui nos in Natiuitate Precursoris tui Ioannis uoluisti gaudere; fac nos plenum gaudium a te in futura examinatione percipere: ut meritis eius, qui aduentum tuum in spiritu et uirtute Helie precessisse agnoscitur, et hic et in eternum copiosis gaudiis conletemur. R\. Amen.

Per.

Antiphona 2. De uentre matris mee uocauit me Dominus nomine meo. Et posuit os meum ut gladium acutum: P. Sub uelamento manus sue protexit me: posuit me quasi sagittam electam. u\. Benedictus Dominus Deus meus, qui docet manus meas ad bellum, digitos meos ad prelium. P. Sub uelamento. u\. Gloria, et honor. P. Sub uelamento.

 Dominus sit. R\. Et cum.

Lauda. uox clamantis in deserto: Parate uiam Domino, P. Rectas facite semitas Dei uestri. Alleluia, alleluia. u\. uox Domini super aquas, Deus maiestatis intonuit: Dominus super aquas multas. P. uox Domini. u\. Gloria, et honor. P. uox Domini.



Hymnus.



   Natiuitatem Pueri,
Prophetamque Altissimi
Esse dicit, quem merito
Corde canamus, et ore.

   uetulisque Parentibus,
Aluo conceptus sterili,
Extrema Mundi tempora,
 Partum precessit uirginis.

   Ut uox clamans in inuio,
Adnuncians Iustitiam,
Christi clarus preconio
uiam pararet cordibus.

   Intra materni corporis
Adhuc locatus uiscera,
Accepto sensit spiritu,
Mundi salutans Dominum.

   Exultat Infans gaudio,
Et lucem lucis Filium
Intra nature tenebras
Nec dum progressus indicat.

   Mater: Propheta nuntiat,
Te esse plenam gratia;
 Non ex uirili commercio,
Sed Dei fetam mysterio.

   Ac sic in diem seculi
uerbum ructandum fit Dei;
Facta Mater hec sterilis,
Fructum presagit uirginis,

   Matre maiorem Filium,
Sanctum Ministrum Baptismi:
Sic se priorem post natum,
Lumen perfudit Dominum.

   Deum Patrem cum Filio,
[CCXLIX] Simul cum sancto Spiritu,
Unum potentem nomine
Fusis oremus precibus.
   Amen.

 Supplicatio. Oremus Redemptorem, mutato nomine, fol. CLXXXuII.

Capitula. Adsunt, Domine, principia Christiane letitie, quibus olim, nasciturum in carne, uerbum uox sanctificata precessit, et Luminis ortum Lucis protestator insigniter nunciauit: ex quo et Christiane fidei sacramenta, et salutaris lauacri prodierunt insignia: cuius conceptus miraculum, cuius natiuitas gaudium approbatur; quesumus ergo, ut qui natalem nunc Precursoris tui ouantes suscipimus, ad festum quoque natalis tui purgatis cordibus accedamus: ut uox, que te predicauit in eremo, nos purget in seculo; et qui uiam uenturo Domino preparans. corpora uiuentium suo lauit baptismate, nostra  nunc corda suis precibus a uitiis et errore depurget: qualiter uocis sequentes uestigia ad uerbi mereamur peruenire promissa, quia te iubente oramus:

Pater noster. Liberati a malo. fol. 2.

Benedictio. Omnipotens Deus Pater, qui Unigenito suo nascituro in carne Ioannem uoluit fieri precursorem, Angelicis uos custodiis munitos a malis omnibus dignetur eripere: R\. Amen. Et qui in natiuitate eius multis tribuit gaudium, in prece quoque illius uota supplicantium munificet populorum: R\. Amen. Ut per eum, quem uoluit fieri lucernam Luminis, inreprehensibiles uos efficiat discipulos ueritatis. R\. Amen.

Per misericordiam ipsius.

 Lauda. Ex utero matris mee uocauit me, prophetam in gentibus posuit me, P. Et sub uelamento manus sue protexit me. Alleluia, alleluia. u\. Et retribuit mihi Dominus secundum iustitiam meam: et secundum innocentiam manuum mearum in conspectu oculorum eius. P. Et sub uelamento. u\. Gloria, et honor Patri. P. Et sub uelamento.

Oratio. uox uerbi, amicus sponsi, qui, Christum in eremo uenturum esse pronuncias, uiam illi in infidelium cordibus preparans; esto nobis cordium nostrorum et mentium preparator pariter et purgator: ut quod illis olim egisti predicatione uocis, in nobis nunc exores quotidianis suffragiis: quo sicut per te Domino in Isrel preparata est, uia, ita per  te nobis preparetur post transitum mansio in celestibus letabunda. R\. Amen.

Per.



Ad Matutinum.

Antiphona. Labia mea, Domine, aperies: et os meum adnunciabit laudem tuam. Psalmus L.

Oratio. Exultent in te, Domine, labia nostra preconio ueritatis; ne resoluantur uaniloquio falsitatis: et tibi semper gloriam dicant, ne indecenter rixarum litigiis perstrepent; anima quoque nostra, quam redemisti, martyris tui Ioannis Baptiste et Precursoris tui laudando triumphum, eiusdem patrocinio te mereatur habere propitium. R\. Amen.

Per misericordiam tuam.

Antiphona 1. Apparuit Angelus Zacarie a dextris  altaris, dicens ei: Ne timeas, quia exaudita est deprecatio tua: P. Ecce nascetur tibi filius: erit enim magnus coram Domino. u\. Audiam quid loquatur in me Dominus Deus: quoniam loquetur pacem in plebem suam; et super sanctos suos, et in eos qui conuertunt cor ad ipsum. P. Ecce nascetur. u\. Gloria, et honor Patri. P. Ecce nascetur.

Oratio. Plena sunt, Domine, et redundantia beneficia tua, quibus sacerdotis Zacarie senectutem, Angelo apparente a dextris altaris, dignatus es perlustrare: dum ille et audire meruit: Ne timeas, quia exaudita est deprecatio tua, ut uisu foueretur pariter, et sermone: quo munere ditatus agnosceret, uel quid in preteritis figuris typicis tenuisset, uel quid in ostensa sibi nouitatis gratia appareret. His  ergo exemplis instructi, te quesumus sanctissime Deus, ut credula semper arcana pectoris nostri te capiant, et in tuis nunciis prefixam fidem adponant: ut Precursoris tui suffragio ita tibi uia in nostris cordibus preparetur, quo eternum te in nobis permanente, euadamus supplicium. R\. Amen.

Per.

Antiphona 2. Cum uidisset Mariam Elisabeth, exultauit infans in utero eius: P. Et repleta Spiritu sancto exclamauit, et dixit: Unde hoc mihi, ut mater Domini mei ueniret ad me? u\. ueritas de terra orta est: et iustitia de celo prospexit. P. Et repleta. u\. Gloria, et honor Patri. P. Et repleta.

[CCL] Oratio. Deus, qui sterili Elisabeth, senioque infructuose, Ioannem promissionis Filium condonasti,  qui, dum adhuc inclusus eius utero portaretur, Deum in hospitium uirginis habitantem sua salutatione prophetauit; te petimus, et rogamus, ut qui predicatione eius regni celestis aperuisti credentibus ianuam, suffragio eius in regno tuo nos perducas ad gloriam. R\. Amen.

Per misericordiam.

Antiphona 3. Ex utero matris uocauit nomen meum. Predicare pacem: populis dare gaudium: P. Lugentibus in Sion parare uiam in deserto. u\. Deus, qui precinxit me uirtute: et posuit immaculatam uiam meam. P. Lugentibus. u\. Gloria, et honor Patri. P. Lugentibus.

Oratio. Christe, Dei Filius, qui Precursorem  tuum, et ante ortum suo nomine uocas, et post ortum nomine ipso glorificas: dum et ab Angelo ex nomine nasciturus predicitur, et natus in ipso nomine a populis admiratur; te quesumus, ut per eum, quem predicare pacem populis uoluisti, per eum tergas sordes nostri piaculi: ut, qui plebem tibi perfectam paraturus aduenit, credentium populos tue inlustrandos restituat claritati. R\. Amen.

Per misericordiam.

R\. Hic est Precursor, qui directus est; et lucerna lucens ante Deum: ipse est enim Ioannes, P. Qui uiam Domino preparabat in eremo: et, ut Agnum Dei demonstraret, inluminabat mentes hominum preconio suauitatis sue uocis. u\. Non surrexit inter natos mulierum maior Ioanne Baptista. P. Qui uiam  Domino. u\. Gloria, et honor Patri. P. Qui uiam.

Oratio. Deus, qui Ioannem precursorem tuum ardentem lucernam atque lucentem in templo tuo constituisti; ut ardore fidei, quo calebat, aliis quoque inlucesceret suorum operum flamma; da nobis eius meritis, et ardorem tue dulcedinis habere, et lucem eternitatis tue attingere, concedens fragilitati nostre, ut sic lucerne tue sint anime nostre, qualiter dum illis oleum suauitatis infundis, futuris eas gaudiis consoleris. R\. Amen.

Per.



In Laudibus.

Ad Canticum. Antiphona. Tu autem puer, propheta Altissimi uocaberis: preibis enim ante faciem Domini  parare uias eius, ad dandam scientiam salutis plebi eius.


Canticum Zacari .

Benedictus Dominus Deus Isrel, * quia uisitauit, et fecit redemptionem plebis sue:

Et erexit cornu salutis nobis, in domo Dauid pueri sui. * Sicut locutus est per os sanctorum prophetarum suorum, qui ab euo sunt:

Et liberauit uos de inimicis uestris, et de manu omnium, qui oderunt nos: * Ad faciendam misericordiam cum patribus nostris:

Et memorari testamenti sancti sui. * Iusiurandum, quod iurauit ad Abraham patrem nostrum, daturum se nobis:

Ut sine timore, de manu inimicorum nostrorum  liberati, * seruiamus in sanctitate et iustitia coram ipso omnibus diebus nostris.

Et tu puer, propheta Altissimi uocaberis: * preibis enim ante faciem Domini parare uias eius:

Ad dandam scientiam salutis plebi eius, * in remissionem peccatorum eorum:

Per uiscera misericordie Dei nostri: * in quibus uisitauit nos, oriens ex alto:

Inluminare eis, qui in tenebris, et in umbra mortis sedent: * ad dirigendos pedes nostros in uiam pacis.

Antiphona. Tu autem.

Oratio. Christe Dei Filius, qui sanctificatum tibi Ioannem Precursorem tuum, prophetam tibi eligis;  preparans tibi uiam in principio uiarum tuarum; et per te puerum illum ante te boni nuncium destinas; concede nobis sursum semper corda habere: ut uerbum, quod uox adhuc tenta predicauit in utero, peccatores indulte pietatis munificet dono. R\. Amen.

Per.

Ad Benedictus. Antiphona. Benedictio Domini in mercedem iusti festinat.

Canticum. Benedictus es Domine. fol. 6.

Sono. Hec dicit Dominus: Priusquam te formarem in utero, noui te: et antequam exires de uulua, P. Sanctificaui te. Alleluia; u\. Prophetam quoque gentibus dedi te: Et omnia quecumque mandauero tibi, loqueris. Ne timeas: Ecce dedi uerba mea in ore tuo: et posui te principem super gentes, et super  regna. P. Sanctificaui te.

[CCLI] Lauda. Laudate Dominum de celis Alleluia: laudate eum in excelsis Alleluia. Psalmus CXLuIII.


Lectio libri Esaie Prophete .

R\. Deo gratias.

Spiritus Domini super me, propter quod unxit me: ad adnunciandum mansuetis misit me, ut mederer contritis corde, et predicarem captiuis indulgentiam, et clausis apertionem: ut predicarem annum placabilem Domino, et diem ultionis Deo nostro: ut consolarer omnes lugentes: ut ponerem lugentibus gaudium in Sion; et darem eis coronam pro cinere, oleum gaudii pro luctu, pallium laudis pro spiritu meroris: et uocabuntur in ea fortes iustitie, plantatio Domini ad glorificandum. Et dabo opus eorum  in ueritate, et fedus perpetuum feriam cum eis. Et scietur in gentibus semen eorum, et germen eorum in medio populorum: omnes, qui uiderint eos, cognoscent eos, quia isti sunt semen, cui benedixit Dominus. R\. Amen.



Hymnus.



   Clange lyram Zacarias
Sacerdotum Princeps,
Cui copulata coniunx
Ab Aaron filiabus
Thalamorum inherebat
Solita prenuntiis.

   Operibus Sanctiores
Prepollebant ceteris;
Ac synceris in mandatis
 Incedebant Domini,
Et, nulla prole conlata,
Pergebant ad senium.

   Mox enim hora refulsit
Incensorum tempore,
Suetum gestabat uates
Ignem in thuribulis
Sacris deferens odorem
Nectareum atriis.

   Audit celitus affatum,
Et sonorum Nuncium,
Cuius candore preuiso,
Tremor uatem inruit,
Quem blandis robustiorem
 Reddidit sermonibus.

   Ecce iuncta thorum tibi
Coniunx parit sobolem;
Quam protinus nuncupabis
IOANNEM uocabulo:
Cuius totum predicatur
Per Orbem Natiuitas.

   Hic coram Domino Magnus
Matris infra uterum
Repletus Spiritu Sancto,
Precursurus Dominum;
In uirtute, spirituque
Premissurus Helie.

   Talia, Sacer; e contra
Sic respondit Angelo:
 Ecce iam nostra sub annis
Emarcuerunt uiscera:
Ac uetulis denegatur
Sensibus posteritas.

   Ego sum missus ab Astris
Angelorum socius;
Et tu Diuinis uideris
Preceptis incredulus,
Propter quod carens loquela
Eris tacens labiis.

   Temporibus iam completis,
Natus infans cernitur,
Cuius nomen prenotauit
Pater in uolumine;
uinculo soluto lingue
 Conlaudauit Dominum.

   Gloria, et honor Deo
Usquequaque altissimo,
Una Patri, Filioque,
Inclyto Paraclito;
Cui laus, et potestas
Per eterna secula.
   Amen.

Supplicatio. Oremus Redemptorem mundi Dominum nostrum.

Capitula. Omnipotens Deus, te supplices petimus et rogamus, ut in hac festiuitate Precursoris et Baptiste tui Ioannis Natiuitate populo tuo tribuas eruditionem spiritualium gaudiorum, et omnium fidelium mentes dirige in uiam salutis et pacis: ut, quem  manifestauit absolutio nuntii, impleat presentia nunciati.

Pater noster. Liberati a malo. fol. 2.

Lauda. Ex utero matris mee uocauit me.

Benedictio. Omnipotens Deus Pater, qui Unigenito. Quere in uesperis precedentibus.


Exeunte uespera.

Lauda. Lucernam pedibus meis. fol. CLX. Sono. Priusquam te formarem. Quere in primis uesperis.

Antiphona. Nazareus uocabitur puer iste: uinum et siceram non bibet, P. Et omne immundum non manducabit ex utero matris sue. u\. Maxima est gloria eius in salutari tuo: [CCLII] gloriam et magnum decorem impones super eum. P. Et omne.

 Dominus sit semper. R\. Et cum.

Lauda. Confortabitur puer, alleluia: et magnus erit ante Deum Alleluia; P. Et multorum corda conuertet ad Dominum. Alleluia, alleluia. u\. Hic accipiet benedictionem a Domino: et misericordiam a Deo salutari suo. P. Et multorum. u\. Gloria, et honor. P. Et multorum.



Hymnus.



   Puer hic sonat Ioannes,
Geniti Dei alumnus,
Domini potens amicus,
Rutilis lucerna orbis,
Rutilo peracto Sole,

   Sapientia loquele,
Deitatis aptus Index,
 uetule refusus aluo,
Uteri senilis ortus,
Patrio decore clarus.

   Precibus faue, rogamus,
Pietas redundet alma,
Miseris adesto nobis,
Repleat salus labentes,
Facinus remitte cunctis.

   Patriam regat modestus,
Acies recedat, ensis
Perimens ruat, prementem.
Gladium retundat ignis,
Iugulum reclinet hostis.

   Sit honor Deo, et Uni-Genito
ab ore Patris.
 Sit Paraclito perenni
Similis tenax potestas,
Et apex honoris alti.
   Amen.

Supplicatio. Oremus Redemptorem, ut supra.

Capitula. Deus, in cuius laude et gloria dependitur, quicquid sanctorum tuorum cultibus atque officiis exhibetur; accipe deuotionem nostram, et inlustra festiuitatem, quam hodierno die Baptista Dominicus consecrauit, lucerna luminis accendit, uerbi uox intulit, testis ueritatis apparuit: cuius spiritus prescius exultauit in utero, cuius effusio gaudium sparsit in seculo, cuius ortus adnunciauit fidei sacramenta, cuius conceptus infidelis oris clausit officia. Tribue, petimus, Domine, in nobis extremam saltem fidei  lineam, qua inherentes mereamur adtingere, et gradatim uestigiis eorum, ne relabamur, insistere: ut sicut, publica nunc communibus gaudiis uota persoluimus, ita propria, que quotidianis profectibus placeant, exoluamus.

Pater noster. Liberati a malo. fol. 2.

Benedictio. Christus Dei Filius, qui Ioannem aduentus sui Preuium lucenam sibi accendit, per quam uideretur; accensionis sancte uos ignibus concremare dignetur: R\. Amen. Et, qui illum matris effecit exultare in utero, uos spiritualium gaudiorum munificet incremento; R\. Amen. Ut, quem ille nasciturum precessit in spiritu et uirtute Helie, ipse uos introducat ad gaudia uite perpetue. R\. Amen.

 Per misericordiam.

Lauda. Repleatur os meum, Deus, laude tua, Alleluia; P. Ut possim cantare gloriam tuam. Alleluia, alleluia. u\. Quoniam magnus Dominus, et laudabilis ualde: terribilis super omnes deos. P. Ut possim. u\. Gloria, et honor. P. Ut possim.

Oratio. uox uerbi amicus sponsi. Require in primis uesperis.



DIE XXuII. IN FESTO SANCTI ZOILI MARTYRIS.

Omnia dicantur unius Martyris, nouem lectionum, folio CLX, excepto Hymno, qui est iste:



Hymnus.



   Martyris gestans, Zoili coronam
Obuiam Christo properanter ibit
 Ciuitas quoque pretiosa portans
      Dona uictoris.

   Hoc colunt ciues, uelut ipsa membra
Cespes includat, suos et paternos
Seruet amplectens tumulo beati
      Martyris ossa.

   Noster, et nostra puer in palestra
Arte uirtutis, fidei collybo
Cunctis horrendum didicit domare
      uiribus hostem.

   Martyrum nulli, remeante uita,
Contigit terris habitare nostris:
Solus tu morti proprie superstes
      uiuis in Orbem.

   Martyres seruas: Patriam corones
 [CCLIII] Deditam sacris: Chorus inde surgit;
Tendit in Celum niueus togate
      Nobilitatis.

   Solus occurrens numerosiores
Martyrum turbas Domino parasti:
Solus prediues pietate, multa
      Luce frueris.

   En Zoile tue uictorie palmam.
Clerus hic tantus peperit triumphum:
Hic sacerdotum infolata domus
      Celebret uotum.

   Gloriam psallat Chorus, et resultet.
Gloriam dicat, canat, et reuoluat:
Nomini Trino, Deitati soli.
      Sidera clament.
    Amen.



DIE XXuIII. IN uIGILIA APOSTOLORUM PETRI ET PAULI.



Ad Matutinum.

Antiphona. Da nobis letitiam. Psalmus L. Oratio. Redde nobis, Domine letitiam. Quere folio CLXIII.

Antiphona 1. Dedi eis precepta mea, dicit Dominus: P. Et iudicia mea ostendi illis propter nomen meum, ut laudetur in Sion. u\. Beati, qui custodiunt iudicium, et faciunt iustitias in omni tempore. P. Et iudicia mea. u\. Gloria, et honor. P. Et iudicia mea.

Oratio. Domine Iesu Christe, qui ad uocem conquirentis Petri promittis te sequentibus in regeneratione  daturum, ut supra thronos duodecim sedeant, et potestatem duodecim tribus iudicandi accipiant; quo promissionis munere et Petrum post negationem oblectas, et Paulum post excursum infidelitatis remuneras: dum illi post penitentiam non obfuit, quod negauit, et isti post conuersionem remissibile extitit, quod deliquit; da nobis utriusque meritis euitare delictum, ubertim flere commissum, lacrymis errata detergere, eleemosynis perpetrata punine: ut relinquentes mundum ex animo, eternitatis mereamur consolari promisso. R\. Amen.

Per.

Antiphona 2. Ego elegi uos, ut fructum plurimum afferatis: P. Et fructus uester maneat in eternum. u\. Accedite ad Deum, et inluminamini: et uultus  uestri non erubescent. P. Et fructus. u\. Gloria, et honor. P. Et fructus uester.

Oratio. Christe, Dei Filius, qui gratuito uocationis munere, et Petrum primum, et Paulum ultimum Apostolum elegisti: ut et ille precedens et hic sequens unius uocationis et Apostolatus gratia prediti, dum doctrina sua mundi agrum spargerent, fructum tibi plurimum deportarent; prebe nobis eisdem suffragantibus, ita laborare in seculum, ut fructus laborum nostrorum a te comprobatus maneat in eternum. R\. Amen.

Per misericordiam tuam.

Antiphona 3. Mihi autem nimis honorificati sunt amici tui, Deus: P. ualde confortatus est principatus eorum. u\. Ecce tu, Domine, cognouisti omnia  nouissima et antiqua: tu formasti me, et posuisti super me manum tuam. P. ualde confortatus est. u\. Gloria, et honor Patri et Filio. P. ualde confortatus.

Oratio. Domine Iesu Christe, qui summos Apostolos tuos Petrum et Paulum, unum cruce, alterum gladio consecrasti; presta nobis, ut et Petrus crucem suam tollens te sequendo nos adtrahat, et Paulus pro te dimicando atque spirituali affectu carnalia desecando nos tibi coniungat; ille doceat in cruce manere, iste gladio triumphare: ut tibi nos et per Petrum crux offerat coniungendos, et per Paulum gladio consociet coronandos. R\. Amen.

Per misericordiam.

R\. Sancti, qui iustitia eru dierunt multos, fulgebunt,  sicut splendor firmamenti. P. Et sicut stelle celi in perpetua eternitate. u\. Isti sunt uiri sancti quos elegit Dominus in caritate non ficta: et ab eorum doctrina fulget Ecclesia, ut Sol, et Luna. P. Et sicut stelle. u\. Gloria, et honor. P. Et sicut stelle.



In Laudibus.

Ad Canticum. Antiphona. Diligentes te, Domine. Canticum. Qui sponte obtulistis. Quere folio CLXIII.

Ad Benedictus. Antiphona. Sancti et humiles corde, spiritus et anime iustorum, benedicite Dominum. Iusti et Sacerdotes, sancti et humiles corde, benedicite Dominum.

[CCLIu] Canticum. Benedictus es Domine. fol. 6.

Sono. Salus iustorum a Domino est. P. Et saluauit  eos. Alleluia, alleluia; u\. Quoniam sperauerunt in Deum uiuum. P. Et saluauit.

Lauda. Laudate Dominum de Celis. Alleluia: laudate eum in excelsis. Alleluia, alleluia. Psalmus CXLuIII. Prophetia. Iusti in perpetuum. Fol. CLXIu. Hymnus. Laudes Sanctorum. Fol. CLXu. Supplicatio. Oremus Redemptorem, mutatis nominibus, fol. CLXXXuII.

Capitula. In duobus ecce famulis atque Apostolis tuis Christe Deus mira, te concedente, gratiarum dona partita sunt; dum et Petrus signorum est ostensione magnificus, et Paulus legis eruditione perfectus: dum et ille uirtutibus pollet, et hic litteris claret: dum et ille umbra sua sanat infirmos, et hic uerbo suscitat mortuos. Quesumus, ergo, ut hec  duo candelabra in conspectu tuo semper lucentia pro nobis omnibus te rogatura adsistant: qualiter quicquid de illorum doctrina percepimus, effectu operum impleamus.

Pater noster. Liberati a malo. fol. 2.

Lauda. Respexit eos. Benedictio. Meritis Sanctorum. Quere folio CLXu.



DIE XXIX. IN FESTIuITATE SANCTORUM PETRI ET PAULI APOSTOLORUM.



Ad uesperum.

Lauda. Exortum est in tenebris. fol. CLXII.

Sono. Alleluia. In omnem terram exiuit sonus sanctorum: P. Et in fines orbis terre uerba illorum.  Alleluia, alleluia. u\. Non sunt loquele neque sermones: quibus non audiaantur uoces eorum. P. Et in fines.

Dominus sit. R\. Et cum.

Antiphona. Alleluia. Hi sunt, qui missi sunt per orbem terrarum, et prostrauerunt se ante Agnum, P. Habentes phialas aureas plenas incensu, que sunt memorie sanctorum, cantantes canticum nouum. u\. In omnem terram exiuit sonus eorum: et in fines orbis terre uerba illorum. P. Habentes. u\. Gloria, et honor Patri. P. Habentes.

Dominus sit. R\. Et cum.

Antiphona 2. Isti sunt uiri nominati in uirtute, P. Doctores populi facientes iudicium in doctrina sua. u\. Celi enarrant gloriam Dei, et opera manuum eius  adnunciat firmamentum. P. Doctores. u\. Gloria, et honor. P. Doctores.

Oratio. Domine Iesu Christe, qui singulari electionis tue munere in hoc uoluisti tuos discipulos demonstrare connexo amore caritatis, quo perfectione claresceret; ut, quorum doctrina fundaretur Ecclesia, dilectionis potius quam signorum decoraretur potentia; ut omne edificium eius potius caritate quam signis monstraretur esse mirificum; dum in ipsa dispensatione tui muneris doctrinam signa sequuntur, non doctrina signorum ordines antecedat; dum ueritatis predicatio signorum roboratur auxilio; te quesumus, te rogamus, ut in caritate beneplacita tibi corda nostra permansura statuas, auferens  a nobis dolosi pectoris locum, et expians male consuete discordie signum: quo per eos, quorum doctrina fulget Ecclesia, fulgorem mereamur obtinere in uiuentium terra. R\. Amen.

Per.

Antiphona 3. Isti sunt uiri sancti, quos elegit Dominus in caritate non ficta, P. Et dedit eis gloriam sempiternam: quorum doctrina fulget Ecclesia, ut Sol, et Luna. u\. Beata gens, cuius est Dominus, Deus eius; populus, quem elegit Dominus in hereditatem sibi. P. Et dedit eis. u\. Gloria, et honor. P. Et dedit.

Oratio. Ineffabilem satis, Christe, mellis tui credimus esse fauum, quod in ore tuorum tribuisti Apostolorum: quia suauitas uerbi, que illis erat in  pectore, hec in illorum ore flammescentes scientie riuulos formans, et auditum plebium reseruat, ut crederent, et corda nutriebat, ut amare facerent, quod audissent: intus illis aderat, quod foris aliis redundabat: unde et per hoc tibi appropinquare merentur, quia, que uocibus docuerunt, operibus exequuti sunt. Tribue ergo nobis, ut, quia in eorum predicatione surrexit Ecclesia, in eorum prece roborata consistat: ut, quorum doctrina fauis est satiata, eorum precibus uite huius naufragia ad Christum coronanda pertranseat. R\. Amen.

Per misericordiam.

Antiphona 4. Letitia sempiterna erit electis meis. P. Cum dedero opera eorum in ligno uite. [CCLu] u\. Beati, qui custodiunt iudicium, et faciunt iustitias in  omni tempore. P. Cum dedero. u\. Gloria, et honor. P. Cum dedero.

Dominus sit. R\. Et cum.

Lauda. Disciplina et sapientia repleuit illos Dominus. Alleluia. P. Creauit in illis gratiam spiritus sui, et intellectu repleuit corda eorum. Alleluia, alleluia. u\. Et clamauerunt ad Dominum, cum tribularentur: et de necessitatibus eorum liberauit eos. P. Creauit in illis. u\. Gloria, et honor. P. Creauit in illis.

Dominus sit semper. R\. Et cum.

Lauda 2. Letitia sempiterna erit uobis, dicit Dominus. P. Quia in terra uestra duplicia possidebitis. Alleluia, alleluia. u\. Benedicti uos a Domino, qui fecit celum, et terram. P. Quia in terra. u\. Gloria,  et honor. P. Quia.



Hymnus.



   Apostolorum passio
Diem sacrauit seculi,
Petri triumphum nobilem,
Pauli coronam proferens.

   Coniunxit equales uiros
Cruor triumphalis necis;
Deum secutos; Presulem
Christi coronauit fides:

   Primus Petrus Apostolus;
Nec Paulus impar gratie:
Electionis uas sacre
Petri adequauit fidem.

   uerso Crucis uestigio,
 Simon honorem dans Deo,
Suspensus ascendit, dati
Non immemor Oraculi.

   Precinctus, ut dictum est,
Senex eleuatus ab altero,
Quo nolet, ibit, sed uolens
Mortem subegit asperam.

   Hic Rome celsus uertice,
Deuotionem extulit;
Fundata tali sanguine,
Et uatis tanti, nobilis.

   Tante per Urbis ambitum
Stipata tendunt agmina,
Trinis celebratur uiis
 Festum sacrorum Martyrum.

   Prodire quis Mundum putet,
Concurrere plebem Deo
Electam: Gentium caput,
Fides magistra Gentium?

   Deo Patri sit gloria,
Eiusque soli Fiilio.
Cum Spiritu Paraclito
In sempiterna secula
      Amen.

Supplicatio. Oremus Redemptorem, mutatis nominibus, fol. CLXXXuII.

Capitula. Domine Iesu Christe, qui primum atque nouissimum Apostolos tuos Petrum et Paulum in summa perfectionis arce locasti; ut electio Apostolice  dignitatis et in illo prima, et in isto consummata dignosceretur; hos Ecclesie tue concede presules, quos principes elegisti; hos gubernatores iustitie, quos duces et egregios deputasti; ut eam foueant presidiis indefessis, quam fundauerunt preceptis optimis et exemplis.

Pater noster. Liberati a malo. fol. 2.

Benedictio. Christus Dominus, quem et uirtus Petri et doctrina Pauli Unigenitum esse Filium Dei Patris declarauit in mundo, ab omni uos mundane conuersationis dignetur emundare contagione: R\. Amen. Idem quoque, pro quo et Petrus cruce, et Paulus gladio interempti sunt, possessores uos faciat regni celorum; R\. Amen. Ut regnum celorum, de quo ipsi claues per Apostolatus gratiam acceperunt,  nunquam uobis pro merito eisdem aperientibus obclaudatur. R\. Amen.

Per.

Lauda. uos estis uasa sancta Domino auro fulgente alleluia; P. Quia sponte obtulistis Domino Deo animas uestras. Alleluia, alleluia, alleluia. u\. Audi populus meus, et testificabor tibi: Isrel, si me audieris. P. Quia sponte. u\. Gloria, et honor Patri. P. Quia sponte.

Oratio. Domine Iesu Christe, qui ad uocem conquirentis Petri promittis te sequentibus in regeneratione daturum, ut supra thronos duodecim sedeant, et potestatem duodecim tribus iudicandi accipiant: quo promissionis munere et Petrum post negationem oblectas, et Paulum post excursum infidelitatis  remuneras; dum illi post penitentiam non obfuit, quod negauit, et isti post conuersionem remissibile extitit quod deliquit; da nobis utriusque meritis oblitterare delictum, et ubertim flere commissum: lacrymis errata detergere, eleemosynis perpetrata punire; ut relinquentes mundum [CCLuI] ex animo, eternitatis mereamur consolari promisso. R\. Amen.

Per misericordiam.

In nomine Domini nostri.



Ad Matutinum.

Antiphona. Da nobis. Psalmus L.

Oratio. Redde nobis. Quere fol. CLXIII.

Antiphona 1. Honorati sunt amici tui, Deus: ualde  confortatus est principatus eorum. P. Dinumerabo eos, et super arenam multiplicabuntur: u\. Ecce tu, Domine, cognouisti omnia, nouissima et antiqua: tu formasti me, posuisti super me manum tuam. P. Dinumerabo. u\. Gloria, et honor. P. Dinumerabo.

Oratio. Honorati sunt amici tui Christe; dum in omnem terram exiret sonus eorum; non quo mundiali municipatu in terrenis exercerent; sed quo predicandi potestate orbem implerent; et in faciendis uirtutibus principarentur; dum et in Petro uirtus ostensa, et in Paulo scientia clara tumentem mundi potentiam miti iugo tuo substernendam humiliat: annue precibus nostris; ut, beneficia, quibus principati sunt mundo, numquam desint a populo  christiano: sed interminabili illo affectu dulcedinis, quo se in hac uita positi inuicem dilexerunt, et uotis et precibus supplicantium adesse dignentur. R\. Amen.

Per misericordiam.

Antiphona 2. Isti sunt amici tui, Domine, qui tradiderunt corpora sua in mortem, P. Ne seruirent idolis, neque adorarent deos alienos. u\. Domine, in lumine uultus tui ambulabunt, et in nomine tuo exaltabunt tota die: et in tua iustitia exaltabuntur. P. Ne seruirent. u\. Gloria, et honor Patri. P. Ne seruirent.

Oratio. Isti sunt, Christe Domine, amici tui Petrus et Paulus, qui tradentes corpora sua ad mortem, effecti sunt ductores gratie, fundatores Ecclesie:  quos et unitas predicandi et felicitas moriendi nec diuidi passa est, nec elidi. Quesumus ergo, ut, qui illorum doctrina populos tibi fecisti esse credentes, eorum prece nos efficias regni celestis coheredes. R\. Amen.

Per misericordiam.

Antiphona 3. uiriliter certati sunt, et transierunt de morte ad uitam: P. Isti sunt amici tui, Domine. u\. Qui confidunt in Domino, sicut mons Sion: non commouebitur in eternum, qui habitat in Hierusalem. P. Isti sunt. u\. Gloria, et honor. P. Isti sunt.

Oratio. Domine Iesu Christe, qui Petrum et Paulum uiriliter certantes, unum cruce et alterum gladio dignatus es consecrare: ut pro amore tui nominis  fida dilectione, et ille crucis exitium, et hic gladii susciperet ictum; da nobis, ut simili te dilectione sequentes et per Petrum crucis intremus in secretum, et per Paulum spiritualis uerbi semper gladio muniamur: quo et per crucem Christi cruciatus euadamus inferni, et per gladium spiritus penetremus abdita celi. R\. Amen.

Per misericordiam.

R\. Hi ostenderunt cerimonias populo et ritum: demonstrauerunt hominibus colere Deum, quoniam predestinati erant de cunctis plebibus, quod essent timentes Deum; P. Eo quod in hominibus precepta eius impleuerunt. u\. Hi sunt, qui in generationibus gentis sue gloriam adepti sunt, et in diebus suis in laudibus habentur. P. Eo quod. u\. Gloria, et honor.  P. Eo quod.

Oratio. Hi sunt, Domine, Apostoli tui Petrus, et Paulus, qui legis cerimonias et ritum colendi te populis demonstrantes, dum diffuso ore inuictaque constantia semen uerbi tui per incredulorum corda spargerent, optabili necati sunt passione; cum et Paulus dissolui cupiens, gladio necatus interiit, et Petrus inuersis se poscit uestigiis crucifigi. Unde tuam poscimus pietatem, ut, qui illos glorioso coronasti martyrio, nos futuro liberes a tormento: ut uerbum tuum, quod illis gloriosis in mundo uocibus sparserunt, nos sanctificatum in receptaculum nostri pectoris conseruemus. R\. Amen.

Per misericordiam.



In Laudibus.


Ad Canticum. Antiphona. Qui propria uoluntate obtulistis uos discrimini, benedicite Dominum, narrantes iustitias eius et clementiam in fortes Isrel.

Canticum. Qui sponte obtulistis. fol. CLXIII.

Oratio. Christe Dei Filius, qui precedentibus Prophetis, noue gratie filios introducis; dum Apostolos Prophetis, quasi filios patribus, [CCLuII] succedere facis; qui propria uoluntate animas suas offerunt: quorum sors utique inter Sanctos inuenta; quia predicatio Apostolorum, precedentium Prophetarum est uaticinio roborata: te poscimus et rogamus, ut, qui utrorumque testamentorum radiis dispositione mirifica ordinasti, quo in ueritatis ostensione digne facis atque pulcherrime ueteribus noua succederent;  facias nos ipsis Apostolis tuis heredes semper existere: ut quia per illos suscepimus fidem; cum his etiam habeamus te semper hereditatem. R\. Amen.

Per misericordiam.

Ad Benedictus. Antiphona. Sancti et humiles corde, spiritus et anime iustorum, benedicite Dominum. Iusti et sacerdotes, sancti et humiles corde, benedicite Dominum.

Canticum. Benedictus es Domine. fol 6. Sono. Alleluia. In omnem terram. Quere in uesperis precedentibus.

Lauda. Laudate Dominum de Celis Alleluia: laudate eum in excelsis Alleluia. Psalmus CXLuIII.

 Prophetia. Multam gloriam fecit Dominus. fol. CLXXIX. Hymnus. Apostolorum passio. Supplicatio. Oremus. Quere in uesperis precedentibus.

Capitula. Domine Iesu Christe, qui aduersas potestates per summos Apostolos tuos Petrum et Paulum destruis et disturbas; ut predicationi ueritatis Apostolico ore deprompte, nec nequitia malorum nec uersutia possit obuiare magorum: dum et Simonem magum Petrus deiecit, et Elimam Paulus cecitate percussit; adesto nobis, ut in Ecclesia tua omnes corruant, qui conturbant: et turbentur, qui uenientes ad fidem prepedire conantur; cum potius tendentes ad regna celestia, quo Pauli docentis adduxerit pietas, intromittat Petri potestas.

Pater noster. Liberati a malo. fol. 2.

 Lauda. uos estis uasa. Benedictio. Christus Dominus. Quere in uesperis precedentibus.


Exeunte uespera.

Lauda. Exortum est. Sono. Alleluia. In omnem terram. Quere in primis uesperis.

Antiphona. Legem tuam splendide docuerunt; P. Quorum sunt opera multa reposita apud te, Domine. u\. Qui confidunt in Domino, sicut mons Sion: non commouebitur in eternum, qui habitat in Hierusalem. P. Quorum sunt. u\. Gloria, et honor. P. Quorum sunt.

Dominus sit. R\. Et cum.

Lauda. Induit eos alleluia P. Stolam glorie: uitam in te et disciplinam dedit eis Alleluia, alleluia. u\. Mirabilis facta est scientia tua ex me: confortata  est, et non potero ad eam. P. Stolam. u\. Gloria et honor. P. Stolam.

Hymnus. Apostolorum passio. Supplicatio. Oremus. Quere in primis uesperis.

Capitula. Pretiosam in conspectu Domini mortem sanctorum tuorum Petri et Pauli Apostolorum annuis recursibus honorantes, damus gloriam laudi tue, quia luminaria pretiosa a te uero lumine indeficiente succensa non solum dum leguntur, sed dum coluntur, inlustrant: quia hi sunt due oliue, et duo candelabra aurea in conspectu tuo, atque in uniuersa terra exiit sermo oris eorum; quorum intercessionibus exoratus dum suscipis deuotionis officium, precum, quesumus, largiaris effectum, dum clamauerimus e terris.

 Pater noster. Liberati a malo. fol. 2.

Benedictio. Omnipotens Deus, qui omne remedium pietatis tribuit miseris, det uobis Petri lacrymis emundari ab omnibus culpe contagiis. R\. Amen. Concedat doctrina Pauli suscipere uos sapientiam uerbi; R\. Amen. Ut ille per penitentiam, iste per doctrinam faciat uos peruenire ad uitam eternam. R\. Amen.

Per misericordiam.

Lauda. Lex ueritatis habitauit in ore eorum, Alleluia. P. Quoniam iniquitas non est inuenta in labiis eorum: fructum uite in pace perfecerat. Alleluia, alleluia. u\. Dominus dabit uerbum euangelizantibus, uirtute multa. P. Quoniam iniquitas. u\. Gloria, et honor. P. Quoniam iniquitas.

 Oratio. Christe, Dei Filius, qui precedentibus. Quere retro in Laudibus precedentibus.



FESTA IULII. DIE XII. IN FESTO SANCTAE MARTIANAE uIRGINIS, ET MARTYRIS.



CCLIII. Ad uesperum.

Lauda. Sperauit anima mea in Domino. Sono. Alleluia: Psallam nomini tuo Deus. Antiphona. Ostende mihi faciem tuam, Sion. Lauda. Sicut palma exaltata. fol. CLXXIX.



Hymnus.



   Sacre triumphum martyris.
Celebret uox Ecclesie:
 Camena sit cunctis una
Martiane in laudem uirginis.

   Que, passionis premium,
Dum tendit adipisci:
Ultro ad palestram glorie
Audet prompta concurrere.

   Hec namque adstantem demonis
Cernens adlisit effigiem;
Sub cuius larga perpetim
Fluebat unda gressibus.

   Mox flagris cesa trahitur
Celsa ad Pretoris atria:
Atque ille ludis allicit,
Prosternit membra uirginis,

   Quam predo pudicitur,
 Dum inter umbras sequitur,
Oble tata extemplo celitus
Secluditur maceria.

   uincta deinde stipite
Pro uana uoce includitur;
Sed penas fert blasphemia,
Ruinas, et incendia.

   Emissa namque bestiis,
Leo precurrit percitus;
Adoraturus ueniens,
Non consumpturus uirginem.

   Taurus dehinc prosiliens
Forma et mugitu horribili
Sulcabat eius teneras
Papillas, ictu uulnerans.

    At fera pernix corpore
Et maculoso tegmine
Letali dente ad ultimum
Membra Puelle laniat.

   Post hos triumphos anima
uinclis elapsa corporis,
Plaudens petit ad libera
Summi Poli fastigia.

   Deo Patri sit gloria,
Eiusque soli Filio,
Sancto simul Paraclito
In sempiterna secula.
      Amen.

Supplicatio. Oremus. mutato nomine, folio CLXXXII.

 Capitula. Domine Iesu Christe, cuius imperio rabidissimus non solum a nece beatissime uirginis et martyris Martiane abstinuit, uerum etiam feritate deposita eius immaculatum corpus adoratus presens moleste contingere non presumit; presta nobis, ut nitore tui Sancti Spiritus circumsepti, immanitatem non timeamus Leonis horrendi; sed maiestatis tue uirtute repulsus semper a lesione nostra maneat alienus.

Pater noster. Liberati a malo. fol. 2.

Benedictio. Omnipotens Dominus, qui beatissimam Martianam uirginitatis ac pudicitie ornauit decore, mentes uestras expiet ab omni mundane corruptionis contagione: R\. Amen. Quique huic prestitit suam idolis non inclinare ceruicem, a uobis arceat  spirituum malignorum tentationem; R\. Amen. Ac, sicut illa post uictoriam letatur cum Christo, ita eadem patrocinante reduces uos gaudeatis fieri paradiso. R\. Amen.

Per misericordiam.

Lauda. Speciosa facta es et suauis in deliciis tuis Alleluia. P. Pulchritudo tua similis est palme: indesinenter in plenitudine claritas. Alleluia, alleluia, alleluia. u\. Lauda Hierusalem Dominum: conlauda Deum tuum Sion. P. Pulchritudo.

Oratio. Domine Iesu Christe, qui specie, et pulchritudine tua beatissimam uirginem ac martyrem tuam Martianam speciosam pulchramque, dum diligis, facis, et ingenti amore despondes; munere superno adesto nobis beatissime martyris tue Martiane  patrociniis indefessis; ut, quoniam tanta pietas, triumphantem prouexit ad laudem, perducat supplices ad salutem. R\. Amen.

Per misericordiam.



[CCLIX] Ad Matutinum.

Antiphona. Labia mea, Domine, aperies: et os meum adnunciabit laudem tuam. Psalmus L.

Oratio. Exultent, Domine. Antiphona 1. Dilectione eterna. Quere folio CLXXX.

Oratio. Beata Dei uirgo Martiana, que in Sion speculatione gloriosa mansisti, quam Deus ipse dilexisse testatur, ex quo non recessura ultra misericordia pollicetur; da nobis meritis tuis, ut amore diuino flagrantes, in futuro Iudicio inueniamur indemnes.  R\. Amen.

Per misericordiam.

Antiphona 2. Una es proxima. Fol. CLXXX.

Oratio. Una et bona est, Domine, proxima tua uirgo Martiana, que, dum proxima tibi efficitur, serua tua de sanguine speciosa monstratur per propriam passionem: eius ergo interuentu passionum a nobis maculas terge; ut speciosi et uotis et operibus redditi, portas eterne Hierusalem mereamur introire beati. R\. Amen.

Per misericordiam.

Antiphona 3. ueni, sponsa, a Libano: ueni a montibus pascue: curramus P. In odore unguentorum tuorum. u\. Audi filia, et uide, et inclina aurem tuam: et obliuiscere populum tuum, et domum  patris tui. P. Audi.

Oratio. Speciosa, Christe Dei Filius, in oculis fidelium de Libano ueniens uirgo Martiana annuis recursibus quodammodo reuidetur, dum honor eius humanis obtutibus presentatur, et obsequendis honorifice aperitur: bonus ergo odor uestimentorum eius super omnia aromata flagrant; quia iudicia uirtutum illius exundanti claritate fructificant. Concede ergo nobis, ut odor uirtutum eius sopitum cordis nostri sensum ad penitentiam excitet: ut, qui nunc percipimus ex odore letitiam, post percipiamus ex penitentia gloriam indefessam. R\. Amen.

Per misericordiam.

R\. Gaude Filia Sion. Fol. CLXXXI.

 Oratio. Iesu, Dei Filius, qui hortum Electorum ingrediens, inter lilia opaca pasceris quando in corpore tuo, quod est Ecclesia, Sanctarum uirginum cetibus decoraris, ubi beatissimam Martianam mirabiliter introductam, ita mirifice eam floribus maluisti fulciri, ut odor uirginitatis eius, tamquam flosculus aromatum eius ad nos usque adscenderet: te supplici intentione rogamus, ut, amotis figuris ueteris Testamenti, que uelut umbre, in typicis obseruationibus precesserunt, dies ille, Euangelica utique traditio, in nobis adspirando proficiat, qualiter ita exemplo beate uirginis Martiane Euangelii lucem tota deuotione sequamur; ut umbras preteriti et erroris et criminis nesciamus. R\. Amen.

Per misericordiam.

 Ad Canticum. Antiphona. Benedictus Dominus. Canticum. Gaudens gaudebo. Fol. CLXXXI.

Ad Benedictus. Antiphona. Filia Sion. Canticum. Benedictus es Domine. Fol. 6.

Sono. Dominus mihi dat linguam eruditionis Alleluia; ut sciam, quando oporteat me dicere alleluia. P. Posuisti me in matutinum, et adposuit mihi aurem audiendi alleluia, alleluia. u\. Petiui Deum meum sapientiam, et dixit ad me: Ecce feci secundum uerbum tuum, et dedi tibi cor sapiens et intelligens, ita ut scias et intelligas, quomodo te dicere oporteat alleluia, alleluia. u\. Ego quasi terebynthus expandi ramos meos. Ego feci, ut oriretur lucifer in celo alleluia. Ego, omnes qui me amant, diligo: exitus enim mei exitus uite sunt.  Transite ad me omnes qui me concupiscitis, et a generationibus meis implemini: quia spes mea est alleluia, et supra melle dulcis est alleluia. P. Posuisti me.

Lauda. Laudate Dominum de celis Alleluia, alleluia: laudate eum in excelsis: Alleluia, alleluia. Psalmus CXLuIII.


Lectio libri Esaie Prophete .

R\. Deo gratias.

Hec dicit Dominus: Lauda sterilis que non paris: decanta laudem, et que non pariebas: quoniam multe filie deserte, magis quam eius que habet uirum, dicit Dominus. Dilata locum tentorii tui, et pelles tabernaculorum tuorum extende, ne parcas;  longos fac funiculos tuos, et clauos tuos consolida. Ad dexteram enim tuam et ad leuam penetrabis: et semen tuum gentes [CCLX] possidebit, et ciuitates desertas hereditabit. Noli timere, quia non confunderis, nec erubesces: non enim te pudebit, quia confusiones adolescentie tue obliuisceris, et obprobrium uiduitatis tue non recordaberis amplius. Quia dominabitur tui qui fecit te, Dominus exercituum nomen eius: et redemptor tuus sanctus Isrel, Deus omnes ad te reuocabit. Quia ut mulierem derelictam et merentem spiritu uocauit te Dominus, et uxorem ab adolescente abiectam, dixit Dominus Deus tuus. Ad punctum in modico derelinqui te, et in miserationibus magnis congregabo te. In momento indignationis mee abscondam faciem meam parumper a te, et in  misericordia sempiterna misertus sum tui: dixit redemptor tuus sanctus Isrel Dominus omnipotens. R\. Amen.

Hymnus. Sacre triumphum. Supplicatio. Oremus. Quere in uesperis precedentibus.

Capitula. Audi, Domine, uocem nostri clamoris, et affectum dona petitionibus nostris: pelle a nobis dolum: procul effuga iurgium: interime uitium, ac presta alterna dulcedinis incrementa: nostrum namque agnoscimus meritum, sed tuum sequimur salubre preceptum. Ob hoc, quesumus, in nullo confundamur, sed nos exaudire digneris e celis, cum ad te proclamauerimus e terris.

Pater noster. Liberati a malo. fol. 2.

 Lauda. Speciosa facta. Benedictio. Omnipotens Dominus. In uesperis precedentibus.


In Exeunte uespera.

Lauda. Sperauit anima. Sono. Alleluia. Psallam nomini. Fol. CLXXIX.

Antiphona. In petra exaltasti me. Deduxisti me, quia factus es spes mea: turris P. Fortitudinis a facie inimici. u\. Inhabitabo in tabernaculo tuo in secula: protegar in uelamento alarum. P. Fortitudinis. u\. Gloria, et honor. P. Fortitudinis.

Dominus sit. R\. Et cum.

Lauda. Quam dulcia faucibus meis eloquia tua. Alleluia. Super mel et fauum. Alleluia. u\. Quomodo dilexi legem tuam Domine: tota die meditatio  mea est.

Hymnus. Sacre triumphum. Supplicatio. Oremus. Quere in uesperis precedentibus.

Capitula. Deus saluator noster, qui eternam integritatem custodis, corruptionem nostre carnis sustentas indulgentia, corporis compositioni parcis: quique integritatem custodis a te uirginibus collatam, ut eam faceres ad destinatum peruenire meritum; te quesumus, ut eius obtentu ita nos eluas a libidinum incentiuis, quo cunctis resistendo aduersis fiducialiter ad te proclamemus e terris.

Pater noster. Liberati a malo. fol. 2.

Benedictio. Dominus iehsu Christus, qui uirginem suam Martianam casto sibi desponsauit amore, castitatis uos dono munificet: R\. Amen. Et qui illam  subarrhauit sibi annulo fidei, uos sue connectat indissolubiliter caritati; R\. Amen. Ut eam pro uobis apud se suffragatricem admittat, quam sibi incorrupto amore adsumpsit sponsam. R\. Amen.

Per misericordiam.

Lauda. Speciosa facta es. Quere in primis uesperis. Oratio. Domine Iesu Christe, ut supra.



DIE XuI. IN FESTO SANCTAE IUSTAE uIRGINIS.



Ad uesperum.

Lauda. Sperauit anima mea in Domino. A custodia matutina P. Usque ad noctem, u\. Sustinuit anima mea in uerbo tuo, Domine. Fiant aures tue intendentes, in orationem ancille tue. P. Usque  ad noctem.

Dominus sit. R\. Et cum.

Sono. Diffusa est gratia in labiis tuis Alleluia: P. Propterea benedixit te Deus in eternum. Alleluia, alleluia, alleluia. u\. Eructauit cor meum uerbum bonum: dico ego opera mea regi: Alleluia. u\. Nati sunt tibi filii: constitues eos principes super omnem terram. Memores erunt nominis tui, Domine in progenie et generatione. P. Propterea.

Dominus sit. R\. Et cum.

Antiphona. Alleluia. Memoria Iuste cum laudibus, [CCLXI] que apud Deum nota est et apud homines; et in perpetuum coronata triumphat. u\. Potens in terra erit semen eius: generatio rectorum benedicetur. P. Nota. u\. Gloria, et honor. P. Nota.

 Dominus sit. R\. Et cum.

Antiphona. Benedicta tu Deo altissimo, pre omnibus mulieribus. P. Propter hoc non discedet laus tua ab ore hominum usque in seculum. u\. Non det in commotionem pedem tuum: neque obdormiet qui custodit te. P. Propter. u\. Gloria, et honor. P. Propter.

Dominus sit. R\. Et cum.

Antiphona. Hierusalem ciuitas sancta ornamento Iuste decorata, P. Cuius platee resonant laudes de die in diem. u\. Gloriosa dicta sunt de te, ciuitas Dei. P. Cuius. u\. Gloria, et honor. P. Cuius.

Dominus sit. R\. Et cum.

Lauda. Alleluia. Gaude filia Sion: letare et exulta in omni corde filia Hierusalem: P. Quoniam abstulit inimicos tuos rex Isrel Dominus. Alleluia, alleluia.  u\. Lauda Hierusalem Dominum: conlauda Deum tuum Sion. P. Quoniam abstulit. u\. Gloria, et honor. P. Quoniam.



Hymnus.



   uirginis sacre triumphum
Plebs alumna parili
Concentu Iuste celesti
Paratum ex gratia,
Resonet, piisque modis,
Almis pandat cantibus.

   Cliens ex te, Christe, cetus
Addit uota dedicans
Martyris, ut prece queat
Propriis, ut piaculis
 Horrendis semper carere,
Munitus suffragiis.

   Hec sepe mundum, hostemque
uicit simul impium:
Te cordis amore sequens
Tetrum calcat Zabulon:
Gemella serta corona
Celo pollet perpetim.

   Huius incolatu magis
Hec sors claret occidens
Recinens semper triumphum
Locis prestet ceteris;
Cespite sacrum cruorem
Celo arrham uindicans.

   Intrepida Deo sepe
 Famulans, comminuit
Tenacis mundique uitam,
Simulacrum prophanum;
Illico Regis tremendam
Patitur sententiam.

   uariis afflicta penis,
Mentis calens ignibus;
Gladio confossa hostis,
Celo reddit spiritum:
Hinc loco mutatur corpus
uiuens Deo perpetim.

   Sacris uirginum supernis
Accita consortiis,
Sanguine contemnit hostem,
Mente uicit Zabulon:
 Gemina proinde cluit
Laureata gloria.

   Hec superno soli Regi
Ouans, sic perpetuis
Angelorum mixta choris,
Nouum pangit canticum:
Triumphat potita regno
Sempiterne glorie.

   Inde cernui precamur,
Rex Serene, seruuli,
Et simul piaculorum
Pandentes facinora;
Iam medelis foue Pater,
Quos trementes conspicis.

   Huius sacro impetratu
 Terge nostra crimina,
Scelerum nodos resolue;
Da fomenta gratie;
Et tecum semper uicturi
Gloriemur Agie.

   Pelle iram, arce pestem
A nostris confinibus:
Gladium hostis retunde
Huius prece Martyris;
Et supernam presta quietem,
Tuis Christe famulis.

   Gloriam Patri canamus,
Christoque perpetuo;
Etiam cum Sancto simul
Utriusque Spiritu;
 Qui Deus unus eternus
Regnat ante secula.
   Amen.

Supplicatio. Oremus, mutato nomine, folio CLXXX.

Capitula. Domine Iesu Christe, qui carnis uirginitatem seruantibus fructum promittis repensare centesimum; intercessu uirginis tue [CCLXII] Iuste nostrorum uincula solue peccatorum: ut, qui carnis fragilitate deiicimur, eius patrocinio subleuemur.

Pater noster. Liberati a malo. fol. 2.

Benedictio. Dominus iehsu Christus, qui uirginem suam Iustam casto seruauit pudore, castitatis uos dono munificet: R\. Amen. Et, qui illam subarrhauit sibi annulo fidei, uos sue connectat indissolubiliter  caritati; R\. Amen. Ut eam pro uobis apud se suffragatricem admittat, quam sibi incorrupto amore adsumpsit sponsam. R\. Amen.

Per misericordiam.

Lauda. Prouidebam Dominum in conspectu meo semper: quoniam a dextris est mihi, ne commouear. P. Propter hoc iocundatum est cor meum, et exultauit lingua mea. Alleluia. u\. Audi filia, et uide, et inclina aurem tuam: et obliuiscere populum tuum, et domum patris tui. P. Propter. u\. Gloria, et honor. P. Propter.

Oratio. Deus, qui uirginalis pudicitie titulo passionis uexillo beatas uirgines et martyres tuas Iustam et Rufinam glorificasti, da nobis sic sacre castitatis floribus exornari, ut cum fructu bonorum operum  superne beatitudinis attingamus consortium. R\. Amen.

Per.



Ad Matutinum.

Antiphona. Labia mea aperies: et os meum annuciabit laudem tuam.

Oratio. Exultent in te Domine labia nostra preconio ueritatis, ne resoluantur uaniloquio falsitatis; et tibi semper gloriam dicant; ne indecenter rixarum litigiis perstrepent: Anima quoque nostra, quam redemisti, martyris tue Iuste laudando triumphum, eiusdem patrocinio te mereatur habere propitium. R\. Amen.

Per.

Antiphona 1. Memoria eius in benedictione honoris  in omni ore quasi mel indulcabitur nomen eius; P. Quoniam direxit ad Deum cor suum: Dominus autem exaudiuit uocem ipsius. u\. Tota die miseretur et commodat: et semen eius in benedictione. P. Quoniam direxit. u\. Gloria, et honor. P. Quoniam direxit.

Oratio. Domine Iesu Christe, qui nomine et meritis Iustam uocare iussisti; ut te sequendo, qui iustus es, particeps tue iustitie fieret, nec deficeret inquirendo, ne potiretur martyrii premio: presta nobis eius intercessione, ut, sicut illa pro tuo nomine dimicauit, et uicit, ita nos iustitie sequaces effecti pietatis tue intuitu mereamur iustificari. R\. Amen.

Per.

Antiphona 2. Iustitias Domini non repulia a me. P.  Et ero immaculata coram eo. u\. Et retribuit mihi Dominus secundum iustitiam meam: et secundum innocentiam manuum mearum retribuit mihi. P. Et. u\. Gloria, et honor. P. Et ero.

Oratio. Deus largitor diuitiarum celestium et mirabilis patrator munerum eternorum, qui beatissimam Iustam in seculo pauperem elegisti, sed pro te certando eternis opibus sublimasti; paupertatem spiritus nos sequi semper attribue, qua poscimus, tue maiestati per omnia complacere. R\. Amen.

Per.

Antiphona 3. Iusta cognouit iustitiam, et uidit mirabilia Dei, et exorauit Altissimum, P. Et ingressa est in numero sanctorum. u\. Desiderium anime  eius tribuisti ei: et uoluntate labiorum eius non fraudasti eam. P. Et ingressa. u\. Gloria, et honor. P. et ingressa.

Oratio. Domine Iesu Christe, in cuius uirtute beatissima Iusta confidens monstrum horrendum deiecit, quod etiam potentia maiestatis tue ob roborem martyrii comminuit et attriuit; da nobis eadem patrocinante omnium inlecebrarum cauere pericula: ut dum inspiratorem nequitiarum conterimus, cum tua Iusta uictoriarum laureis potiamur. R\. Amen.

Per.

R\. Iusta cum Domino gloriatur, quoniam confessa est Deum coram hominibus, propter hoc exaudiet eam Dominus orantem pro populo; P. Ut auferatur a nobis ira Domini. u\. Iusta cognouit iustitiam,  et uidit mirabilia Dei, et exorauit Altissimum. P. Ut auferatur. u\. Gloria, et honor. Reiteretur R\. Iusta.

Oratio. Domine Iesu Christe, a quo pie anime proteguntur et coronantur, que in [CCLXIII] hoc seculo tuo amore feruescunt, et tempore, quo martyrium imminet, sibi negantes ad te peruenire promptissime concupiscunt, animam quoque sanctissime Iuste, quam in tuo gremio conlocasti, pro nobis intercessorem statue: ut eius auxilio non destituamur, cuius memorie canticum laudationis impendimus. R\. Amen.

Per misericordiam.

Antiphona 4. Ut columbe mansuete plaudent sibi de alis suis, et gloriabuntur in itinere suo: P. Populus autem gaudeat gaudio magno in letitia earum.  u\. Letetur mons Sion, et exultent filie Iude, propter iudicia tua Domine. P. Populus. u\. Gloria, et honor. P. Populus.

Oratio. Domine Deus, qui uirginibus tuis glorioso amore flagrantibus concessisti, et querere, et in delectu ardere; concede nobis, ita te feruentiori uoto exquirere, ut fructuosi laboris mereamur reportare mercedem. R\. Amen.

Per misericordiam tuam.

Antiphona 5. Offerentur regi uirgines post eam: proxime eius. P. Adducentur nobis in letitia et exsultatione. u\. Memores erunt nominis tui, Deus, in omni progenie et generatione. P. Adducentur. u\. Gloria, et honor. P. Adducentur.

Oratio. Domine Iesu Christe, quem filie Tyri in  muneribus, filie utique gentium, adorare predicte sunt, dum una ex omnibus gentibus Ecclesia tibi copulata dignoscitur; in muneribus utique non questu pecunie conquisisti, sed in actionibus sanctitatis: quibus tibi omnis pia anima iungitur, et a quo sic credentibus munera tribuantur: da nobis ut uultum regine tue in sanctitatis operibus deprecemur, quo iustitiam et misericordiam facientes non ea uoto placendi hominibus, sed ut soli Deo innotescat et uotis et operibus exequamur. R\. Amen.

Per misericordiam.

Antiphona 6. Omnis gloria eius filie Regis ab intus: uirgines sequuntur eum: ducentur in letitia et exsultatione. P. Ducentur in templum regis. u\. Pro  patribus tuis nati sunt filii: constitues eos principes super omnem terram. P. Ducentur. u\. Gloria, et honor. P. Ducentur.

Oratio. Deus, qui in cordibus harum uirginum inlucescens, fecisti de tenebris lumen splendescere: ut que uitiate fuerant per naturam, essent inluminate per gratiam; inlucesce in cordibus nostris ad emolumentum eterne salutis, ut caligine nostrorum uitiorum detersa, sola nos lucis tue claritas sempiterna possideat. R\. Amen.

Per misericordiam.

R\. Simile est regnum celorum decem uirginibus: que accipientes lampades suas exierunt sponso in obuiam. P. Et que parate erant, intrauerunt cum eo ad nuptias, et clausa est ianua. u\. Media nocte  clamor factus est: Ecce sponsus uenit, exite obuiam ei. P. Et que. u\. Gloria, et honor. Reiteretur Responsorium.

Oratio. Fac nos, Domine Iesu Christe, ut oleum prudentie in uasis conscientie pura mentis integritate seruemus: quo, dum clamor factus fuerit, ut tibi sponso uenienti ad iudicium obuiam exeamus, non cum fatuis, sed cum prudentibus uirginibus coronandi adnumeremur. R\. Amen.

Per misericordiam.



In Laudibus.

Ad Canticum. Antiphona. Audite Reges, auribus percipite principes: Ego sum que Domino canam, psallam Deo Isrel:

Canticum. Qui sponte obtulistis. fol. CLXIII.

 Oratio. Deus, qui omnem uirginum gloriam, filiarum utique Regis, intrinsecus esse uis; ut testimonium aliene laudis non appetant, quas uirtus in eterna letificat; annue nobis earum uirginum precibus, et ut humanas laudes effugere, et boni operis intra nos testimonium deportare: quo et uirgines persistamus in fide, et incorruptam ex hoc capiamus hereditatem. R\. Amen.

Per misericordiam.

Ad Benedictus. Antiphona. Filia Sion, benedic Domino Deo excelso in omni benedictione et laude.

Canticum. Benedictus es Domine Deus. Sono. Dominus mihi dat linguam. Quere fol. 378.

Lauda. Alleluia. Laudate Dominum de celis  [CCLXIu] Alleluia, alleluia: laudate eum in excelsis Alleluia, alleluia. Psalmus CXLuIII.


Lectio libri Iesu .

R\. Deo gratias.

Audite me diuini fructus, et quasi rosa plantata super riuos aquarum fructificate. Quasi libanus odorem suauitatis habete. Florete flores, quasi lilium, date odorem, frondete in gratiam et conlaudate canticum, et benedicite Dominum in operibus suis. Date nomini eius magnificentiam, et confitemini illi in uoce labiorum uestrorum, in canticis labiorum, et citharis, et sic dicetis in confessione: Opera Domini uniuersa bona ualde. Amen.



Hymnus.



   Concentu parili Iustam canamus
 uirgo, que Deo placuit pudore
A primis pudica rudibus annis,
Deuicto libitu celebs permansit.

   Hec questu laboris, uasis fictilibus,
uictum pauperibus prebet; sibique
Contemnens seculum, Christum secuta
Sic perenniter uiuit semper in ethera.

   Aeternis denique pollens oraculis,
Confossum perimit portentum uibrans
Celestis spicula Regis, retundit
Sceptrum, perfidiamque seui hostis.

   Illico subiens dura tormenta,
Altis suppliciis uitam reperit
Celestem, meruit quam terra potens,
 Solersque famula uictrix quesiuit.

   Hanc pro piaculis iam Christe nostris
Suffragatricem admitte semper:
Ut ciues strenue protegat, suo
Sanguine muniens, preceque tutans.

   Aeterne Proli, ingenito Patri
Cum Sancto Spiritu perenni, honor
Sit tibi, gloria semper,
Pollens perpetim sit.
   Amen.

Supplicatio. Oremus Redemptorem mundi Dominum nostrum, ut supra in uesperis.

Capitula. Deus, qui gressus sanctissime Iuste in Euangelii pacis preparatione ita munisti, ut nec lassitudo laboriosi itineris teneritudinem corporis  emolliret, nec roborem mentis penarum diuersitas eneruaret: da nobis humilibus tuis mundane dilectionis itinera declinare atque contemnere, et per uiam pacis, qua ad te perueniamus, gressus nostros clementer impone.

Pater noster. Et ne nos. Sed libera. Liberati a malo. Quere fol. 2.

Humiliate. Dominus. R\. Et.

Lauda. Prouidebam Dominum, ut supra in uesperis.

Benedictio. Custodiat uos Dominus omnipotens sanctarum suarum Iuste et Rufine precibus exoratus: R\. Amen. Sit uobis ubique propitius, qui in Sanctis suis semper est gloriosus; R\. Amen. Atque ipsius pietate ab omnibus malis erepti chrismate  repleamini Spiritus Sancti. R\. Amen.

Per misericordiam tuam.

In nomine Domini nostri.



DIE XuI. IN FESTIuITATE SANCTAE RUFINAE uIRGINIS ET MARTYRIS.



Ad uesperum.

Lauda. Sperauit anima mea in Domino. A custodia matutina. P. Usque ad noctem. u\. Sustinuit anima mea in uerbo tuo, Domine. Fiant aures tue intendentes, in orationem ancille tue. P. Usque ad noctem. u\. Gloria, et honor. P. Usque ad noctem.

Dominus sit semper. R\. Et cum.

Sono. Audi filia, et uide, et inclina aurem tuam.  P. Quia concupiuit rex pulchritudinem tuam. Alleluia. u\. Ipse est Dominus Deus tuus; et adorabunt eum Filie: in muneribus uultum tuum deprecabuntur omnes diuites terre. Omnis gloria eius. P. Quia concupiuit.

Dominus sit semper. R\. Et cum.

Antiphona. Laudabit usque ad mortem anima mea Dominum, qui eruit me a rege iniusto: P. Et a pressura flamme, que circumdedit, et in medio ignis non sum estuata. u\ Benedicam Dominum in omni tempore: semper laus eius in ore meo. P. Et a pressura u\. Gloria et honor Patri. P. Et a pressura.

Dominus sit semper. R\. Et cum.

Lauda. Igne me examinasti Domine, P. Et [CCLXu]  non est inuenta in me iniquitas. Alleluia, alleluia. u\. Exaudi Deus iustitiam meam: intende deprecationem meam. Auribus percipe orationem meam, et non in labiis dolosis. P. Et non est. u\. Gloria, et honor Patri. P. Et non est.



Hymnus.



   Adsunt punicea floscula uirginum,
Celesti placido rore uirentia,
Quarum uasa Poli stigmate siderum
Secli flammigero igne probata sunt.

   Hec primum olei imbribus inlita
Ignescit facibus cordis in ethera;
Noctis perfidiam, hostis et impetum
uincens fidei lumine optimo.

   En IUSTA pariter, atque RUFINA est,
 Que clarent meritis, moribus inclytis:
Discreto siquidem nomine uirgines,
Uno sed studii munere Martyres.

   Thesaurum Domini legibus inclytum
uasis fictilibus corporis unici
Gestantes, pretio uascula distrahunt,
Quo questu satient uiscera pauperum;

   Sed his subsidiis callidus artifex
Frangit testacea uascula inuidens;
Ne testa hominum scanderet ethera,
Et puluis fieret gloria celica.

   Hinc robusta fides fragmine fictili
Gliscens martyrium corporis excipit;
Prestans femineo premia sexui,
Quo celso ualeant sidere inlabi.

    Ob hoc uita, salus, et uia, ueritas
Te summis precibus rex Christe poscimus;
Harum suffragio nos tibi consecres,
Quarum tu fidei uoce placatus es.

   Mente nos facito lampade uirgines;
Fluxu corporeo effice liberos;
Ut uotis rigidis corda calentia
Gestantes habeant regna perennia.

   Te nostra iubilet gloria perpetim;
Qui solus Dominus Trinus, et unus es:
Iugi imperio secula continens,
Et cuncta dominans, omnibus imperans.
   Amen.

Supplicatio. Oremus. Mutato nomine, ut supra.

 Capitula. Domine Iesu Christe, cuius imperio rabidissimus leo non solum a nece beatissime uirginis et martyris Rufine abstinuit, uerum etiam feritate deposita eius immaculatum corpus odoratus presenti molestia contingere non presumit; presta nobis, ut nitore tui Sancti Spiritus circumsepti immanitatem non timeamus leonis horrendi, sed maiestatis tue uirtute repulsus semper a lesione nostra maneat alienus.

Pater noster. Liberati a malo. fol. 2.

Benedictio. Omnipotens Deus, qui beatissimam Rufinam uirginitatis ac pudicitie ornauit decore, mentes nostras expiet ab omni mundane corruptionis contagione: R\. Amen. Qui huic prestitit suam idolis non inclinare ceruicem, a uobis arceat  spirituum malignorum tentationem; R\. Amen. Et, sicut illa post uictoriam letatur cum Christo, ita eadem patrocinante reduces uos gaudeatis fieri paradiso. R\. Amen.

Per misericordiam.

Lauda. Rami mei rami honoris et gratie. Alleluia. P. Ego quasi uitis fructificaui suauitatem odoris: Alleluia, alleluia, alleluia, alleluia. u\. Ego autem, sicut oliua fructifera in domo Domini, sperabo in misericordia Dei mei in eternum, et in seculum seculi. P. Ego quasi. u\. Gloria, et honor. P. Ego quasi.

Oratio. Domine Iesu Christe, qui specie, et pulchritudine tua beatissimam uirginem ac martyrem tuam Rufinam speciosam pulchramque, dum diligis,  facis, et ingenti amore despondes: adesto nobis beatissime martyris tue patrociniis indefessis; ut, quam tanta pietas triumphantem prouexit ad laudem, perducat supplices ad salutem. R\. Amen.

Per misericordiam tuam.



Ad Matutinum.

Antiphona. Laudabit lingua mea. Psalmus L. Oratio. Laudet te, Domine, lingua nostra. fol. CLXXI.

Antiphona 1. Confirmauit Dominus brachia eius in opus bonum; P. Et probauit eam, quia bonum est operari: non extinguetur lucerna eius per totam noctem. u\. Confessio et magnificentia opus eius: et iustitia eius manet in seculum seculi. P. Et probauit. u\. Gloria, et honor. P. Et probauit.

Oratio. Domine Iesu Christe, qui carnis uirginitatem  seruantibus fructum promittis repensare centesimum; intercessu uirginis ac martyris tue Rufine nostrorum solue uincula peccaminum: ut, qui carnis fragilitate [CCLXuI] deiicimur, eius patrocinio subleuemur. R\. Amen.

Per.

Antiphona 2. In congregatione sanctorum sicut cedrus P. Exaltata sum in Libano, et quasi cypressus in montibus Hermon eleuata sum. u\. Ego autem, sicut oliua fructifera in domo Domini, sperabo in misericordia Dei mei, in eternum, et in seculum seculi. P. Exaltata. u\. Gloria. P. Exaltata.

Oratio. Domine Iesu Christe, cui uirgo et martyr Rufina et integritate iungitur, et sanguine sociatur,  dum tibi et castimoniam uouit, et pro te sanguinem fudit; presta famulis supplicantibus, ut expiati a peccatis tibi ita pareamus, ne a te ulterius recedamus. R\. Amen.

Per misericordiam.

Antiphona 3. Stolam glorie induit eam Dominus. Iocunditatem et exultationem thesaurizauit super eam, et nomine eterno hereditauit illam. u\. Potens in terra erit semen eius: generatio rectorum benedicetur. P. Et nomine. u\. Gloria. P. Et nomine.

Oratio. Domine Iesu Christe, qui beatissimam tuam Rufinam tibi, et testem, et uirginem consecrasti, dum te incorrupta sequitur, et pro te gloriosa mactatur; annue nobis precibus eius, ut, eadem suffragante, quamuis indigni, et castitatis donum,  et confessionis mereamur obtinere triumphum. R\. Amen.

Per.

R\. Filia Sion, quiescat uox tua a ploratu, et oculi tui a lacrymis: quia est merces operi tuo, et spes nouissimis tuis. P. Reuertere, quia miserans miserebor tibi, et dirigam cor tuum in uiam directam, per quam ambulasti. u\. Recordatus sum tui, miserans adolescentiam tuam, et caritatem desponsationis tue. P. Reuertere. u\. Gloria, et honor. Reiteretur R\. Filia Sion.

Oratio. Domine, cuius munere gemino exultat martyr Rufina premio, dum uel ad pudicitiam ornamenti, et cunctorum sit ad martyrium documento; presta nobis in Ecclesia illas uernare floribus, que  eternis digne sunt fructibus: et ita uel uoto, uel effectu tanta uestigia Martyris persequamur; ut nec libido nos subruat, sed castitas teneat, et proprios confessio probet liberos, et perfectio ambiat munerandos. R\. Amen.

Per.

Ad Canticum. Antiphona. Ego in Domino gloriabor: gaudebo in Deo Iesu meo.

Canticum. Domine audiui auditum tuum. Quere fol. 22.

Antiphona. Ego in Domino.

Ad Benedictus. Antiphona. Filia Sion, benedic Domino Deo excelso in omni benedictione et laude.

Canticum. Benedictus es Domine. fol. 6.

Sono. Dominus mihi dat linguam. fol. CCLIX. Lauda.  Laudate Dominum. Psalmus CXLuIII. Prophetia. Hec dicit Dominus: Lauda sterilis, que non paris. Quere fol. CCLIX. Hymnus. Adsunt punicea floscula uirginum. Supplicatio. Oremus Redemptorem. Quere retro in primis uesperis. Capitula. Audi, Domine, uocem nostri clamoris. Quere fol. CCLX. Lauda. Rami mei rami honoris et gratie. Quere retro in uesperis precedentibus. Benedictio. Omnipotens Deus. Quere folio CCLXu.


In exeunte uespera sanctarum uirginum Iuste et Rufine.

Lauda. Laudauerunt te, Domine, omnes. Sono. Alleluia. Iustitia plena est. Quere fol. CLXXXII.

Antiphona. In Hierusalem cum maximo solatio  eritis; uidebitis, P. Et gaudebitis corde: ossa quoque uestra uelut herba renascentur. u\. Gaudete iusti in Domino: rectos decet conlaudatio. P. Et gaudebitis. u\. Gloria, et honor. P. Et gaudebitis.

Dominus sit. R\. Et cum.

Lauda. Corpora Sanctorum quiescentium in loco isto, orate pro nobis ad Dominum, P. Ut donet pacem super terram, et requiem temporibus nostris. Alleluia, alleluia. u\. Laudate nomen Domini, laudate serui Domini. P. Ut donet. u\. Gloria, et honor. P. Ut donet.

Dominus sit semper. R\. Et cum.

Lauda. Sanctorum ossa pullulent de loco suo; consolati sunt Iacob, P. Et redemerunt se fide uirtutis sue: Alleluia, alleluia. u\. Dominus custodit  te, Dominus protectio, super manum dextere tue. P. Et redemerunt u\. Gloria, et honor. P. Et redemerunt.

[CCLXuII] Hymnus. Iesu corona uirginum. Supplicatio. Oremus. fol. CLXXXII.

Capitula. Domine Iesu Christe, qui beatissimas uirgines Iustam et Rufinam uasa misericordie tibimet effecisti, ut questu fictilium uasculorum contente, regnum mererentur future uite intrare; da nobis earum intercessu, ut ualeat unusquisque nostrum uas suum possidere in honorem et sanctificationem: quo, deuictis uoluptatum carnalium incentiuis, ad coronam mereamur pertingere sanctitatis.

Pater noster. Liberati a malo. fol. 2.

Benedictio. Omnipotens Deus, qui Iustam et Rufinam  uasa sibi consecrauit mundissima, uos in uasis uirtutum eligat coronandos; R\. Amen. Et, qui per illas fragmine uasculorum non passus est deiici, uos de aduersis faciat semper uictoriam promereri: R\. Amen. Ut earum suffragio, quomodo fecit esse uasa uirtutum, lutei corporis in uobis fragmen solidare dignetur: R\. Amen. Qualiter sanctificatione prediti animarum et corporum, regna mereamur. introire celorum. R\. Amen.

Lauda. Exaltate sunt filie Hierusalem. Quere fol. CLXXXII. Oratio. Deus, qui uirginalis. fol. CCLXII.



DIE XXI. IN FESTO SANCTI SPERATI ET COMITUM EIUS.



Ad uesperum.

 Lauda. Exortum est in tenebris lumen. Sono. Iustorum anime in manu Dei. Quere fol. CLXuII.

Antiphona. Iusti in perpetuum uiuent. Ideo accipient regnum decoris, et diadema pulchritudinis de manu Domini. u\. Et adiuuabit eos, et liberabit eos: et eripiet eos a peccatoribus, et saluos faciet eos: quoniam sperauerunt in eum. P. Ideo. u\. Gloria, et honor. P. Ideo.

Dominus sit. R\. Et cum.

Lauda. Beati mundo corde, quoniam ipsi Deum.



Hymnus.



   Sperati Sancti martyris
Palmam uirtutis inclytam
Alternis inuicem choris
 Hymnis canamus mysticis.

   Hunc urbs prepollens Africe
Carthago seruat Martyrem:
Amplectitque Occiduus
Christo dicatus Populus.

   Floret eiusdem tumulus
Eximiis uirtutibus;
Ut passionis gloriam
Amplificent miracula.

   Hic sacris cum sodalibus,
Dum cogitur ad uictimam,
Negauit, esse, fortiter,
Thura libanda idolis.

   Exclamat namque protinus.
 Christi minister ego sum,
Quosque uidetis Socios,
Tales adesse credite.

   His dictis Presul impius
Commotus ira insanie,
Ferire iubet gladio
Colla piorum Martyrum.

   Per hoc tropheum fidei
Euolauerunt anime;
Petentes Patris solium
Pares coronas capiunt.

   Sicque gerentes stigmata
Christi in carne propria,
Conformes facti sunt Christo
Celesti regno, ac premio.

    Deo Patri sit gloria,
Eiusque soli Filio,
Cum Spiritu Paraclito
Regnans per omne seculum.
   Amen.

Supplicatio. Oremus Redemptorem mundi, mutato nomine. Quere fol. CLXXXuII.

Capitula. Mirabilis es, Domine, et inestimabilis in Sanctis tuis, qui es auctor preclarus omnium mirabilium, et gloriosi certaminis in futura beatitudine clemens remunerator. Te igitur ineffabilis et misericors Deus, poscimus, et mente cernui flagitamus; ut Sperati tui martyris prece sperantium in te uotis faueas, et sacrificii uespertini odoramen a  suscipias, et nostrorum elogia delictorum pius abeleas a pressuris mundialium, iugum intolerabile tuo a populo suspendas, frugum opulentiam tribuas, intemperantiam arceas, et cunctis fidelium [CCLXuIII] languoribus antidoti salutaris medelam impertias: ut igne tribulationis examinati tibi, quocumque ieris, stolis albis induti, cetibus sanctorum Sperati et Comitum eius admisti depromamus iugiter, atque dicamus:

Pater noster. Liberati a malo. fol. 2.

Benedictio. Meritis sanctorum suorum Sperati et Comitum eius benedictio celestis adhereat sensibus uestris, et ditet uos muneribus sempiternis. R\. Amen. Et, quorum festa ouantes suscipitis, eorum patrocinio defensati ad Christum indemnes post  transitum peruenire possitis. R\. Amen. uos omnes, qui in hoc die fidei alacritate Deum deuotione cernua precaturi conuenistis, eterna premia in futuro adipiscamini. R\. Amen.

Per misericordiam.

Lauda. Inuocabant Dominum, P. Et ipse exaudiebat eos: in columna nubis loquebatur ad eos. Alleluia, alleluia. u\. Et clamauerunt ad Dominum, cum tribularentur: et de necessitatibus eorum liberauit eos. P. Et ipse. u\. Gloria, et honor. P. Et ipse.

Oratio. Deus exultatio et palma sanctorum Sperati et Comitum eius martyrum tuorum, exaudi nos supplices tuos, et presta; ut, quorum in tuo amore reliquias ueneramur, et emolumenta recolimus,  eorum meritis ab omnibus malis liberari et conseruari mereamur. R\. Amen.

Per misericordiam



Ad Matutinum.

Antiphona. Da nobis. Psalmus L.

Oratio. Redde nobis. Quere fol. CLXIII.

Antiphona 1. Palme fuerunt in manibus sanctorum: et magno clamore dicebant: P. Salus Deo nostro, qui sedes super thronum, et Agno. u\. Et adiuuabit eos Dominus, et liberabit eos: et eripiet eos a peccatoribus, et saluos faciet eos, quoniam sperauerunt in eum. P. Salus. u\. Gloria, et honor. P. Salus.

Oratio. Deus exaltatio et palma, ut supra in uesperis.

 Antiphona 2. Filius Dei letatus est super iustos: P. Et in paradiso deliciarum constituet illos. u\. Et clamauerunt iusti, et Dominus exaudiuit eos: et ex omnibus tribulationibus eorum liberauit eos. P. Et in paradiso. u\. Gloria, et honor. P. Et in paradiso.

Oratio. Memento nostri, Domine, et sicut sanctis tuis Sperati uel C mitum eius digna premia reddis, ita nostris parce et miserere peccatis; ut absoluti de preteritis, mereamur custodiam de futuris. R\. Amen.

Per misericordiam tuam.

Antiphona 3. Salus iustorum a Domino: protector eorum est, in die pressure. Adiuuabit eos Dominus, P. Et liberabit eos: et eripiet eos a peccatoribus,  u\. Et saluos faciet eos: quoniam sperauerunt in eum. P. Et liberabit. u\. Gloria, et honor P. Et liberabit.

Oratio. Gaudium nostrum et salus nostra, uirtus, atque iustitia, Domine Deus omnipotens, fac nos, quesumus, placita tibi sanctorum Sperati et Comitum eius martyrum sorte gaudere: et illic laudes tuas Rectorum munere perpetim decantare. R\. Amen.

Per misericordiam.

R\. Iusti in perpetuum uiuent, P. Apud Deum est merces eorum. u\. Iustorum anime in manu Dei sunt, et non tanget illos tormentum mortis. P. Apud Deum. u\. Gloria, et honor Patri. Reiteretur  R\. Iusti.



In Laudibus.

Ad Canticum. Antiphona. Diligentes te, Domine. Canticum. Qui sponte obtulistis. fol. CLXIII. Ad Benedictus. Antiphona. Sancti et humiles corde. Canticum. Benedictus es. Sono. Salus iustorum. Lauda. Laudate Dominum de celis. Prophetia. Iusti in perpetuum uiuent. Quere folio CLXIu. Hymnus. Sperati sancti martyris. Supplicatio. Oremus, ut supra in uesperis precedentibus.

Capitula. Ingeniti Patris Unigenite Filius Dei, Spiritui Sancto ceternus et consubstantialis, qui ab arce sedis etheree huius mundi infima petens ad adoptandum hominem non horruisti uestimentum sumere carnis, et ad liberationem fidelium non es  dedignatus in forma serui saluare, et in statera appendere Crucis, et perferre exitium mortis: [CCLXIX] interuentu Sanctorum tuorum Sperati et Comitum eius hodierna solemnia celebrantibus existe mitis; ut orationem, quam tuis docuisti tenendam discipulis, Patrem cordis officio proclamemus e terris:

Pater noster. Liberati a malo. fol. 2.

Lauda. Laus Domini in Ecclesia sanctorum. Alleluia. P. Letetur Isrel in eo, qui fecit ipsum. Alleluia, alleluia, alleluia. u\. Cantate Domino canticum nouum: quia mirabilia fecit. P. Letetur Isrel. u\. Gloria. P. Letetur.

Benedictio. Meritis sanctorum. Quere supra in uesperis precedentibus.



DIE XXIu. IN FESTO SANCTAE CHRISTINAE uIRGINIS ET MARTYRIS.


Omnia dicantur unius uirginis, folio CLXXIX, excepto



Hymno.



   uirginis sacre triumphum
Prosequamur laudibus,
Que uiriliter certando
Hostem uicit improbum;
Et seruando castitatem
Meruit preconium.

   Hec namque uirgo, dum esset
Paruula temporibus,
Concupiuit regem Christum
Adorare Dominum;
Et neglectis simulacris,
Thus offerre pudicum.

    Que, paterna deridendo
Flagra uel supplicia,
Non adtendit praua uerba,
Cor ad hec nec posuit;
Sed sereno penas uultu
Sustulit uiriliter.

   Ipso nomine beata,
Quod Christina dicitur
Appellari uirgo pia:
Sed a Christi nomine
Deriuatum patet suum
Esse sic uocabulum.

   Paternam fide probata
Iram temnens despuit;
 Celso gaudio oblectata
Diuinitus, gratulat:
Depellebat, ac supernis
Incumbebat premiis.

   Nullum hanc tormentum fregit,
Nulla mors perterruit;
Sed alacri corde cuncta
Perferens certamina,
Inridebat cruciatus
Perdita uesania.

   Ceditur namque suspensa,
uirgisque pertunditur,
Aeneumque uas repletum
Resina, et oleo,
Pice, simulque torrente
 Ibi alma mittitur.

   Undis impressa marinis
A Christo eripitur:
Serpentium omnigenam
Depulit seuitiam,
Mortem simul, ac tormenta
Reputans pro nichilo.

   Tribus itaque deuictis
Profanis iudicibus,
Trinitatem confitendo,
Triumphat feliciter:
Sic e seculo uocata
Migrat ad celestia.

   Tuo namque in honore,
uirgo sancta, canimus,
 Iuua cunctos supplicantes:
Tege tuos famulos:
Funde preces pro delictis
Christo regi Domino.

   Et tu, Christe rex immense
Audi preces supplicum:
uocem accipe cunctorum:
Culpas dele scelerum:
Hec in festa hic orantes
Esto in subsidium.

   Gloria, et honor Deo
Usquequo altissimo,
Una Patri, Filioque,
Inclyto Paraclito;
Cui laus, et potestas
 Per eterna secula.
   Amen.



DIE XXu. IN FESTO SANCTI CHRISTOPHORI ET COMITUM EIUS.

Lauda. Exortum est. Sono. Iustorum anime. fol. CLXuII. [CCLXX] Antiphona. Dabo Sanctis meis. Lauda. Sanguinem Sanctorum. fol. CLXII.



Hymnus.



   O beate Mundi Auctor,
Atque rerum Conditor,
Qui non es acceptor omnis
Persone, nec munerum;
Sed, dum quisque te requirit,
Ades clementissimus:

   Qui beatum celi ciuem
 Christophorum martyrem
Eximens a cenulento
Limo praui germinis,
Glorioso tuo nutu
Presciendo adtrahis:

   Spreta quoque uir deuotus
Generis flagitia,
Ut ueritatis sequeretur
Promptior uestigia;
Ac proinde tua, Christe,
Potiretur gratia.

   Deciusque Imperator
Captum a Comitibus,
Necti suis hunc Beatum
 Nititur militibus;
Quem uirilem prorsus esse
Bello adprobauerat.

   Elegansque statura,
Mente elegantior
uisu fulgens, corde uibrans,
Et capillis rutilans;
Ore Christum, corde Christum
Christophorus insonat.

   Iste nempe lingue nostre
Nesciens eloquia,
Christi in uirtute dari
Sibi Patrem imprecans:
Illico, Deo fauente,
Loquebatur omnia.

    Tunc deinde Aulam Christi
Precaturus adherens,
Postulata impetrauit
uirgam suam frondere;
uirtute corroboratus
In agone proficit.

   ueritatis plena fide
Insequens uestigia
Militum se persequentum
Fragmina multiplicat,
Quod ueherent saturati
Plena cuncti saccula.

   Ad fidem Christi proinde
Euocati milites
Cum beato Christophoro
 Fonte almo lauacri
Expiati gestiebant
Rudimento gratie.

   uatem hunc, deinde isti
Conligatum milites,
Una uoluntate sistunt
Decii conspectibus;
Quem diro sermone Sanctos
Protinus adgreditur.

   Nec moratus Rex crudelis
Furibundus acriter,
Sanctum iubet Christophorum:
Pensum radi ungulis;
Denudatis eius costis,
 Carnibus excerperent.

   Aquilinam tunc deinde,
Sanctamque Galleniam
uehementer penis actas
Litat Christo Martyres:
Pugione consecrauit
Memoratos Milites.

   Ignibus post hec Beatum
Deputat atrocibus:
Adtigit nusquam illum
Flamme Pyrus ualidus;
Nam secus, ut aurum fulgens
Rutilans adgreditur:

   Sociis dehinc ad astra decem
Missis militibus;
 Quos pro Christo dessecauit
Gladius tyrannicus;
Ense idem uerberatus
Aethera prouehitur.

   Inde omnes, te precamur
Sponsor fidelissime,
Ut tue promissionis
Federa non adneges,
Que cum sancto Christophoro
Pepigisti dulciter:

   Sed per eum mereamur
Adsequi celestia,
Amputata prorsus a nobis
Omnia piacula;
Et fulgeat perennis
 Deus in eterna secula.
   Amen.

Supplicatio. Oremus redemptorem mundi, ut supra.

Capitula. Christe Deus, rex Sanctorum, conditor et inluminator omnium seculorum, qui mirabilibus remuneras almum uidelicet donis Christophorum; testem utique tuum, alienigena licet abstractus a gente, tuoque prorsus clementissime magno docuisti [CCLXXI] exemplo, belligerator ut efficeretur fortissimus, in aduersis expugnatorque clareret: dum captiuus inter hostes, et grandis de minimo appareret utique gloriosus, fieretque de milite dux fidelium populorum; te quesumus, te rogamus, accliues exposcimus, uocisque cum gemitibus tuam omnipotentiam inuocamus; ut nos digneris tuis in atriis  patrocinio indefesso martyris tui Christophori et Comitum eius, benignissime tueri, gemitusque singulorum misericors propitius exaudite: flentes precamur, et lamentantium precem, uotaque fidelium, exposcimus, clementer benigneque ut audias: et, qui amissa deplorant, postulatis fruantur. Tuis coram conspectibus sit, Domine, populorum hec oratio deprecatione assidua, fore tue clementie maiestatis acceptabilis: sit, Domine, in hac solemnitate testis tui Christophori fidelium conuentus exorabilis, sitque tui spiritus uirtute roboratus. Inspice, clementissime, deuotionem acceptabilem: tibi, Christe, effice purissimam uoluntatem: clementer operationem tribue iustam; ac per omnia misericors  et clemens concede, quod digne suscipias, et incessanter nobis miserere, placabiliter dignos ut efficias:

Pater noster. Liberati a malo. fol. 2.

Benedictio. Deus sanctificationum, et dominator celestium uirtutum, preces suorum populorum exaudire dignetur sui per suffragia testis Christophori Sociorumque eius annua deuotione excolentes: R\. Amen. Ipse remunerator adsiduus sancti martyris Christophori solemnitate faciat adesse deuotos, quos inspicit suo nunc obsequentes in templo: R\. Amen. Sue conuenticula plebis uota libens accipiat interuentu Christophori gloriosique martyris sui; placatusque ipse Omnipotens, pius, ut pater, singulorum crimina parcat; R\. Amen. Quia pius  est, et misericors in omnia secula seculorum. R\. Amen.

Per misericordiam.

Lauda. Gaudium sempiternum super caput Sanctorum: P. Laus, et iocunditas apprehendit eos. Alleluia, alleluia. u\. Multe tribulationes iustorum: et de his omnibus liberauit eos Dominus. P. Laus, et iocunditas. u\. Gloria, et honor. P. Laus, et iocunditas.

Oratio. Deus exultatio, et palma Sanctorum Christophori et Comitum eius martyrum tuorum, exaudi nos supplices tuos, et presta; ut, quorum in tuo amore reliquias ueneramur, et emolumenta recolimus, eorum meritis ab omnibus malis liberari et conseruari, mereamur. R\. Amen.

 Per misericordiam.



Ad Matutinum.

Antiphona. Da nobis letitiam salutaris tui: spiritu principali confirma nos, Domine. Psalmus L.

Oratio. Redde nobis Domine letitiam salutaris tui; quam amissimus inique gerendo, et pretermissimus negligendo: tu ad eam nos reuoca; et eam nobis restaura: ut peccato expulso succedat iustitia; et mestitia repulsa adsit letitia: Da, quesumus, hanc iocunditatem, ut peruenire mercamur ad eternam salutem. R\. Amen.

Per misericordiam.

Antiphona 1. Palme fuerunt in manibus sanctorum: et magno clamore dicebant: P. Salus Deo nostro, qui sedet super thronum, et Agno. u\. Et adiuuabit eos  Dominus, et liberabit eos: et eripiet eos a peccatoribus, et saluos faciet eos: quoniam sperauerunt in eum. P. Salus. u\. Gloria, et honor Patri. P. Salus.

Oratio. Deus exultatio, et palma, ut hic supra.

Antiphona 2. Filius Dei directus est super iustos; P. Et in paradiso deliciarum constituet illos. u\. Et clamauerunt ad Dominum, cum tribularentur: et de necessitatibus eorum liberauit eos. P. Et in paradiso. u\. Gloria, et honor Patri. P. Et in paradiso.

Oratio. Memento nostri, Domine, et, sicut sanctis tuis Christophoro et Comitibus eius digna premia reddis, ita nostris parce et miserere peccatis; ut absoluti de preteritis, mereamur custodiam de futuris. R\. Amen.

 Per misericordiam.

Antiphona 3. Salus iustorum a Domino: protector eorum est in die pressure. Adiuuabit eos Dominus. P. Et liberabit eos: et eripiet eos a peccatoribus, u\. Et saluos faciet eos: quoniam sperauerunt in eum. P. Et liberabit. u\. Gloria, et honor. P. Et liberabit.

[CCLXXII] Oratio. Gaudium nostrum et salus nostra, uirtus, atque iustitia, Domine Deus omnipotens; fac nos, quesumus, placita tibi sanctorum Christophori et eius Comitum Martyrum sorte gaudere: et illic laudes tuas Rectorum munere perpetim decantare. R\. Amen.

Per misericordiam.

R\. Sancti, qui per fidem uicerunt regna, operati sunt iustitiam, adepti sunt repromissiones, extinxerunt  impetum ignis, fugauerunt aciem gladii, P. Fortes facti sunt in bello, u\. Obturauerunt ora leonum, conualuerunt de infirmitate. P. Fortes. u\. Gloria, et honor. P. Fortes.



In Laudibus.

Ad Canticum. Antiphona. Omnes Sancti in manu. Canticum. Dominus de sina ueniet. Ad Benedictus. Antiphona. Sancti, et humiles corde. Canticum. Benedictus es Domine. Sono. uia iustorum. Lauda. Laudate Dominum. Psalmus CXLuIII. Prophetia. Iustorum anime. fol. CLXuII. Hymnus. O beate mundi auctor. Supplicatio. Oremus Redemptorem mundi. Capitula. Christe Deus, rex. Quere in uesperis precedentibus. Lauda. Laus Domini. fol. CCLXIX Benedictio. Deus sanctificationum. Quere in uesperis  precedentibus.



DIE XXX. IN DIE SANCTI CUCUFATI.

Omnia dicantur unius Martyris, nouem lectionum, fol. CLXII.



Hymnus.



   Barchinon leto Cucufate uernans,
Corporis sancti tumulum honorans,
Et locum sacri uenerans sepulchri,
      Sparge ligustris.

   Munus hoc clarum tibi Scillitana
Ciuitas misit, dedit et beatum
Quando Felicem populus Gerunde
      Sorte colendum.

   Hi, sequestrato tumuli honore,
 Proprias sedes adeunt tuendas:
Barcinone Hic celebratur aura
      Ille Gerunda.

   Hinc cruor huius Cucufatis almi
Factus est nostre regionis heres:
Inde hic nobis sua membra ponens,
      uiuere prestat.

   Hic fide plenus, redamando Christum,
Lucis infestum patitur tyrannum;
Moxque bis seno territur beandus
      Milite tortus.

   Cede percussus nimia furentis,
uiscera fudit quasi peritura;
Que reformata recipit in aluum
       Sanus ad horam.

   Missus in flammis, precibus minacem
Ignis admoti perimit uigorem;
Nequit adurere nimis in beato
      Corpore flammam

   Cratis ignite facibus cremari
Iussus ardoris nutrimenta gliscunt;
Sed nichil Christi famulo nocetur
      Suppliciorum.

   Sustinet post hinc pius ille cardos
Ferreos in se ferientis ictum:
Sicque decisi capitis in ethera
      Spiritus efflat.

   Iam faue, Martyr, precibus clientum;
Instrue et ciuem; populum tuere;
 Et sacerdotum pia corde mulce
      Pacis amore.

   Crimine dempto, animus uirescat:
Pane celesti satiemur omnes:
Carnis elapse uitiata membra
      Spiritus ornet.

   Non ruinoso perimamur actu,
Non cibis corpus, uitiisque pressum
Non in occultis animus cremetur
      Igne malorum.

   Ut pia tecum, Cucufas beate,
Regna celorum meritis tenentes,
Det Deo nostra resonans placentem
      Lingua canorem,

   Goriam Patri celebrant honore:
 Gloriam Nato recinent perenni,
Cum quibus Sanctus sociatus extat
      Spiritus unus.
         Amen.



FESTA AUGUSTI. DIE I. IN FESTO SANCTI FELICIS MARTYRIS.



Ad uesperum.

Lauda. Sperauit anima mea in Domino. fol. CLuI.

Sono. Alleluia. Beatus uir, qui timet Dominum Alleluia: P. In mandatis eius cupiet [CCLXXIII] nimis. Alleluia, alleluia. u\. Gloria, et diuitie in domo eius: et iustitia eius manet in seculum seculi. P. Alleluia, alleluia. Antiphona. Iustus si morte  preoccupatus fuerit, P. Anima eius in refrigerio erit. u\. Beatus uir, qui timet Dominum: in mandatis eius cupit nimis. P. Anima eius. u\. Gloria. P. Anima.

Oratio. Precinge nos, Domine, uirtute, qua sanctum tuum Felicem conlatione sanctitatis firmasti, ut, sicut est ille uictor ex pena, sic nos sentiat inuictos inlecebra: atque ita in nos cupiditatum pullulantium uires attenua, sicut Martyr tuus, passione deuicta, eterna iam manet in gloria. R\. Amen.

Per misericordiam tuam, Deus noster, etc.

Lauda. Iustus ut palma florebit. Quere folio CLIX.



Hymnus.



   Fons Deus uite perennis,
Lux origo luminis,
 Aspice plebem canentem
Festa summi Martyris,
Excipe uota precantum,
Sume laudum carmina.

   En tui Felicis almi
Pangimus insignia:
Tu resolue uincla lingue,
Dans sonora cantica;
Ut tua rite queamus
Promere magnalia.

   Iste namque Cesaree
Urbis Mauritanie
Mundialis discipline
Dum studeret litteris,
Artium fumosa fabra
 Te sequendo deserit.

Audiens plecti fideles,
Mox Gerundam peruenit
Presidis iussu retentus,
Truditur in carcere:
Ferreis baccis onustum,
Conloquuntur Angeli.

   Sistitur Are, cruentis
Ut litaret idolis:
Respuit infame factum
uoce Christum profitens
Perstrepit turba bisulcis
Ossa nudans ungulis;

   Nempe mulis alligatus
Dissipatur artubus;
 Fluctibus presso marinis,
Unda turgens subditur:
Angelus immixtus, almis
Ora pandit canticis.

   Omnia tormenta forti
Precucurrit pectore;
Postque penas, et catenas,
Ungulas, ac uerbera,
Carnea claustra relinquens,
Migrat ad celestia.

   O nimis Gerunda felix
O beata ciuitas!
Nil malorum tu pauescis
Freta tanto Martyre:
Postulata promeretur,
 Quisquis hic confluxerit

   Hic Dei uirtute pressi
Lancinantur demones,
uerberantur, uinciuntur,
Et cremantur acriter;
Utque fumus, et fauilla
Nil uigoris obtinet.

   Hic salus optata fessis,
Sed e celis profluit,
uisio cecis patescit:
Lingua mutis aduenit,
Surdus aures hic receptat,
Atque claudus exilit.

   Inde cuncti te precamur,
Una summa Trinitas:
 Martyris ut impetratu
Nostra tollas crimina,
Noxia cuncta repellas,
Et secunda impertias.

   Clerus hic uita nitescat,
Et Sacerdos flereat:
Plebs fidelis, quod requirit,
Impetrasse sentiat:
Omnis etas, atque sexus
Hoc patrono gaudeat.

   Gloria Patri, Natoque,
Semper et Paraclito
Laus, potestas, atque uirtus,
Gratiarum copia
 Que Deum cuncta fatentur
Seculorum secula.
   Amen.

Supplicatio. Oremus Redemptorem mundi Dominum, ut supra, mutato nomine.

Capitula. Felix martyr tuus, Domine, in mandatis tuis floret nimis, et fructu iustitie dilatatur in premiis, quia tuis paruit omnino preceptis; ut cui felicitas erat ex nomine, perennitas proueniret ex opere; et quod uocaretur, hoc esse dignosceretur; dum miseria caret patiendo, et felicitatem [CCLXXIu] obtinet triumphando. Interuentu tanti martyris proficiat nobis eterna benignitas; ut, dum Felicem felicitate perpetua letificat, miseratione solita nos ab infelicitatis iugo absoluat.

 Pater noster. Liberati a malo. fol. 2.

Benedictio. Deus summus, qui illum uocat esse felicem, quem in beate illius Hierusalem affectu cernit esse gaudentem, Felicis sui prece in eiusdem ciuitatis amore uos faciat feliciter permanere: R\. Amen. Infelicitates quoque actuum uestrorum feliciter tergat, et felicitatis perpetue dona felicioribus uotis uestris propitiatus adtribuat; R\. Amen. Ut Felicis huius martyris interuentu infelicitatem huius seculi feliciter fugiendo, ab infelicitatis perpetue mereamini liberari supplicio. R\. Amen.

Per misericordiam.

Lauda. Iustus ut palma florebit. Quere fol. CLIX.

Oratio. Felix martyr tuus, Domine, quem elegisti et adsumpsisti, dum eum et electio testem, et adsumptio  probat esse felicem; eius intercessio habitare nos faciat in tabernaculis tuis, in quibus perpetuus munerator et suscipis decertantes et perpetuas triumphantes.

Per misericordiam tuam.



Ad Matutinum.

Antiphona. Labia mea, Domine. Psalm. L.

Oratio. Exultent, Domine, labia nostra. Quere fol. 60.

Antiphona 1. Homo iustus erit, quasi flos agri; et redolebit gratus odor eius: P. Et omnis, qui sperat in Deum, laudabit eum. u\. Beatus uir, qui timet Dominum: in mandatis eius cupiet nimis. P. Et omnis. u\. Gloria, et honor Patri. P. Et omnis.

Oratio. Felix martyr tuus, Domine, quem elegisti.  Quere in uesperis precedentibus.

Antiphona 2. Iste homo in certamine fortis factus est; P. Et a persequentibus liberatus est; quoniam perseuerauit in innocentia sua. u\. Maxima est gloria eius in salutari tuo: gloriam et magnum decorem imponens super eum. P. Et a persequentibus. u\. Gloria. P. Et a persequentibus.

Oratio. Felix est, Domine, martyr tuus iste Felix, qui a te iustificatus, et per te in omni certamine apparuit gloriosus. Annue ergo nobis, ut illius felicitatis in futuro compotes simus, de cuius nunc felici martyrio conletamur. R\. Amen.

Per.

Antiphona. 3. In paradiso deliciarum. folio CLuII.

 Oratio. Felix martyr, qui testificatus hominibus, spe a te susceptus est: in te manet sine fine Felix qui pro te occidi meruit; Felix, ut nos tuo munere obtineat fieri participes, et tibimet seruiendo faciat esse felices. R\. Amen.

Per.

R\. Sanctus Felix dum uapularet ab inimicis suis, P. uenit Angelus Domini, et dixit ad eum: Confortare, Felix, noli timere, ego enim missus sum a Domino Deo, ut liberem te de manu persequentium te. u\. Dum intento corde extensis in celum manibus orabat sanctus Felix ad Dominum, P. uenit Angelus. u\. Gloria, et honor Patri. P. uenit Angelus.

Oratio. Deus, cuius honor sanctitas est, quem  diligere salus est, et amare perfectio; inlabere in cordibus nostris, da in omni Ecclesia tua meritis tui Felicis lucere uestigia: ut te regente omnium gressus ea uia perducat ad uitam, que Martyrem tuum extulit ad coronam. R\. Amen.

Per misericordiam tuam, etc.



In Laudibus.

Ad Canticum. Antiphona. Letor in sanctitate tua. Quoniam non est alius Deus, quomodo Deus noster.

Canticum. Confirmatum est cor meum. fol. 55.

Oratio. Presta nobis, Omnipotens, beatissimi tui Felicis assiduum patrocinium; ut eius quoque preclarum assequi mereamur exemplum: ut sentientes impensissime suffragantem, sequamur fortissime preliantem. R\. Amen.

 Per misericordiam tuam.

Ad Benedictus. Antiphona. Benedictio Domini in mercedem iusti festinat.

Canticum. Benedictus es Domine

Sono. Septies in die laudem. Lauda. Laudate Dominum. Psalmus CXLuIII. Prophetia. Beatus uir, qui non est lapsus. Quere fol. CCXXXuIII. Hymnus. Fons Deus uite. [CCLXXu] Supplicatio. Oremus Redemptorem. In ue peris precedentibus.

Capitula. Deus, qui martyrem tuum Felicem in miseratione et misericordia coronasti, dum in te crederet, et pro te pati uoluisset, ut temporalem sustinens penam, coronam raperet sempiternam; intercessione eius presta nobis famulis tuis, ut, si passionis eminentia non attingimus, ignominia careamus,  ut, quibus uirtutum tituli non adscribunt ad gloriam, uitiorum dedecora deleantur, ne ueniamus in penam.

Pater noster. Liberati a malo. fol. 2.

Lauda. In psalterio. fol. CLuIII. Benedictio. Deus summus. In uesperis precedentibus.

In exeunte uespera omnia dicantur, ut in primis uesperis, exceptis Capitula, Benedictione, et Lauda.

Capitula. Adesto, Domine, celebritatibus Ecclesie tue; et mysteria, que dependit in laudem martyris tui Felicis, sint grata in oculis tuis; neque fuscemur in nocturnis actibus, qui gloriosum martyrem tuum uespertinis officiis frequentamus: sitque uita nostra deuotioni sacre non dissona, ut,  quem honorifice recolimus martyrem, ipsius uite teneamus sanctissime dignitatem.

Pater noster. Liberati a malo. fol. 2.

Benedictio. Postulationes uestras gratia superna exaudiat, et dona celestia uobis intercessu martyris sui Felicis impertiat: R\. Amen. Impertiendo ditet, ditando multiplicet, multiplicando conseruet, et conseruando letificet; R\. Amen. Ut, qui uotis fidei festum martyris honoratis, cuncta, que competunt, eius merito capiatis. R\. Amen.

Per misericordiam ipsius.

Lauda. Iustus, ut palma. fol. CLIX. Oratio, ut supra in primis uesperis.



DIE uI. IN FESTO SANCTORUM IUSTI ET PASTORIS MARTYRUM.



Ad uesperum.


Lauda. Exortum est in tenebris. fol. CLXII. Sono. Alleluia. Iusti in perpetuum uiuent. fol. CLXuIII. Antiphona. uiri iusti, germinate sicut. fol. CLXII. Lauda. Rexpexit eos, cum tribularentur. fol. CLXu.



Hymnus.



   O Dei perenne uerbum,
Patris ore proditum,
Organum, qui imbecille
Admoues Infantium
Dans eis spirare flatum,
uocis ut promant sonum:

   Tu pius adesto nobis,
Salue fibras gutturis,
Ora instrue loquelis,
 Corda reple lacrymis;
Ut sacrorum festa dignis
Precinamus canticis.

   Ecce Iustus, ecce Pastor,
Ambo iuncti sanguine,
Quos pia fraternitatis
uinxerat germanitas,
Iunxit equalis sacrate
Passionis unitas.

   Hi tamen scholis retenti,
Dum instruuntur litteris,
Audientes, quod tyrannus
Intrat urbem persequens,
Illico scholam relinquunt,
 Et tabellas abnuunt:

   Appetunt cursu deinde
Presidis presentiam,
Et crucem Christi sequendo,
Corpus armant debile,
Quo triumphos passionis
Expedirent fortiter.

   Hoc repente Daciano
Nunciantes, inquiunt:
Ecce aduenire Christum
Profitentes paruuli,
Mortis ultro passiones,
Atque cedes perpeti.

   Turbidus ast inde Preses
Concitans sententiam,
 Ad suos fruces ministros,
Ut teneantur clamitat:
Fustibus iubens tenella
Dissecari corpora.

   Tunc sacrata uoce sese
Adloquuntur inuicem:
Temnerent ut temporales
Rite penas corporis,
Quo futurum possiderent
[CCLXXuI] Gaudium cum Angelis.

   Audiens mox Dacianus
Martyrum constantiam,
Excitatus in furore
Dictat hanc sententiam:
Ut perempti ambo fratres
 Morte dira intercidant.

   Protinus eos furentes
Pertrahunt satellites
Ad locum campi patentem,
Quem ferunt Laudabile:
Ense illic uerberantur,
Laureantur sanguine.

   O locum uere beatum,
Quo cruor reconditur
Sanctus ille Paruulorum
Ad salutem plebium!
Quoue multa sanitatum
Signa egris efluunt.

   Nempe hic Diuina uirtus
uincit iras Demonum;
 Curat ulcus, membra sanat,
Et dolores temperat,
uota cunctorum receptat,
Et ruentes subleuat.

   Iam tuorum passione
Freta gaudet ciuitas
Iure Complutensis, almo
Quo laueris sanguine;
Et Gemellis mox camenas
Redde uoto debitas.

   Hinc, Deus, te postulamus,
Ut precantes audias:
Pelle morbos, solue uincla,
Et relaxa crimina;
 Atque inlesi futuram
Appetamus Patriam.

   Nominis tui amorem
Da tuis in seruulis,
Temporale nil amemus,
Diligamus inuicem:
Te sequamur, te canamus,
Te fruamur perpetim.

   Laus tibi per omne tempus,
Trinitas indifferens,
Laus, honor, uirtusque summa,
Singularis gloria;
Que Deum te seculorum
Personet in secula.
   Amen.

 Supplicatio. Oremus, mutato nomine fol. CLXXXuII.

Capitula. Adest, Domine, oculis presentata mortalium clara illa et enitens solemnitas Innocentium, in qua pignus geminum et geminatum dulcedinis ferculum Celum intrare meretur: dum clara sibimet societate germanitas et in Iusto iustissima, et in Pastore agnoscitur pia; dum charorum ora infantium inuicem se ad passionis gloriam exhortantur. Da ergo nobis Iusti tui precibus iustitiam seruare dum uiuimus, et Pastoris protectione euadere quod timemus: ut et Iustus iustitiam, quam in nomine portat, in supplicantium meritis clariorem ostendat, et Pastor benignitatis gubernaculo nos protecturus excipiat: ut et per Iustum iusti, et per Pastorem gubernacula pastoris egregii mereamur  introire beati.

Pater noster. Et ne nos. Liberati a malo. fol. 2.

Benedictio. Deus, qui iustus coronator iustorum et pastor pius est animarum, et per Iustum uos ab iniustitia liberet, et per Pastorem pastoris Christi uos protectione sanctificet. R\. Amen. Per Iustum uos efficiat amatores iustitie, et per Pastorem pastu uos foueat glorie infinite: R\. Amen. Ut, dum iustitia Iusti commendabiles uos fecerit Deo, Pastoris gubernaclo heredes mereamini esse in celo. R\. Amen. Per misericordiam ipsius Dei nostri, etc.

Lauda. Sicut lilia munda floruerunt sancti: Alleluia. P. Et odor Dei apparet super illos. Alleluia, alleluia. u\. Plantati in domo Domini, in atriis domus Dei nostri florebunt. P. Et odor Dei. u\. Gloria,  et honor Patri et Filio. P. Et odor Dei.

Oratio. Indue nos, Domine, candore iustitie, qui, pro te occisis paruulis, Iustum et Pastorem perpetuam donasti muneris claritatem: ut, qui illos per martyrium candidatos supra niuem pulchriores constituis, nos per confessionem purifices a delictis. R\. Amen.

Per misericordiam tuam, Deus noster.



Ad Matutinum.

Antiphona. Da nobis letitiam salutaris tui. Psalmus L. Oratio. Redde nobis. Quere fol. CLXIII. Antiphona 1. Palme fuerunt in manibus Sanctorum. Fol. CLXuIII.

Oratio. Magno te, Domine, clamore Sancti omnes  mirabiliter impetunt, dum ultionem persequentium non uocibus corporeis [CCLXXuII], sed desideriis prestolantur. Et ideo petimus, ut, qui illorum uoces uel desideria exaudis ad uotum, confitentium te animas non patiaris eternum pertrahi ad tormentum. R\. Amen.

Per misericordiam tuam, Deus noster.

Antiphona 2. Hi sunt, qui mortales tunicas deposuerunt, P. Et immortalem uitam sumpserunt: modo coronantur, et accipiunt palmas. u\. Adhuc multiplicabuntur in senecta uberi: et benepatientes erunt. P. Et immortalem uitam. u\. Gloria, et honor Patri. P. Et immortalem.

Oratio. Indue nos, Domine, ut supra in uesperis.

Antiphona 3. Filius Dei letatus est super iustos;  P. Et in paradiso deliciarum constituet illos. u\. Clamauerunt iusti, et Dominus exaudiuit eos: et ex omnibus tribulationibus eorum liberauit eos. P. Et in paradiso. u\. Gloria, et honor Patri. P. Et in paradiso.

Oratio. uide, Domine, et audi gementis Ecclesie uocem que suorum deflet infantium necem. Esto ergo illi consolator de filiis, qui filiorum eius pater agnosceris; ut in te et de interemptorum numero gaudeat, et de aduersariorum reditu hilarescat. R\. Amen.

Per misericordiam tuam, Deus noster.

R\. uiri sancti. Quere fol. CLXXuII.

Oratio. Fac nos, Domine, innocentes et rectos tibi semper adsistere, quo tue rectitudini compage indissolubili  adherentes pro te occisorum paruulorum mereamur esse participes. R\. Amen.

Per misericordiam tuam.

R\. Diligentibus Deum omnia cooperantur in bonum, iis, qui secundum propositum Dei uocati sunt sancti. P. Quos presciuit, et predestinauit conformes fieri imagini Filii Dei. u\. Quos uocauit, hos et iustificauit: quos autem iustificauit, et illos magnificauit. P. Quos presciuit.

Oratio. Sanguis innocens et iustus innocentium animarum indefesso uocis clamore te postulet pro nobis, Unigenite Filius Dei Patris; quo illic numerositas fidelium coronanda perueniat, ubi ipsorum innocentia coronata perdurat. R\. Amen.

Per misericordiam.



In Laudibus.


Ad Canticum. Antiphona. Quesumus Sancti. Canticum. Dominus de Sina. Ad Benedictus. Antiphona. Sancti et humiles. Canticum. Benedictus es Domine Deus. Sono. uia iustorum recta. Lauda. Laudate Dominum de celis: Alleluia, alleluia. Psalmus CXLuIII. Quere folio CLXuII. Prophetia. Iustorum anime in manu Dei sunt. Quere fol. CLXuII. Hymnus. O Dei perenne. Supplicatio. Oremus Redemptorem mundi Dominum nostrum. Quere in uesperis precedentibus.

Capitula. O filiorum Dei beatissime sanguis, qui cum iudicii tempore uindicaberis: ante iudicium succurre populis Christianis: ut, quia pro te ultio  restituetur a Domino inimicis, per te peccatorum remissio donetur omnibus Christianis.

Pater noster. Liberati a malo. fol. 2.

Lauda. Sicut lilia munda floruerunt. Benedictio. Deus, qui iustus coronator. Require in uesperis precedentibus.



DIE X. IN FESTO SANCTI LAURENTII ARCHIDIACONI ET MARTYRIS.



Ad uesperum.

Lauda. Gloria et honore coronasti eum, P. Domine: u\. Gloriam et magnum decorem imposuisti super eum. P. Domine.

Dominus sit semper. R\. Et cum spiritu

Sono. Dispersit, et dedit pauperibus Alleluia: iustitia  eius manet in ete num. Alleluia. u\. Cornu eius exaltabitur in gloria. Alleluia.

Dominus sit semper. R\. Et cum.

Antiphona. uir, qui pronus est ad misericordiam, benedicetur: P. De panibus suis dedit pauperi. u\. Beatus qui intelligit super egenum, et pauperem: in die mala liberabit eum Dominus: Alleluia. P. De panibus suis. [CCLXXuIII] u\. Gloria, et honor Patri. P. De panibus suis.

Dominus sit semper. R\. Et cum.

Antiphona. Qui obtinet sapientiam, saluus erit. Qui dat pauperibus, numquam egebit. P. Iustus autem in gaudio et iocunditate erit: u\. Beatus uir, qui timet Dominum: in mandatis eius cupit nimis. P. Iustus autem. u\. Gloria, et honor Patri. P. Iustus  autem.

Dominus sit semper. R\. Et cum.

Lauda. Consolatus est pauperem: consolabitur ipse in eum. P. De suis panibus tribuit inopi: uictoriam et honorem accepit: Alleluia. u\. Benignus uir qui miseretur et commodat, disponet sermones suos in iudicio: quia in eternum non commouebitur. P. De suis panibus. u\. Gloria, et honor. P. De suis.



Hymnus.



   En martyris Laurentii
Armata pugnabat fides,
Postquam uapor diutinus
Decoxit exustum latus.

   Fore hoc sacerdos dixerat,
Iam Xystus affixus cruci,
 Laurentium flentem uidens
Crucis sub ipso stipite:

   Desiste discessu meo
Fletum dolenter fundere:
Precedo, frater; tu quoque
Post hoc sequeris triduo.

   Extrema uox Episcopi
Prenunciatrix glorie
Nihil fefellit: nam dies
Predicta palmam prestitit.

   Hinc sancte Laurenti tuam
Nos passionem querimus:
Quod quisque supplex postulat,
Cunctis fauendo proroga.

    Deo Patri sit gloria
Eiusque soli Filio,
Cum Spiritu Paraclito
Regnans per omne seculum.
   Amen.

Supplicatio. Oremus Redemptorem mundi, mutato nomine. Quere fol. CLXXXuII.

Capitula. Domine Iesu Christe, qui beatissimum Laurentium igne caritatis tue ardentem, et cupiditatum et passionum incendia fecisti euincere: dum et aurum calcat et flammam, et in pauperum erogationem munificus, et in combustionem sui corporis reperitur deuotus; da nobis obtentu suffragii illius, ut uapore Spiritus Sancti accensi flammas superemus libidinis, et igne concrememur omnimode sanctitatis:  quo inter Sanctos illos sors nostra inueniatur post transitum, pro quibus nunc tibi dependimus famulatum.

Pater noster. Et ne nos. Sed libera. Liberati a malo. fol. 2.

Benedictio. Dominus iehsu Christus, cui beatus Laurentius decoctum sui corporis prebuit holocaustum, mentes uestras concremet celestium incensione uirtutum: R\. Amen. Et, quem ille assatus in craticula confiteri non destitit, confessionis sancte uos dignetur premiis consolari: R\. Amen. Et inter flammas seculi constituti ipsi soli flammescatis per studia sanctitatis, cui hic martyr inhesit post incendia passionis. R\. Amen.

Per misericordiam ipsius.

 Lauda. Statuit Dominus. fol. CLXuII.

Oratio. Domine Iesu Christe, qui beatissimum Laurentium martyrem tuum respuentem uilissimum Mundum, aurum ostendisti purissimum quod ignis utique non consumeret, sed approbaret: et quanto plus arderet, tanto amplius rutilaret; tribue nobis, ut cupiditatis incendia non consumant, quos tam fulgenda Martyris tui exempla clarificant. R\. Amen.

Per misericordiam tuam, Deus noster.



Ad Matutinum.

Antiphona. Labia mea. Psalmus L. Oratio. Exultent, Domine. Require folio CLXXX.

Antiphona 1. Manifesta sunt dona eius in Deo suo. P. Et eleemosynas illius enarrabit Ecclesia sanctorum.  u\. Melius est modicum iusto super diuitias peccatorum multas. P. Et eleesynas. u\. Gloria, et honor Patri, et Filio. P. Et eleemosynas illius.

Oratio. Domine Iesu Christe, qui beatissimum Laurentium martyrem tuum amplius refulgere meritis quam flammis affici prestitisti: ut fortissimus Martyr plus amore quam feruore ferueret, tribue, ut scintilla fidei eius ita inflammemur, ne ab igne seculi consumemur. R\. Amen.

Per misericordiam tuam, etc.

Antiphona 2. uir misericorde inuenit gratiam in oculis omnis carnis. P. Dilectus a Deo, et hominibus: cuius memoria in benedictione est. u\. A Domino gressus hominis [CCLXXIX] dirigetur: et uiam eius cupiet nimis. P. Dilectus a Deo. u\. Gloria,  et honor Patri. P. Dilectus a Deo.

Oratio. Domine Iesu Christe, qui beatissimum Laurentium martyrem tuum suscepisti in tuo nomine in morem holocausti decocti, ut totus tibi integer membris offerretur et animis: meritis eius annuendo concede, ut sacrificium contriti cordis in nobis clementer acceptes, quos Martyris tui supplices cultores agnoscis. R\. Amen.

Per misericordiam tuam, etc.

Antiphona 3. Tamquam unum ex principibus elegit me Dominus, et ut uirum fortem constituit me prelium. P. Dedit mihi Dominus stolam candidam, et ornauit me corona. u\. Benedictus Dominus Deus meus, qui ducet manus meas ad bellum, digitos  meos ad prelium, P. Dedit mihi. u\. Gloria, et honor Patri. P. Dedit mihi.

Oratio. Domine Iesu Christe. Require ut supra, in uesperis.

R\. Manum suam aperuit inopi, et palmas suas extendit ad pauperes, P. Date ei de fructu manuum suarum: et laudent eum in portis opera eius. u\. Os suum aperuit sapientie, et lex clementie in lingua eius. P. Date ei. u\. Gloria, et honor. P. Date ei.

Oratio. Christe Deus noster, qui manus beatissimi martyris tui Laurentii et palmas pauperibus uoluisti largitionis iure esse porrectas; da nobis de laboribus manuum eius fructum utilitatis in aliquo reportare, ut labor manuum eius non solum illi sed et nobis proficiat: dum et illi de perfectione operum  dederis gloriam, et nos imitamento eius et prece perduxeris ad coronam; sicque, dum iustum consummati operis perfectio laudabilem Sion ostendit in portis, peccatores exemplo eius meritum obtineant sanctitatis. R\. Amen.

Per misericordiam.

Antiphona 4. Probasti me Domine quasi aurum. Posuisti tribulationes in dorso meo. P. Transiui per ignem et aquam: et induxisti me in requiem. u\. Introibo in domum tuam cum holocaustis: reddam tibi uota mea, que dixtinxerunt labia mea, et locutum est os meum in tribulatione mea. P. Transiui. u\. Gloria, et honor Patri. P. Transiui.

Oratio. Illius, Domine, iustitia manet in seculum seculi, cuius misericordia in pauperum se consolatione  diffuderit. Fac nos Archidiaconi tui Laurentii imitatores existere: ut primum miseratores nostri effecti, dignas nos eleemosynas prorogantes, et a nobis male gestis parcamur, et in proximis bona, que poscimus impendamus. R\. Amen.

Per misericordiam.

Antiphona 5. Protector tuus ego sum: noli timere, dicit Dominus. Si transieris per ignem, non comburet te: P. Flumina non concludent te; quia tenebo manum tuam. u\. Per diem Sol non uret te: neque Luna per noctem. P. Flumina. u\. Gloria, et honor. P. Flumina.

Oratio. Iesu Deus noster et Domine, qui inlustrem merito Laurentium Archidiaconum ita fecisti  sapientiam custodire, ut in gloria spiritus eius et in iocunditate consisteret; da nobis, Domine, sapientie intellectum et sancte operationis studium, ut pauperibus prerogantes substantiam, facinorum nostrorum euadamus uindictam. R\. Amen.

Per misericordiam.

Antiphona 6. Iustus miseretur et commodat; et semen eius in benedictione erit, P. Et hereditas eius in eternum. u\. Potens in terra erit semen eius: generatio rectorum benedicetur. P. Et hereditas. u\. Gloria, et honor. P. Et hereditas.

Oratio. Tota die, Domine, iustus tuus miseretur, et commodat: qui in toto huius mortalis uite curriculo temporalia donat, ut eterna recipiat: Semen ergo eius super nos benedictione fructificet: ut meriti  eius partem habentes, premiorum quoque illius mereamur esse participes. R\. Amen.

Per misericordiam.

R\. Probasti me, Domine, sicut probatur argentum. Posuisti tribulationes in dorso meo: transiui per ignem et aquam, et induxisti me in requiem: introibo in domum Domini; P. Quia exaudiuit deprecationem meam. u\. uenite et audite et narrabo uobis, omnes, qui timetis Deum, quanta fecit anime mee. P. Quia exaudiuit. u\. Gloria. P. Quia exaudiuit.

Oratio. Deus, qui probatione solita pietatis probari sanctum tuum Laurentium martyrem uoluisti in terris: nec plus eum tentari permittis, quam quod in eum donum tolerantie adesse conlatum tuo munere  prespicis: [CCLXXX] erue nos ab omni tentatione, que nostram possit obruere mentem: ut placito tibi famulatu fideliter seruientes sic nos tentari permittas, ut tentatio ipsa non nos in confusionem erroris, sed in amplexu ueritatis ualenter adstringat. R\. Amen.

Per misericordiam.



In Laudibus.

Ad Canticum. Antiphona. Thronum glorie. Canticum. Confirmatum est. fol. 55. Ad Benedictus. Antiphona. Benedictio Domini in mercedem iusti festinat.

Canticum. Benedictus es Domine Deus Patrum. Sono. Dispersit, dedit. Quere in uesperis precedentibus. Lauda. Laudate Dominum. Psalmus CXLuIII.


 Lectio libri Ecclesiastici Salomonis .

R\. Deo gratias.

Fili, qui aurum diligit, non iustificabitur: et qui insequitur consummationem, replebitur ex ea. Multi dati sunt in auri casus, et facta est in facie ipsius perditio illorum. Lignum offensionis est aurum sacrificantium: ue illis, qui sequuntur illud, et omnis imprudens disperiet in illo. Beatus uir diues, qui inuentus est sine macula: et qui post aurum non abiit, nec sperauit in pecunias et thesauros. Quis est hic, et laudabimus eum? fecit enim mirabilia in uita sua. Quis probatus est in illo, et perfectus est, et erit illi in gloria eterna: qui potuit transgredi, et non est transgressus; et facere mala, et non fecit: ideo stabilita  sunt bona eius in Deo, et eleemosynas illius enarrabit Ecclesia sanctorum. R\. Amen.

Hymnus. En martyris Laurentii. Supplicatio. Oremus Redemptorem. Quere in uesperis precedentibus.

Capitula. Domine Iesu Christe, qui corpus beatissimi Laurentii Archidiaconi tui ignis combustione decoctum, purissimum tibi efficis holocaustum, dum idem martyr mysterii sui non immemor, in offerendo semetipsum placitus tibi et Sacerdos extitit et Minister; adsistat tibi, rogamus, pro saluatione fidelium, qui inter flammas membris liquescentibus te confitendo spiritu letabatur: ut, qui humana superauit deuotione incendia, prece sua debita a nobis repellat supplicia.

 Pater noster. Liberati a malo. fol. 2.

Lauda. Consolatus est pauperem.

Benedictio. Dominus iehsu Christus. Quere in uesperis precedentibus.


In exeunte uespera.

Lauda. Gloria et honore. Sono. Dispersit, et dedit pauperibus. Quere in uesperis precedentibus.

Antiphona. Ingressus sum in tabernaculum Cesaris: P. Interrogatus, Christum confessus sum: accusatus, non denegaui: pertractus, Deum meum tenui, et tenebo. u\. Transiui per ignem et aquam: et induxisti me in requiem. P. Interrogatus. u\. Gloria, et honor. P. Interrogatus.

Dominus sit. R\. Et cum.

Lauda. Igne me examinasti, Domine, P. Et non  est inuenta in me iniquitas: Alleluia, alleluia. u\. Exaudi Deus iustitiam meam: intende deprecationem meam. Auribus percipe orationem meam, et non in labiis dolosis. P. Et non est. u\. Gloria, et honor. P. Et non est.

Hymnus. En martyris Laurentii. Quere in uesperis precedentibus. Et Supplicatio. Oremus.

Capitula. Deus, qui in ueri holocausti hostiam igne examinatum Leuitam suscepisti Laurentium; quo more holocausti decoctus ad te perueniret integer, pro miseris rogaturus; eius, quesumus suffragiis, in nobis omnibus ignis celestis faces accende, ut purgata conscientia ad te mereamur proclamare et dicere:

Pater noster. Liberati a malo. fol. 2.

 Benedictio. Christus Dominus ad uota nostra respiciat, pro quo Xystus maceratus, et Laurentius consumptus est flamma. R\. Amen. Eoque fauente sic per Xystum grex Catholicus tueatur, ut per Laurentium salutaris calicis potatione saluetur. R\. Amen. Quo et illo tuente et isto suffragante sic illius accendamur exemplo, ut istius releuemur suffragio; R\ Amen. Ipso prestante et auxiliante, qui cum Patre et Spiritu Sancto unus Deus uiuit, et regnat in eterna secula seculorum. R\. Amen.

[CCLXXXI] Lauda. Statuit Dominus. Fol. CLuII. Oratio. Domine Iesu Christe, qui beatissimum, ut supra.



DIE XIII. IN FESTO SANCTI HIPPOLYTI MARTYRIS.



Ad uesperum

Lauda. Sperauit. fol. CLuI. Sonus. Benedic, anima. fol. CLX.

Antiphona. Sanctus tuus induit iustitiam; et in nomine tuo meruit uictoriam. P. Pius es, Domine, qui sine premio das coronam. u\. uitam petiit: et dedisti ei in longitudinem dierum in eternum, et in seculum seculi. P. Pius es. u\. Gloria, et honor. P. Pius es.

Dominus sit. R\. Et cum.

Lauda. Benefecit Dominus. fol. CLXI.



Hymnus.



   Adsunt, o populi, festa celebria,
Que felix reuehit temporis orbita,
 In sese rediens axe uolubili:
Laudem sidereo redite Principi.

Hic namque Hippolytus tempore terrea
Despectus, niuea scandit ad ethera,
Cum soluens animam corpore, uiuidam
Celestem meruit sumere lauream.

   Dum dux belligerus esset hic agminis,
Iussis Cesareis carcere Martyrem
Seruandum recipit, qui Cruce preuia
Dat cecis oculis perdita lumina.

   Cernens Hippolytus signa fauentia,
Mox Christo Domino credit, et impia
Spernens demonici dogmatis idola,
Iunctis Christicolis uocibus increpat.

   Tunc Cesar rabido feruidus impetu
 Os sanctum lapide scindere precipit:
Longe dissiliunt fragmina dentium;
Sed uox Unigentium predicat unicum.

   Ferreis percalidus unguibus artifex
Armat spiniferi spicula cardui:
Corrupta penitus uiscera Martyris
Perfundunt rosei flumina sanguinis.

   Hinc ad cornipedum terga ferocium
Innexu religant: tractus in aspera,
uitalem subito liquit anhelitum,
Dirum quo ualuit uincere seculum.

   Ob hoc suppliciter Rex Deus omnium
Rogantes petimus, Martyr ut inclytus
Adsistat miseris fautor, et impetret,
Confessis ueniam corde piacula.

    Sit uita locuples, frugibus affluens,
Rerum prospicitas congrua polleat:
Bellum dispereat, pax bona profluat,
uirtutes uigeant, crimina transeant.

   Sit Patri ingenito gloria maxima,
Sit compar Genito, atque Paraclito,
Unus qui retinet sceptra perenniter
uiuens perpetuis tempora seculis.
      Amen.

Supplicatio. Oremus, ut supra.

Capitula. Lux Angelorum, et hominum splendor, dierum et temporum candor, animarum et corporum Christe Domine Deus, ob reuerentiam tui testis Hippolyti flammicome claritudinis munus oblatum lucifluo Sancti Spiritus respergens inlapsu tuis  effice nutibus placitum, nobis redde prodificum: ut et uisibili fulgore nigroris noctisuagi furua cerceat, et inuisibili munere maledulcium scabra peccaminum errata consumat.

Pater noster. Liberati a malo. fol. 2.

Benedictio. Martyris Hippolyti det uobis immensa gaudia Christus: R\. Amen. Prospera tribuat, et uite dura repellat: R\. Amen. Concedat ueniam culpis, et premia uotis. R\. Amen.

Per misericordiam.

Lauda. Statuit Dominus. fol. CLuII.

Oratio. Domine Iesu Christe, qui tantam Hippolyto testi tuo uirtutem animi contulisti, ut ferreis precissus aculeis, te Deum esse proclamaret in  celis; aculeo deceptorie uoluptatis in nobis obtunde, nomenque tuum sanctum nobis iugiter confiteri permitte: ut carnulente fecis inlecebras euincentes, Sanctorum mereamur consortia gloriantes. R\. Amen.

Per.



Ad Matutinum.

Antiphona. Labia. Psalmus L. Oratio. Exultent. fol. CLXXX.

Antiphona 1. Ego clamaui, quia exaudisti me Deus: P. Inclina aurem tuam mihi, et exaudi uerba mea, u\. Custodi me, ut pupillam oculi: sub umbra alarum tuarum prolege me. u\. Exaudi Deus iustitiam meam: intende deprecationem meam. Auribus percipe orationem meam, et non in labiis dolosis. [CLXXXII] P. Custodi. u\. Gloria, et honor. P. Exaudi.

 Oratio. Domine Iesu Christe, ut supra in uesperis.

Antiphona 2. Iste sanctus clamauit, et Dominus exaudiuit eum: P. Et ex omnibus tribulationibus liberauit eum. u\. Potens in terra erit semen eius: generatio rectorum benedicetur. P. Et ex omnibus. u\. Gloria, et honor. P. Et.

Oratio. Perarma, Domine, os nostrum ad predicande ueritatis officium, qui os Hippolyti tui cesum reddidisti inuictum: et, sicut illius meruit confessio gloriam, ita nostra supplicatio exaudiri mereatur ad ueniam. R\. Amen.

Per misericordiam.

Antiphona. 3. Ecce intelligens puer meus excelsus erit et sublimis; P. Et ego suscipiam eum: u\.  Manus enim mea auxiliabitur ei: et brachium meum confortabit eum. P. Et ego. u\. Gloria, et honor. P. Et.

Oratio. Christe Domine omnipotens, qui sanctum martyrem tuum Hipolpytum, dum equina feritate per spinarum traheretur acumina, Angelicis euectum manibus in regna conlocasti siderea; nature nostre substantiam, quam luxuria petulans defrenatorum more cornipedum pernoxiorum aculeos distrahendo dilacerat, gratie subuenientis euectu celestem reduc ad patriam: ut, quia mole criminum adgrauati sursum adsurgere non ualemus, pietatis tue fauoribus erigamur. R\. Amen.

Per.

R\. Inuocaui Altissimum potentem, et expugnauit  ministros meos; quia adstabilem me fecit contra hostes, et confregit murmuria malitie eorum. P. Dominus fortis permansit mecum in eternum. u\. Statuit Dominus supra petram pedes meos: et direxit gressus meos. P. Dominus. u\. Gloria, et honor. P. Dominus.

Oratio. Sancte martyr Hippolyte, uirtutum titulis inclyte, ac laudum copia gloriose, adsiste nobis orantibus, precesque nostras diuinis offer auditibus: ut tua nobis passio quesitum prestet remedium, que certandi prebuit mirabile documentum. R\. Amen.

Per.



In Laudibus.

Ad Canticum. Antiphona. Thronum glorie. Canticum.  Confirmatum. Ad Benedictus. Antiphona. Benedictio Domini. Canticum. Benedictus. Sono. Septies in die. Lauda. Laudate. Psalmus CXLuIII. Prophetia. Iustus si. fol. 53. Hymnus. Adsunt, o populi. Quere in precedentibus uesperis. Et Supplicatio. Oremus.

Capitula. Post piceum fusce noctis atra caligine chaos luce pura Phebi preuia iam surgit aurora, que peplo lactis palliata monstrifere quietis extrema conterminat, et rediuiui luminis initia representat; ob hoc, celsi luminis immensa Potestas, omnimodo te poscit nostra fragilitas, ut sacri memor Hippolyti pro te quondam trucidati, nobis placidus hodie et benignus adsistas: ac, sicut illi tolerantiam tribuisti discriminis subeundi, ita nobis adtribuas fortitudinem squalentem labem criminis euincendi.

 Pater noster. Liberati a malo. fol. 2.

Lauda. In psalterio et cithara dicam: P. In decem chordarum dulcisona est: Alleluia. u\. Cantate Domino canticum nouum: quia mirabilia fecit. P. In decem. u\. Gloria, et honor. P. In decem.

Benedictio. Martyris Hippolyti. In uesperis precedentibus.



DIE Xu. IN FESTO ASSUMPTIONIS BEATAE MARIAE.



Ad uesperum.

Lauda. uirgo Isrel, ornare tympanis tuis, P. Et egredere in choro psallentium. u\. Beata es Regina, que prospicis, quasi lumen. P. Et egredere.

Dominus sit. R\. Et cum.

Sono. Dominus Deus celi benedicat tibi: honor  regni Dauid in manu tua. P. Et adorabunt coram te filii multarum gentium. Alleluia. u\. Audi, filia Sion, quia exaltata es, et facies tua fulget in templo Dei: Sol iustitie ingressu tuo orietur. P. Et adorabunt.

Dominus sit. R\. Et cum.

[CCLXXXIII] Antiphona. Benedicta tu Deo altissimo, pre omnibus mulieribus: P. Propter hoc non discedet laus tua ab ore hominum usque in seculum. u\. Non det in commotionem pedem tuum: neque dormiet qui custodit te. P. Propter. u\. Gloria, et honor. P. Propter.

Dominus sit. R\. Et cum.

Lauda. Alleluia. Gaude, filia Sion: letare, et  exulta in omni corde, filia Hierusalem: P. Quoniam abstulit inimicos tuos rex Isrel Dominus. Alleluia, alleluia. u\. Lauda Hierusalem Dominum: conlauda Deum tuum Sion. P. Quoniam. u\. Gloria, et honor. P. Quoniam.



Hymnus.



   O! Decus sacrum uirginum,
Quem uirgo uehit unicum,
Et uirgines almificum
Sequuntur sancte Domine.

   Qui plaustrum domicilium
Faxisti iam uirgineum,
Quo cum cuneis uirginum
Cluit caput precipuum.

   Hoc templum iam terrigenum
 Numen cudit celicolum,
A quo redemptum seculum
Extat, et omne tartarum.

   Qui Matrem, ac Discipulum
Consimiles in exitu
Fecisti, ut prodigium,
Propter decus uirgineum.

   Quorum dum tumba corpora
Lege suscepit propria;
Elata hinc diuinitus
Sunt, ubi cernit Filium.

   Nec credi fas ullo modo
Potest iam tali Filio
Matris interire tabida
Sic dilabi sacra caro.

    Quam et si sopor adiit,
Et lacu terre latuit,
Qualiter hinc adsumitur,
Postea sed celo traditur.

   Qui sic suscepit uirginem
Poli terreque reginam,
Et Angelorum compotem
Fecit in arcem sublimem.

   Dies, quo hec subducitur
Mater cunctarum gentium,
Celi quo petit intimum
. . . . . . . . . . . . . .

   Illic uirgo sanctissima
Nostra defer precamina,
Quo tu tranasti gloria
 Adsumptionis inclyta.

   Per tuum Unigenitum,
Quem genuisti Dominum,
Celi petamus gremium
Diu per omne seculum.
   Amen.

Supplicatio. Oremus Redemptorem mundi, Dominum nostrum Iesum Christum cum omni supplicatione rogemus; ut nos gratia ipsius, et per intercessionem Assumptionis Sancte Marie uirginis et genitricis sue propitius iustificare dignetur. R\. Presta, eterne omnipotens Deus.

Kyrie eleison. R\. Christe eleison. Kyrie eleison.

Capitula O inlibatum donum, o decus certe uirgineum!  o sacre prolis opus dicatum, et uas septiformi dono digne farcitum sacra uirgo Maria, omnisque pudicitie premium! cuius conceptio mysterium, cuius manifestatio priuilegium, cuiusque parturitio salutem gignit et gaudium, quam neque uirile aliquando commercium, neque titillans umquam lasciuum, neque ullum contaminauit obstinans delictum; iam precamina uere credentium ibidem defer, ubi assumpta permanes sanctorum serta uel uirginum: Illic, quesumus, nobis esto refugium, quo de terrenis meruisti adtolli diuinitus ad poli fastigium. Et, sicut per tuum hoc totum digna fuisti consequi simplum, sic mereamur, quamtotius per nostrum semiuiuum duplum in utroque reuiuisci per Christum Dominum nostrum, quo docente didicimus:

 Pater noster. Liberati a malo. fol. 2.

Benedictio. Christus Dominus, qui Matrem suam olim de deorsum, ubi uoluit, pie adsumpsit, dignetur nos sibi semper traiici mente, quos clementer creauit. R\. Amen. Et, sicut ex ea Natus potenter mundo prebuit lumen, sic corde inluminati per eam superam mereamur conscendere sedem. R\. Amen. Quo, sicut illa militie celestis exercitus sui Assumptione sistit gauisa, sic omnium nostrorum criminum mestitia defecati quandoque mereamur beatiores adtolli in celestia regna. R\. Amen.

Per misericordiam.

[CCLXXXIu] Lauda. Rami mei rami honoris et gratie. Alleluia. P. Ego quasi uitis fructificaui suauitatem odoris. Alleluia, alleluia, alleluia. alleluia. u\. Ego  autem, sicut oliua fructifera in domo Domini, sperabo in misericordia Dei mei in eternum, et in seculum seculi. P. Ego quasi. u\. Gloria, et honor, P. Ego quasi.

Oratio. Hec est, Domine Deus, gloriosa illa uirgo Maria, que hodie a conualle lachrymarum et mundi deserto cognoscitur superassumi incumbens super dilectum Unigenitum tuum, Filiumque suum loco uidelicet inenarrabili: cuius uero quasi signaculum et monile detegitur pretiosum, dum unius nature illud corpus confitemur Dominicum istius inlibate genitricis a Diuinitate assumptum. Proinde quesumus, ineffabilis summe Deus, ut illic extendatur nostra intentio, quo per fortem dilectionem hodie precessit digna suffragatrix pro nobis ac beatissima  uirgo. R\. Amen.

Per misericordiam.



Ad Matutinum.

Antiphona. Labia mea. fol. CLXXX. Psal. L.

Oratio. Exultent in te, Domine, labia nostra preconio ueritatis ad conlaudandam ueram Assumptionem inlibate Marie genitricis; et que de terris potentialiter meruit subduci, supernisque sedibus diuinitus adtolli; mereamur per eius fauorem ab omnibus hic peccatis erui, et illuc Beatorum fulgentibus choris misericorditer introduci. R\. Amen.

Per.

Antiphona. 1. Dilectione. fol. CLXXX. Oratio. Hec est. In uesperis precedentibus.

Antiphona 2. uirgo prudentissima. folio CLXXX.

 Oratio. Domine Iesu Christe, qui hodie a deserto mundano et tristifica Aegypto gloriosam celi reginam assumpsisti Mariam, tecumque in supernam sedem pulchram ut Lunam, et electam ut Solem, esse uoluisti; fac nos Solis ardore insolenter per diem nusquam aduri, neque per noctem Lune estibus indecenter concremari: ut tam anime quam corporis merore nouati mereamur per Assumptionem genitricis tue ibidem, ubi precessit, beatiores induci. R\. Amen.

Per misericordiam.

Antiphona 3. In congregatione sanctorum hereditas mea. Sicut cedrus exaltata sum in Libano. P. Et quasi cypressus in montibus Hermon, eleuata sum:  u\. Ego autem, sicut oliua fructifera in domo Domini, sperabo in misericordia Dei mei in eternum, et in seculum seculi. P. Et quasi. u\. Gloria, et honor. P. Et quasi.

Oratio. Ecce Domine, sicut cedrus exaltata hoodie in celis gloriosa uirgo Maria permanet, dum, sicut oliua speciosa, in fatuis mentibus prudentie oleum impendit, et, ut uitis fructificans, suauitatem bone uite terris emisit. Proinde quesumus, ut odore uirtutum per eius obtentum propinati in terris, sic fetorem lasciue carnis omnimodo respuamus, ut de bonorum operum meritis coram te sine fine gloriemur. R\. Amen.

Per.

R\. uox de celo facta est ad eam, dicens: ueni,  accipe coronam, quam tibi ab initio promisi: suscipient te Angeli mei; P. Et perducent te in ciuitatem illam sanctam Hierusalem. u\. Quoniam Angelis suis mandauit de te: ut custodiant te in omnibus uiis tuis: in manibus enim suis portabunt te. P. Et perducent. u\. Gloria, et honor. P. Et perducent.

Oratio. uirgo Christi Maria, cuius hodie processio sacra inter lilia opaca, uirginum uidelicet super agmina, mirabilis mansit in sede superna; efficiatur, quesumus, per sacrum fauorem tuum nobis indignis requies futura, quo tu potuisti assumi tanti miraculi gloria: quatenus Dominicam uocem illam aure cordis mereamur audire, que de supernis te assumendo inquit: Adscende: ibidem uero percepturi cum omnibus Sanctis eternam requiem, ubi a Domino te  credimus adquisisse fidei sincerissime benedictionem. R\. Amen.



In Laudibus.

Ad Canticum. Antiphona. Benedictus Dominus. Canticum. Gaudens. Ad Benedictus. Antiphona Filia Sion. Canticum. Benedictus. Sono. Dominus de celo. Quere in uesperis precedentibus. Lauda. Laudate Dominum de celis.


[CCLXXXu] Lectio libri Canticorum .

R\. Deo gratias.

O pulchra Dei uirgo inter mulieres, egredere, et abi post uestigia gregum tuorum. Adsimilaui te amica mea. Quam pulchre sunt gene tue, sicut turris. Ecce tu pulchra es amica mea, ecce tu pulchra es, oculi tui columbarum.  Surge, propera amica mea,  et ueni. Iam enim hiems transiit, et recessit. Flores apparuerunt in terra. Surge, ostende mihi faciem tuam, et sonet uox tua in auribus meis: uox enim tua dulcis, et facies tua decora.  Que est ista, que ascendit super desertum, sicut uirgulta fumi ex aromatibus myrrhe, et thuris, et uniuersi pulueris pigmentarii?  Quam pulchra es! oculi tui columbarum, absque eo quod intrinsecus latet, sicut turris Dauid. Tota enim pulchra es, et macula non est in te. ueni de Libano sponsa mea, ueni de Libano, et coronaberis. Hortus conclusus soror mea sponsa, hortus conclusus, fons signatus. Emissiones tue paradisus plenus malorum punicorum cum pomorum fructibus.  Una est columba mea,  et perfecta mea, una est matris regina, electa genitrici sue. uiderunt illam filie Hierusalem, et beatissimam predicauerunt; regine et concubine laudauerunt eam. Que est ista, que progreditur quasi aurora consurgens, pulchra ut Luna, et electa ut Sol, terribilis ut castrorum acies ordinata?  Que est ista, que ascendit de deserto, deliciis affluens, enixa super dilectum suum? Pone me ut signaculum super cor tuum, et quasi monile in brachio tuo, ut signaculum super brachium tuum, et uera Dei permanet dilectio. R\. Amen.



Hymnus.



   Hymnum Marie uirginis
Decantemus cum Angelis,
Quam Christus Dei Filius
 Sanctificauit utero.

   Adsumptionem ipsius
Celebremus cum Angelis,
Concessa nobis requie,
Remotis prauis hostibus.

   Mater, que uirum renuit,
Mater, que Christum meruit;
uirgo ante partum, que fuit;
uirgo post partum claruit.

   Iam Christus de Deo genitus,
Non raptum faciens Deo,
Formam serui suscipiens,
Seruile corpus inserit.

   Nec fessum fregit uirginis
Egressus templum atriis;
 Sed claustrum, quod inuenerat,
Clausum reliquit uirginis.

   O uere sacer alueus!
Cuius milesque glorie,
Quem celum terraque non capit;
uirginis uero uterus!

   Sed nos ad te concurrimus,
Alma Parens, et poscimus:
Erue nos de gentibus
Tuis beatis precibus.

   Per tuum Unigenitum,
Quem genuisti Dominum,
Celi petamus gremium
Diu per omne seculum.
       Amen.

Supplicatio. Oremus, ut supra.

Capitula. Matutinis precibus te Dominum exoramus piissimum; ut, sicut inlustris gloriosissima uirgo hodie Maria per decus uirginitatis supernam adepta est sedem, sic per meritum illius acceptabilissimi fauoris apud te conletari mereamur in celestibus regnis:

Pater noster. Liberati a malo. fol. 2.

Lauda. Rami mei. Benedictio. Christus Dominus. Quere in uesperis precedentibus.

In exeunte uespera omnia dicantur ut in primis uesperis, exceptis Capitula et Benedictione.

Capitula. Domine Iesu Christe, qui sic uirginem matrem honorificasti, quousque Assumptionis gratia  eam coram te suffragatricem pro nobis effecisti incomparabilem; indigni quesumus Diuinitatis tue clementiam, quatenus per obtentum illius beatissime Genitricis, quam celibem hodie fecisti in celestibus regnis, emundati ab uniuersis contagiis audeamus exclamare, et dicere:

Pater noster. Liberati a malo. fol. 2.

Benedictio. Exoratu uirginis sacre Marie uestra sint merita radicitus coram Christo et abolita piacula: R\. Amen. Et, sicut illa hodie conletatur in sede superna cum Angelis sanctis, sic uos gaudeatis adquisisse paradisum [CCLXXXuI] eterne felicitatis: R\. Amen. Quo anima simul et corpore integri et sani hinc exeuntes, ad illam feliciter et digne perueniatis sedem, quo ipso miserante ab ea diuelli  nullatenus possitis. R\. Amen.

Per.



DIE XXIu. IN FESTIuITATE SANCTI BARTHOLOMAEI APOSTOLI.



Ad uesperum.

Lauda. Sperauit anima mea. Sonus. Fac mecum, Deus, signum in bono.

Antiphona. Oculus Dei adspexit iustum. fol. CLIX.

Lauda. In memoria eterna erit iustus Alleluia: P. Ab auditu malo non timebit. Alleluia, alleluia, alleluia. u\. Beatus uir, qui timet Dominum: in mandatis eius cupit nimis. P. Ab auditu. u\. Gloria, et honor. P. Ab auditu.



Hymnus.



   Aeterni Proles Patris, et inclyte
 Compar et illi esse qui nosceris
Spiritus almus, certam potentiam
Tenens per euum rebus in omnibus:

   Bartholomeus ecce discipulus
Tuus ab intus sanctus et ephebus
Apostolorum, sorte mirificus:
Nunc ecce fulget ethere sublimis,

   Cuius dicata festa se prodeunt,
Nunc et perenni munere populos
Certe refoueant; nec non et imbuant
Caduca seculi temnere fortiter;

   Cuius precatu, sublimis Pontifex,
Te te rogamus infirmi seruuli,
Probra dimittas, munera prebeas;
Tua sit gratia miseris seruulis.

    Bartholomee martyr Apostole,
Dignare nobis esse per omnia
Secula patronus, et faue cernuos,
Nosque beatos effice seruulos:

   Tui precatu gratia faueat,
Quos obsequelam conspicis affatim,
Tibi dedisse supplices annua
Cursu labentis tempora seculi.

   Sit tibi laus, Christe, per omnia,
Aeterno Patri sitque potentia;
Sit dono quoque gloria perpetim,
Unus qui regis omnia secula.
      Amen.

Supplicatio. Oremus, mutato nomine, fol. CLXXXuII.

 Capitula. Christe Dei Filius, Dei uirtus, et Dei sapientia, qui per uterum uirginis nasci dignatus es uerus Deus inuisibilis, et uerus homo in carne apparuisti uisibilis; per intercessum sancti Bartholomei Apostoli et Martyris tui peccatorum abluamur a crimine, et mereamur terram repromissionis, illam scilicet beatitudinem perfectionis intrare: quatenus per te, qui eumdem martyrem tuum Bartholomeum Apostolum, cuius solemnitatem hodie ob laudem tui nominis uel miraculum Deitatis deuotissime celebramus, multis sanctorum Angelorum custodiis seu adminiculis roborasti; cuiusque intima sancti Spiritus calore perflasti, facias nos illesos euadere laqueos inimici: Ut, sicut ille a te potestatem accepit ponere pedes suos super serpentes et scorpiones et supra  uirtutem inimici, ita et nos sumamus inuictum de tua sancta potestate auxilium, ut conculcemus et extinguamus regulum et basiliscum, qui nonnumquam per negligentiam nostram regnant in nos regno peccati; Qualiter puro corde et purgatis labiis tibi mereamur dignissime deseruire in terris:

Pater noster. Liberati a malo. fol. 2.

Benedictio. Christus Dominus, qui per martyrem suum Bartholomeum Apostolum insigne fecit miraculum, dum ad sui nominis fidem et regem conuertit et populum, faciat uos adipisci regnum celorum: R\. Amen. Et, qui per illum calliditatem Zabuli manifestam fecit cuneis populorum, per eius interuentum adsistat uos in congregatione Sanctorum suorum: R\. Amen. Et per hunc eumdem Apostolum  suum Bartholomeum, qui et aurum et gemmarum, ut lutum, repulit ornamenta; per eum uos Christus Dominus faciat adscendere sursum, ubi eius interminabile super omnem creaturam regnat imperium. R\. Amen.

Lauda. Diligam eum. fol. CLuI.

Oratio. Deus immense et gloriose, quem in passionibus Martyrum colimus, in Beatorum solemnitatibus ueneramur, atque in certaminibus uincentium conlaudamus; adesto precibus supplicantium interuentu [CCLXXXuII] martyris tui Bartholomei Apostoli: ut, qui te pro admissis terribilem metuimus, eius precibus exoratus in misericordia placitum inueniamus. R\. Amen. Per misericordiam.



Ad Matutinum.


Antiphona. Labia mea aperies. Psalmus L. Oratio. Exultent te, Domine. fol. CLXXX.

Antiphona 1. Coronam glorie ponam super caput eius, dicit Dominus; et induam illum stolam candidam; P. Quia seruauit mandata mea, et propter nomen meum effusus est sanguis eius in terra. u\. Et ueritas mea et misericordia mea cum ipso: et in nomine meo exaltabitur cornu meum. P. Quia seruauit. u\. Gloria, et honor. P. Quia seruauit.

Oratio. Dona nobis, Domine, sapientiam, per quam et insipientie nostre ignauia auferatur, et beatitudinis gloria conferatur; ut, dum martyrem tuum Bartholomeum Apostolum decoris stola circumdas, in nobis indumentum Baptismi, quod peccando polluimus,  eodem intercedente propitius abluas; et cum sanctus ille martyr tuus coronatur in uasis uirtutum, nos expiemur a contagione peccaminum. R\. Amen.

Antiphona 2. Coronauit eum Dominus, et benedixit; et dilexit illum: P. et supra multa munera constituet illum. u\. Qui ingreditur sine macula, et operatur iustitiam: qui loquitur ueritatem in corde suo. P. Et supra. u\. Gloria. et honor. P. Et supra.

Oratio. Aeternum tue uirtutis nomen, omnipotens Deus, oramus, ut nos martyris tui Bartholomei Apostoli et omnium sanctorum meritis socios fide, pares deuotione, strenuos passione, consimiles et in resurrectione felicium facias cequari. R\. Amen.

 Antiphona 3. Certamen bonum certaui, cursum consummaui. P. De cetero reposita est mihi corona iustitie. u\. Quia custodiui uias Domini, nec impie gessi a Deo meo. P. De cetero. u\. Gloria, et honor. P. De cetero.

Oratio. Deus immense. Quere, ut supra in uesperis precedentibus. Responsorium. Ego sum lux. fol. CLuIII.



In Laudibus.

Ad Canticum. Antiphona. Tu solus Dominus, quia non est alius; neque iustus preter te Deum nostrum.

Canticum. Confirmatum est cor meum.

Ad Benedictus. Antiphona. Benedictio Domini. Canticum. Benedictus es.

 Sono. Septies in die. Lauda. Laudate Dominum. Psalmus CXLuIII. Prophetia. Iustus si. fol. 53. Hymnus. Aeterni Proles. Quere in uesperis precedentibus. Supplicatio. Oremus Redemptorem.


Capitula.

Ecce Domine, Apostoli tui et martyris Bartholomei annua suscipitur incolenda festiuitas, que totam Catholice plebis togam ad gaudia prouocat, dum se eius miraculis toto iam mundo dilatat. Quesumus proinde; ut, qui illi per Spiritum Sanctum dedisti potestatem imperandi demonibus, gratiam misericordie tue a nobis non auferas ad te in eius honore humili uoto currentibus: ut, qui grauati delictis, eius uenerabile nunc incolimus festum, eius  meritis beati celeste ueniamus ad regnum; ut, si de propriis non meremur iustificari, eius patrocinio Sanctis tuis mereamur in perpetuum sociari:

Pater noster. Liberati a malo. fol. 2.

Lauda. Diligam eum ex toto. Quere in uesperis precedentibus. Benedictio. Christus Dominus, qui per martyrem, ut supra.



DIE XXu. IN FESTO SANCTI GENESII.



Ad uesperum.

Lauda. Sperauit anima mea. fol. CLuI. Sono. Benedic anima mea. fol. CLX. Antiphona. Sanctus tuus. Quere in Sancto Hippolyto. Lauda. Benefecit Dominus eum. fol. CLXI.



Hymnus.



   O rerum Domine conditor omnium,
Plectrum continuo gutturis admoue,
Certamen tribuens pandere nauiter
      Athlete tui inclyti.

[CCLXXXuIII] Gliscit nam nimium pectoris intimum
Malens belligeri promere militis
Actus conspicuos, gestaque fortia,
      Et dona tua optima.

   Genesius igitur ille iuuenculus
Ciuis eximius Arelatis oppidi,
Aetatis peragens floscula primule
      Iniuncto paret ordini.

   Exceptor itaque dumque nitesceret
Ac iussa tabulis publica scriberet
 Afflatus subito munere celico,
      Quo uota cumulat pia.

   Extemplo officium abnuit impium,
Et ceris renuit imprimere manum
Celestis cupiens effici accola
      uita, uotisque, moribus.

   Post euangelicus sermo ut intonat,
Diuersas latebras per loca appetens
Sese occulte recipit in abditis
      Horrore nimis territus.

   Quem querens ualide turba satellitum,
Nec, ut cuperat, reperit uspiam;
uastis tum reboans rictibus arbiter
      Ferrum sumite, clamitat:

   Festinis propere percite gressibus;
 Inuentum refugam plectite percite;
Qui nostra monita temnere ausus est
      Nec sacros deos incolit.

   Quod fama referens Martyris auribus,
Ablutum, neque se nosceret, equore
Feruenti Rhodanum spiritu appetit,
      Quo sorde queant ablui.

   Auro lucidior inde regrediens
Repertus, iugulis sternitur impetu,
Celi agminibus illico iungitur
      Comptus uertice laurea.

   Ob hoc Cunctipotens, quesumus affatim,
Testis quoque tui ipse precantibus
Acceptes placide uota fidelium,
      Dimittasque piaculum.

    Ac culpe cumulus funditus subruat;
Subcrescat iugiter gratia aptior;
Ut Sancti meritis celibes redditi
      Abscedat procul ultio.

   Sit trino Domino gloria sedula,
Regnum perpetuum, atque potentia,
uirtute solita qui regit omnia
      Sustentans pie condita.
         Amen.

Supplicatio. Oremus redemptorem mundi, ut supra.

Capitula. Unigenite Dei Filius, qui beatissimum athletam tuum Genesium primeue etatis floscula peragentem duplici uictorie titulo coronasti, dum  et rabiem persecutoris declinando Rhodani laticibus infusum sacrosancti baptismatis lauacro decorasti, et exceptoris, quo fungebatur, officium relinquentem uerum tuum sequipedam consecrasti; fac nos eius suffragiis uiam gradiri seculi huius indemnes, et idoneos effici uestigiorum tuorum imitatores: quo nullis uitiorum nidoribus offuscati, et cursum uite, sicut hic miles tuus, deducamus in pace, eodemque patrocinante ad tuam peruenire mereamur conspicuam claritatem:

Pater noster. Et ne. Liberati a malo. fol. 2.

Benedictio. Christus Dominus, qui beatissimum Genesium transeuntem Rhodani alueum non passus est ullis eribus impediri algarum, ipse pedes uestros dissoluat a nexu criminum, et dirigat per semitas  mandatorum suorum. R\. Amen. Et, qui illum positum in etatis primule circulis ab executionalibus diuertere fecit inlecebris, ac reddidit sortem celicolis, ipse uos ab omnibus incentiuis emaculet carnee titillationis. R\. Amen. Quo tempore iudicii, defecati ab omni nexu peccaminum celibes effecti cum eodem eterne pacis mereamini locum. R\. Amen.

Per misericordiam ipsius.

Lauda. Beatus uir, qui timet Dominum Alleluia: P. In mandatis eius cupit nimis. Alleluia, alleluia. u\. Potens in terra erit semen eius: generatio rectorum benedicetur. P. In mandatis eius. u\. Gloria, et honor. P. In mandatis.

Oratio. Presta nobis, Deus, beatissimi martyris  tui Genesii assiduum patrocinium; ut eius quoque preclarum assequi mereamur exemplum: ut sentientes impensissime suffragantem, sequamur fortissime preliantem. R\. Amen.

Per.



Ad Matutinum.

Antiphona. Labia mea. Psalmus. 50. Oratio. Exultent, Domine. fol. CLXXX.

Antiphona 1. Ego clamaui, quoniam exaudisti me Deus: inclina aurem tuam mihi, et exaudi uerba mea. P. Custodi me, ut pupillam oculi: sub umbra alarum tuarum protege me. u\. Exaudi Deus iustitiam meam: intende deprecationem meam. Auribus percipe orationem meam, et non in labiis dolosis.  P. Custodi me. u\. Gloria, et honor. P. Custodi.

[CCLXXXIX] Oratio. Presta nobis, in uesperis precedentibus.

Antiphona. Iste sanctus clamauit, et Dominus exaudiuit eum: P. Et ex omnibus tribulationibus eius liberauit eum. u\. Ecce sic benedicetur homo, qui timet Dominum. P. Ex omnibus. u\. Gloria, et honor. P. Ex omnibus.

Oratio. Sit, Domine, precedente et orante martyre tuo Genesio nobis famulis tuis te amandi prompta uoluntas, ut in nullo impediat carnis infirmitas. Sic eodem docente a nobis calcetur mundi cupiditas, ut eodem intercedente perueniamus ad uictoriam caritatis. R\. Amen.

Per misericordiam.

 Antiphona 2. Ecce intelliget puer meus: excelsus erit et sublimis: P. Et ego suscipiam eum: u\. Manus enim mea auxiliabitur ei: et brachium meum confortabit eum. P. Et ego suscipiam. u\. Gloria, et honor. P. Et ego.

Oratio. Fac nos, Domine, beatissimi martyris tui Genesii pedissequos: ut eius muniti suffragio respuamus fallacias demonum; cuius instructi patrocinio uideamus bona in terra uiuentium. R\. Amen.

Per.

R\. Inuocaui Altissimum potentem et expugnauit inimicos meos, quia stabilem me fecit contra hostes, et confregit murmuria malitie eorum: Dominus fortis permansit mecum. P. In eternum. u\. Statuit Dominus supra petram pedes meos: et direxit  gressus meos. P. In eternum. u\. Gloria, et honor Patri. P. In eternum.

Oratio. Omnipotens Dominus, qui beatissimum Genesium martyrem tuum passionis stimulis et minantium fluctuum cumulis probari, non obrui, permissisti, cum eum dimicantem nec pena superaret, nec immersu unda supprimeret; quia ei et illic adfuisti, ne cruciatibus uinceretur, et hic prestitisti, ut contra naturam fluctibus portaretur; miraculis tantis fidem omnibus presta, ut uota celebrantibus deuotissime conferantur. R\. Amen.

Per.

Antiphona. Sapientia iustum a pereuntibus impiis liberauit: P. Et induit pro lorica iustitiam: et galea salutis in capite eius. u\. Beatus uir, qui timet  Dominum: in mandatis eius cupit nimis. P. Et induit. u\. Gloria, et honor. P. Et induit.

Oratio. Aeternum uirtutis tue nomen, omnipotens Deus, oramus, ut nos martyris tui Genesii et omnium Sanctorum meritis socios, fide pares, deuotione strenuos, passione, consimiles; et in resurrectione felicium facias cequari. R\. Amen.

Per misericordiam.

Antiphona. Iste homo in certamine. folio. CLXI.

Oratio. Deus immense et gloriose, quem in passionibus Martyrum colimus, in Beatorum solemnitatibus ueneramur, atque in certaminibus uincentium conlaudamus; adesto precibus supplicantium interuentu gloriosi martyris tui Genesii: ut, qui te  pro admissis terribilem metuimus, eius precibus exoratus in misericordia placitum inueniamus. R\. Amen.

Per misericordiam.

Antiphona. Coronam glorie ponam super caput eius, dicit Dominus: et induam illum stolam candidam, P. Quia seruauit mandata mea. Et propter nomen meum effusus est sanguis eius in terra. u\. Et ponam in mari manum eius, et fluminibus dexteram eius. P. Et propter. u\. Gloria, et honor Patri. P. Et propter.

Oratio. Deus, cuius honor sanctitas est, quem diligere salus est, et amare perfectio; inlabere in cordibus nostris: da in omni Ecclesia tua gloriosi martyris tui Genesii lucere uestigia; ut te gerente  omnium gressus, ea nos uia perducat ad uitam, que martyrem tuum extulit ad coronam. R\. Amen.

Per.

Responsorium. Ego sum lux. fol. CLuIII.

Oratio. Domine Iesu Christe, qui mirabiliter Genesio huic martyri tuo et coronam de uictoria prestas, et columnam in templo tuo quasi decorem edificii futurum esse adsignas, dum ei et coronanda uincendi studia suggeris, et inuictam perseuerantie uoluntatem in passionibus prelargiris; da nobis exemplo eius et diligendi te uotum equale, et uincendi uoluntatem: ut ita nomen ciuitatis illius noue Hierusalem nostris in pectoribus sit adscriptum, qualiter, dum indesinenter obtutum mentis nostre in illius uisione defigimus, in eius pace perenniter  iocundemur. R\. Amen.

Per misericordiam.



[CCXC] In Laudibus.

Ad Canticum. Antiphona. Tu solus Dominus, quia non est alius; neque iustus preter te, neque sanctus preter Deum nostrum.

Canticum. Confirmatum est cor meum.

Ad Benedictus. Antiphona. Benedictio. Canticum. Benedictus es Domine. fol. 6.

Sono. Benedic, anima mea, Dominum. fol. CLX. Lauda. Laudate. Psalmus CXLuIII. Prophetia. Sapientia iustum deduxit. fol. 56. Hymnus. O rerum Domine conditor. Supplicatio. Oremus. Quere in uesperis precedentibus.

 Capitula. Adest, Domine, famosissimi athlete tui Genesii martyris festum, cui tuo pro nomine certanti uiriliter caput a corpore gladii mucrone desectum est ualide. Et ideo piis supplicationibus exoramus tuam largam potentiam, Omnipotens Deus; ut eodem patrocinante ita corda corporaque nostra ab omnibus uitiis desecare digneris, quatenus atria celi, que ille adiit per triumphum martyrii, nos abluti maculis delictorum introisse gratulemur in hymnis confessionum.

Pater noster. Liberati a malo. fol. 2.

Benedictio. Christus Dominus, qui beatissimum Genesium, in uesperis precedentibus.

In exeunte uespera omnia dicantur, sicut in primis uesperis, exceptis Capitula, et Benedictione, que sequuntur.

 Capitula. Deus, qui uolentes preuenis fide, atque credentes subsequendo facis non frustra in te credidisse; quique beatissimum Genesium prius gratia preuenisti dulcedinis, quam regeneratione baptismatis; te suppliciter deprecamur, ut iam preueniamur miserationibus tuis, quo ad te fiducialiter possimus proclamare e terris:

Pater noster. Liberati a malo. fol. 2.

Benedictio. Gratia Christi, que beatissimum Genesium martyrem preuenit fide, uos subsequatur in munere. R\. Amen. Et, qui illum aquis Rhodani originali soluit a uinculo, uos huius calicis uiuificet sacramento. R\. Amen. Atque qui illum fluuiali consecrauit  ex gurgite, uos mundiali non subruat tempestate. R\. Amen.

Per misericordiam.



DIE XXuI. IN FESTO SANCTI GERONTII EPISCOPI.



Ad uesperum.

Lauda. Confessionem et decorem. Sono. Confitebor tibi, Domine. fol. CLXIX. Antiphona. Confitebor tibi, Domine. folio CLXIX. Lauda. Confitebor tibi, Domine rex. folio CLXIX.



Hymnus.



   Sacratum Christi Antistitem,
Gerontium Confessorem,
Dignis canamus laudibus,
Et celebremus uocibus.

    Hic fertur Apostolico
uates fulsisse tempore
Et predicasse supremum
Patrem potentis Filii.

   Quique dum per occiduam
Percurreret clarus plagam,
Tandem ira Gentilium
Ad passionem trahitur.

   Sed mox precepto Presulis
Nodis grauatur ferreis:
Horrendis umbris carceris
Datur in ius carnificis.

   Quem ferunt uinctum uinculis
Inter pallentes tenebras,
Raptam e sacro corpore
 Dedisse celo animam.

   Sic inter Apostolica
Locatus iam consortia,
Gaudet celesti gloria,
Et clara Christi gratia.

   Namque infolatus gemino
Fulget et nitet premio;
Sacerdotali titulo
Confessionis merito.

   Gloria Patri personet,
Christoque Unigenito,
Paraclitoque Spiritui
In seculorum secula.
      Amen.

Supplicatio. Oremus, mutato nomine, folio CLXXXuII.

 [CCXCI] Capitula. O gloriose ac misericors Domine, qui beatissimo confessori tuo Gerontio Episcopo tibi nimis in ore suo confiteri dedisti; teque in medio iustorum eius confessione laudari uoluisti, ut eum in terris confitentem et in concilio Sanctorum glorificans faceres exultantem: exposcimus tui muneris donum; ut eius precibus tribuas a peccati contagione purgari, ab ardoribus perpetuis erui, et glorie tue beatitudinem consequi.

Pater noster. Liberati a malo. fol. 2.

Benedictio. Christus Dominus, qui beatissimum confessorem suum Gerontium Episcopum se digne coram hominibus confiteri fecit in terris, confiteatur uos coram Patre suo, qui est in celis: R\.  Amen. Et, qui in ore suo accepta sibi confessionis contulit cantica, ipse confessionem uestram remunerandam suscipiat; R\. Amen. Ut exemplo beatissimi confessoris Gerontii Episcopi confitendo et laudando nomen Iesu Christi in seculum, participes eius, quem confessi estis, mereamini esse in celo. R\. Amen.

Per misericordiam.

Lauda. Germinabunt ossa tua, quasi salices Alleluia P. Iuxta fluentes aque: Alleluia, alleluia. u\. Et erit tamquam lignum, quod plantatum est secus decursus aquarum, quod fructum suum dabit in tempore suo. P. Iuxta. u\. Gloria, et honor. P. Iuxta.

Oratio. Deus Dei Filius, quem beatissimus Gerontius Episcopus in toto corde suo confessus, nomen  tuum honorificando, perductus est ad coronam; da in ore nostro confessionem, que nos expurget a crimine: ut quidquid in tue laudis honore depromimus, in lucro nobis prodesse eterni muneris sentiamus. R\. Amen.

Per misericordiam.



Ad Matutinum.

Antiphona. Labia mea. Psalmus L. Oratio. Exultent, Domine. fol. CLXXX.

Antiphona 1. Caro mea requiescet in spe. Quere fol. CLXX.

Oratio. Deus, qui confessorem tuum Gerontium Episcopum in secula seculorum gaudere et exultare fecisti, ut tibi soli sine fine psallens laudis deferat hymnum, cuius ex confessione meruit obtinere  consortium; te deuotis cordibus poscimus, ut meritis eius uita nostra refloreat, et a malis actibus emendata nitescat: ut, qui iam merebamur pro criminibus penam pro confessione et cultu fidei Christiane futuram peruenire mereamur ad gloriam. R\. Amen.

Per misericordiam.

Antiphona 2. Facies tua. fol. CLXXI.

Oratio. Beatum satis, Domine, confessorem tuum Gerontium Episcopum esse fecisti: qui in toto corde suo tibi confessus, in concilio Iustorum et congregatione probatur esse conspicuus. Da ergo nobis meritis eius, ut confessione simplici oris mundari a crimine, et Sanctorum mereamur congregationi  in celestibus interesse. R\. Amen.

Per misericordiam.

Antiphona 3. Custodisti corpus meum. folio CLXXI. Oratio. Deus Dei Filius. Require supra in uesperis. Responsorium. Ecce Domine, in toto corde suo. fol. CLXXI.

Oratio. Ecce Domine, in toto corde suo te solum confessor tuus Gerontius Episcopus confitetur et credit, dum et perfectum amorem tue fidei narrat, et mirabilia deuoto ore pronunciat. Letare ergo, et exultare nos fac in te et iugiter et euidenter; ut in te habeamus post discrimina requiem, in quo ille post confessionem meruit inuenire mercedem. R\. Amen.

Per misericordiam.



In Laudibus.


Ad Canticum. Antiphona. Confitebor tibi Domine. Canticum. Confitebor tibi Domine rex. Ad Benedictus. Antiphona. Benedictio Domini. Canticum. Benedictus es, Domine. Sono. In conspectu Angelorum. Lauda. Alleluia. Confessio eius. Prophetia. Ecce seruus meus. Quere folio CLXXII. Hymnus. Sacratum Christi Antistitem. Supplicatio. Oremus Redemptorem mundi Dominum. Require in uesperis precedentibus.

Capitula. Deus, quem fidelium lingua confitendo conlaudat, et Confessorum deuotio copiose exaltat; prebe nobis obtentu confessoris tui [CCXCII] Gerontii Episcopi obtinere, que poscimus, et euadere, que timemus: Deus enim noster es tu, et confitebimur  tibi: te quoque Deum in nostris cordibus exaltemus deuoti. Fac nos ergo tibi indesinenter et opere simul et uerbo herere, qui nos fecisti ueritatem fidei Christiane cognoscere:

Pater noster. Liberati a malo. fol. 2

Lauda. Germinabunt ossa tua, quasi salices. Benedictio. Christus Dominus, qui. Require in uesperis precedentibus.

In exeunte uespera omnia dicantur, ut in primis uesperis, exceptis Capitula, et Benedictione, que sequuntur:

Capitula. Beatum satis, Domine, confessorem tuum Gerontium Episcopum esse fecisti: qui in toto corde suo tibi confessus in concilio Iustorum et congregatione probatur esse conspicuus. Da ergo nobis  meritis eius, ut confessione simplici oris mundari a crimine, et Sanctorum mereamur congregationi in celestibus interesse:

Pater noster. Liberati a malo. fol. 2.

Benedictio. Dominus Iesu Christus, qui est Confessorum remuneratio, confessoris sui Gerontii suffragio uos sancte confessionis sue munificet dono. R\. Amen. Detque uobis se confitendi uotum, qui eidem confessionis contulit premium; R\. Amen. Ut tanti Confessoris ueraciter imitando exemplum, ad celeste mereamini peruenire promissum. R\. Amen.

Per misericordiam tuam.



DIE XXuIII. IN FESTO SANCTI AUGUSTINI EPISCOPI ET DOCTORIS.


Omnia dicantur unius Confessoris Pontificis, fol. CLXIX, excepto



Hymno.



   Lux Deus Christe, pietas redundans,
Qui tuum uatem herese reductum
Rite Augustinum amans alumnum
      Efficis aptum;

   Huius obtentu dolum hinc remoue,
Patriam serua, populos guberna;
Omnis lis absit, affluat redemptis
      Gratia pacis.

   Charitas efflet copulam recisis:
Sit procul ira, abeat ruina:
 Clades abscedant, fames, atque languor,
      Noxia queque.

   Clerus doctrina rutilet corusca:
Pontifex celsum apicem retentet
Labe abstersa, operibusque almis
      Post placitura.

   Laus tibi insultet iubilo perenni,
Trinitas simplex, Deitasque una,
Cuncta qui condens, opifex in ethere,
      Crederis auctor.
         Amen.



FESTA SEPTEMBRIS.

Ieiunium obseruatur tribus diebus ante Festum sancti Cypriani. Si uolueris recitare, quere fol.  431.



DIE XIu. IN FESTO SANCTI CYPRIANI EPISCOPI.



Ad uesperum.

Lauda. Gloria, et honor.

Sono. Fac mecum. Quere fol. CLIX.

Antiphona. Posuisti, Domine, super caput eius coronam de lapide pretioso: P. Gloriam et magnum decorem super eum impones. u\. uitam petiit, et dedisti ei longitudine dierum in eternum et in seculum seculi. P. Gloriam et magnum decorem. u\. Gloria, et honor. P. Gloriam.

Dominus sit semper. R\. Et cum.

Lauda. Alleluia. Omnis qui uicerit, faciam illum sedere in throno Patris mei Alleluia: P. Sicut et  ego uici, et sedeo in illum: Alleluia, alleluia. u\. Beatus, qui intelligit super egenum, et pauperem: in die mala liberabit eum Dominus. P. Sicut. u\. Gloria, et honor. P. Sicut.



Hymnus.



   Urbis magister Tascie
Tu Cypriane Pontifex,
Fax luminosa, et efficax,
uerbo docens, et sanguine.

   Tu martyr, et doctor pius,
Utroque clarus dogmate:
Et stultis uerba imbuis,
Et doctis exemplis foues.

   Celestis ille Spiritus,
 Qui in Prophetis prefuit,
Te inrigauit celitus,
Impleuit, egit, compluit.

   [CCXCIII] Hinc fonte claro luminum
Mentes foues fidelium;
Artus pererras inuios,
Cibis palatum recreans.

   Tu passionis gloriam
Questu oblato distrahis,
Mercede mortem comparans,
Cum te feriret carnifex.

   Sic sic docens quod uerum est,
Fundis beatum sanguinem
Ditas cruore Africam,
uerbo docens Hesperiam.

    Tu Doctor in terra pius,
Tu Martyr in celestibus,
Quod predicasti dogmate
Fac nos tenere per precem.

   Deo Patri sit gloria,
Eiusque soli Filio,
Cum Spiritu Paraclito
Regnans per omne seculum.
      Amen.

Supplicatio. Oremus, mutato nomine, ut supra.

Capitula. O decus orbis, o doctor unice, ueritatis magister catholice, Catholicorum ducator Ecclesie, Cypriane martyr sanctissime! qui Christum et uoce predicando et sanguine, et lingua amenus, et passione monstraris esse conspicuus: dum, que doces,  agis, et que agis, posteris docendo derelinquis: in utrosque admirabilis et preclarus; dum et Doctor mirificus, et martyr agnosceris gloriosus; dum et doctrina clares in seculo, et de effuso sanguine letaris in celo: te quesumus, te rogamus, rege, foue, instrue nos tuis semper suffragiis pariter et doctrinis: imbue ore nescios, precibus tuere infirmos, uerbis doce, quid agere, meritis obtine, quo possimus intrare: illinc riga ignorantiam uerbis; hic continuis fragilitatem nostram foueto suffragiis: ut per Deum unum in Trinitate perfecta, quem tu et doctrina predicasti et sanguine, nos et dictorum tuorum fructus hic libentius hauriamus, et meritorum tuorum gaudiis post transitum satiemur per  ipsum; qui nos docuit orare et dicere:

Pater noster. Liberati a malo. fol. 2.

Benedictio. Christus Dominus, qui beatissimum Cyprianum Ecclesie sue Presulem, et doctrine magisterio clarum, et Martyrem fecit esse conspicuum; impleat uos et gratia sancte doctrine, et amoris sui opulentie dulcedine; R\. Amen. Ut et in uerbis Martyris correctionem uite integram adsumatis, et in exemplis eius adipiscamini, quod uos heredes efficiat in celestibus regnis: R\. Amen. Quo et per eius doctrinam peccatorum a uobis rubigo effugiat, et per eius suffragia uita uobis concedatur eterna. R\. Amen.

Per misericordiam.

Lauda. Beatus uir, qui timet Dominum Alleluia:  P. In mandatis eius cupit nimis Alleluia, alleluia, alleluia. u\. Potens in terra erit semen eius: generatio rectorum benedicetur. P. In mandatis. u\. Gloria, et honor. P. In mandatis.

Oratio. Debitas tibi, Domine eterne, referimus grates, et Iesu Christo Domino nostro, in cuius similitudinem beatissimus Cyprianus, dum offert uictimam, ipse est uictima; dum sacerdotium eligit, martyrium deuotus impleuit. Obtineat igitur apud te, Deus summe; ut des miseris indulgentiam post delictum, qui meruit post sacerdotium subire martyrium. R\. Amen.

Per.



Ad Matutinum.


Antiphona. Labia mea. Psalmus L. Oratio. Exultent, Domine. fol. CLXXX

Antiphona 1. Homo Dei, ostendit tibi Dominus sacramentum: multam uidit enim perseuerantiam tuam. P. Quia multum tristatus es pro populo suo, et orabas pro Isrel: u\. Non det in commotionem pedem tuum: neque dormiet qui custodit te. P. Quia. u\. Gloria, et honor. P. Quia.

Oratio. Debitas tibi, Domine. Quere in uesperis precedentibus.

Antiphona 2. Homo iste perfecit omnia, que preceperat ei Deus: et dixit ad eum: Ingredere in requiem meam, P. Quia te elegi iustum coram me ex omnibus gentibus. u\. Beatus uir, qui timet Dominum:  in mandatis eius cupit nimis. P. Quia te. u\. Gloria, et honor Patri. P. Quia te.

Oratio. Aeternum tue uirtutis nomen, omnipotens Deus, oramus: ut nos martyris tui Cypriani Episcopi et omnium Sanctorum meritis socios, fide pares, deuotione strenuos, passione consimiles, et in resurrectione felicium facias cequari. R\. Amen.

Per misericordiam

Antiphona 3. Iste homo honorificatus est ualde, et confregit Deus cor inimicorum eius, [CCXCIu] et properauit in domo Domini Dei sui perfecto corde; P. Et uiderunt omnes, que manifesta fecit Deus per ipsum. u\. Maxima est gloria eius in salutari tuo: gloriam et magnum decorem impones super  eum. P. Et uiderunt. u\. Gloria, et honor. P. Et uiderunt.

Oratio. Deus immense gloriose, quem in passionibus martyrum incolimus, in beatorum solemnitatibus ueneramur, atque in certaminibus uincentium conlaudamus; adesto precibus supplicantium interuentu martyris tui Cypriani Pontificis: ut, qui te pro admissis terribilem metuimus, eius precibus exoratus in misericordia placitum inueniamus. R\. Amen.

Per misericordiam.

R\. Labia sacerdotis custodiunt scientiam, et legem exquirunt de ore eius: quia Angelus Domini est. P. Lex ueritatis in ore eius, et iniquitas non  est inuenta in labiis eius: in pace dirigens ambulauit, et multos conuertit ab iniquitate. u\. Sacerdos, qui de ore suo profert iustitiam, et exquirentibus se annunciat ueritatem: Angelus enim Dei omnipotentis est. P. Lex. u\. Gloria, et honor. P. Lex.

Oratio. Deus, qui os beatissimi martyris Cypriani Episcopi ita sapientie ubertate replesti, ut diuersitate uirtutum circumseptus apparens iocunditate, et decore illum celesti gloriosum ostenderes; quo et labiis custodiens scientiam, legem in ore eius exquireres; porrige ori nostro scientie lucem, et sapientie uere perfectionem: ut in eo quo tibi ille multos conuertit ab iniquitate, nos iubeas perenniter conuerti et iocundari. R\. Amen.

Per misericordiam.



In Laudibus.


Ad Canticum. Antiphona. Thronum glorie. Canticum. Confirmatum est. fol. 55. Ad Benedictus. Antiphona. Benedictio Domini in mercedem iusti festinat. Canticum. Benedictus es. fol. 6

Sono. Alleluia. Cantabo uirtutem tuam, Domine. Alleluia. u\. Alleluia. Saluator meus, tibi psallam; quia Deus susceptor meus et refugium in die pressure mee. Alleluia.

Lauda. Laudate Dominum de celis Alleluia: laudate eum in excelsis Alleluia. Psalmus CXLuIII.


Lectio libri Ecclesiastici Salomonis .

R\. Deo gratias.

uir iste conseruauit legem Dei excelsi, et in tentatione inuentus est fidelis. Et statuit ei Dominus  testamentum eternum, et dedit illi sacerdotium gentis: et beatificauit illum in gloria, et circumcinxit illum zonam glorie, et induit illum in uasis uirtutum. Qui curauit gentem suam, et liberauit illam a pernicie. Qui preualuit edificare ciuitatem, qui adeptus est gloriam in conuersatione gentis: et ingressus domus et atrii amplificatus est. Quasi stella matutina in medio nebule, et quasi Luna plena in diebus suis lucet. Et quasi Sol refulgens, sic ille refulsit in templo Dei. Et quasi flos rosarum in diebus uerni, quasi lilia, que sunt in transitu aque, et quasi thus redolens in diebus estatis. Quasi ignis effulgens, et thus ardens igni. Quasi uas auri solidum ornatum omni lapide pretioso. Quasi oliua pullulans et cypressus in altitudinem se tollens, in accipiendo  ipsam autem stolam glorie, et uestiri consummatione uirtutis. In ascensu altaris sancti gloriam dedit sanctitatis amictum, in accipiendo autem partes de manu sacerdotis, et ipse stans iuxta aram. Et circa illum corona fratrum: quasi plantatio cedri in monte Libano, sic circa illum steterunt. Quasi rami in palma, porrexit manum suam in libatione: libauit de sanguine uue, et fudit in fundamentum altaris odorem Diuino excelso principi. Tunc exclamauerunt filii Aaron, in tubis productilibus sonauerunt, et auditam fecerunt uocem in memoriam coram Deo. R\. Amen.

Hymnus. Urbis magister. Supplicatio. Oremus Redemptorem. Capitula. O decus orbis. Lauda. Beatus  uir. Benedictio. Christus Dominus, ut supra in uesperis precedentibus.



DIE XuI. IN FESTIuITATE SANCTAE EUPHEMIAE uIRGINIS ET MARTYRIS.

Omnia dicantur unius uirginis, fol. CLXXIX, excepto



Hymno.



   En festum prodiit uirginis inclyte
Micans Euphemie martyris optime,
   [CCXCu] Omnes nunc populi psallite modulis.
      Reddentes uota gnauiter.

   Occurrens Dominus purget ut intima
Clemens adtribuat munera gratie,
Qui se nunc militum carmina promere
      Sanctorum queat Laudibus.

    Hec namque Domino Augusta deseruiens,
Semet dum dedicat Principi celico,
Liuore demonum pungitur illico,
      Ne Christum uoce predicet.

   Felix Euphemia, sed pia permanens;
Ut ad illam perfidus uenit rugitu
Murmur, subito munere Spiritus
      Et mente clara redditur.

   Pudica moribus, inclyta genere,
Immixta populis Calcedonensibus,
Ut Christo militat, mente deliberat,
      Ut uirgo quoque maneat.

   Sed hostis noscitur ipse, qui inuidus
Furorem iudicis concitat inuidi;
Sanctam ut idolis thura libaminis
       Offerre cogat impie.

   uirgo sed sociis iuncta piissimis,
Quos septem numero septies indidit
Dicatos nisibus passioni Martyrum,
      Certamen leta suscipit.

   Flammas ingreditur, cingitur ignibus,
Se Christo reddere uocibus intonat,
Celestem gratiam, ut flectat orantibus,
      Persoluens uota laudibus.

   Inlesa prodiens, carcere traditur,
Mirantur milites talia cominus
uidisse: sed Presul ipse nec territus,
      Seuus monet aliter.

   Arena subito ponti demergere
Dicatam Domino uirginem imperat,
 Insontem rabidus perducere cupiens;
      Et Martyr uota soluere.

   Sed Martyr Domini talia sustinens,
Iam suum spiritum suscipi cogitat;
Ut mixta celitus agmina Martyrum
      ualerent uota consequi

   Unde nunc auidi, uirgo, te gnauiter
Oramus populi, lauacri filii,
Mittens, miseransque celica munera,
      Piorum preces audias.

   Iam Christe miseris esto misericors,
Et Sancte meritis solue piacula,
Nobis perpetua gaudia tribuens,
      Domine Deus, omnibus.

   Sit trino Domino gloria sedula,
 Regnum perpetuum, atque potentia,
uirtute solita, qui regit omnia,
      Sustentat pie condita.
   Amen.



DIE XXI. IN FESTIuITATE SANCTI MATTHAEI APOSTOLI ET EuANGELISTAE.



Ad uesperum.

Lauda. Gloria et honore. Sono. Fac mecum. Antiphona. Oculus Dei. fol. CLIX.

Lauda. In memoria eterna erit iustus Alleluia: P. Ab auditu malo non timebit Alleluia, alleluia. u\. beatus uir, qui timet Dominum: in mandatis eius  cupit nimis. P. Ab auditu. u\. Gloria, et honor. P. Ab auditu.



Hymnus.



   Preclarum Christi militem
uirtutum donis nobilem
Laudis concentus canere
Plebem  condecet.

   Mattheus namque iste est,
Quem clara uoce Dominus
Sese defluxa arcessens
De telonio rapuit.

   Cuique celsum apicem
Apostolatus tribuit;
Et clarum Euangelici
Deinde decus contulit.

    Qui solus axem feruidum
Adgressus, truces populos
Ardentiori spiritu
Flammauit igne celitus.

   Fugauit magos improbos,
Serpentium uirus expulit,
Armauit sacris monitis
Dicatos Christo populos.

   Castis edoctus regulis,
Plebem lucratus arduam,
Regalibusque atriis
uite fundit oracula.

   Qui multa post miracula
Et sancte uite premia
Hoc sacri predicaminis
 Cesus dicto occubuit.

   Nostrisque libens precibus
Adsit patronus optimus,
Et pio clemens animo
Celsum exoret Principem.

   Nobis adquirat gaudia
Presentis eui, ac super
Aduersa cuncta arceat,
Et, queque prosunt, tribuat.

   Deo Patri sit gloria,
[CCXCuI] Eiusque soli Filio,
Cum Spiritu Paraclito,
Regnans per omne seculum.
   Amen.

 Supplicatio. Oremus, mutato nomine, fol. CLXXXuII.

Capitula. Domine Iesu Christe, qui elegisti tua ex plebe Mattheum, qui Leui sumpsit cognomen, Apostolum et Euangelistam; itaque in uertice Ecclesie eum statuisti ex publicano a te, Christe, electum, primum in Iudea quidem euangelizare fecisti, et postmodum in Macedonia te predicans pastorum sic requiescit in montibus; annue precibus nostris, ut eius interuentu nos futuro liberes a tormento: ut uerbum tuum, quod ille gloriosus in mundo uocibus sparsit, nos sanctificatum in receptaculum nostri pectoris conseruemus; qui nos docuisti orare et dicere:

Pater noster. Liberati a malo. fol. 2.

Benedictio. Dominus iehsu Christus, qui ingenti  pietate Apostolum suum Mattheum Euangelistam ex publicano fecit mirificum, nos de aduersis faciat semper uictoriam promereri: R\. Amen. Et, qui illum exaltauit uocatione promptissima, ab omni nos mundane conuersationis dignetur eruere contagio: R\. Amen. Et, qui uoce predicationis et Apostolatus gratia illum ditauit in mundo, nos spiritualium gaudiorum munificet incremento. R\. Amen.

Per misericordiam.

Lauda. Diligam eum ex toto corde meo, dicit Dominus; P. Et erit sicut ros Isrel; germinabit sicut filium et florebit. Alleluia, alleluia. u\. Et erit tamquam lignum, quod plantatum est secus decursus aquarum, quod fructum suum dabit in tempore suo. P. Et erit sicut. u\. Gloria, et honor. P. Et erit.

 Oratio. Dona nobis, Domine, sapientiam, per quam et insipientie nostre ignauia auferatur, et beatitudinis gloria conferatur: ut, dum martyrem tuum Mattheum Apostolum et Euangelistam decoris stola circumdas, in nobis indumentum Baptismi, quod peccando polluimus, eodem intercedente, propitius abluas: et, cum sanctus ille Martyr tuus coronatur in uasis uirtutum, nos expiemur a contagio peccaminum. R\. Amen.

Per.



Ad Matutinum.

Antiphona. Labia. Psalmus L. Oratio. Exultent. folio CLXXX.

Antiphona 1. Coronam glorie ponam super caput eius, dicit Dominus; et induam illum stolam candidam:  P. Quia seruauit mandata mea, et propter nomen meum effusus est sanguis eius in terra. u\. Et ueritas mea et misericordia mea cum ipso: et in nomine meo exaltabitur cornu eius: P. Et propter. u\. Gloria, et honor. P. Et propter.

Oratio. Da nobis, ut hic supra.

Antiphona 2. Coronauit eum Dominus, et benedixit, et dilexit illum, P. Et supra multa munera constituet illum. u\. Qui ingreditur sine macula, et operatur iustitiam: qui loquitur ueritatem in corde suo. P. Et supra. u\. Gloria, et honor Patri. P. Et supra.

Oratio. Aeternum tue uirtutis nomen, omnipotens Deus, oramus: ut nos martyris tui Matthei Apostoli et Euangeliste, et omnium Sanctorum meritis socios,  fide pares, deuotione strenuos, passione consimiles; et in resurrectione felicium facias cequari. R\. Amen.

Antiphona 3. Certamen bonum certaui, cursum consummaui: P. De cetero reposita est mihi corona iustitie; u\. Quia custodiui uias Domini, nec impie gessi a Deo meo. P. De cetero. u\. Gloria, et honor. P. De cetero.

Oratio. Deus immense et gloriose, quem in passionibus Martyrum colimus, in Beatorum solemnitatibus ueneramur, atque in certaminibus uincentium conlaudamus; adesto precibus supplicantium interuentu martyris tui Matthei Apostoli et Euangeliste: ut, qui te pro admissis terribilem metuimus,  eius precibus exoratus in misericordia placitum inueniamus. R\. Amen.

Per misericordiam.

Responsorium. Ego sum lux. fol. CLuIII.

Oratio. Deus, cuius honor sanctitas est, quem diligere salus est, et amare perfectio; inlabere in cordibus nostris: da in omni Ecclesia tua martyris tui Matthei Apostoli et Euangeliste lucere uestigia; ut, te regente omnium gressus, ea nos uia perducat ad uitam, que Martyrem tuum extulit ad coronam. R\. Amen.



[CCXCuII] In Laudibus.

Ad Canticum. Antiphona. Tu solus Dominus, quia non est alius; neque iustus preter te, neque sanctus preter Deum nostrum.

 Canticum. Confirmatum est cor.

Ad Benedictus. Antiphona. Benedictio Domini. Canticum. Benedictus es. fol. 6.

Sono. Septies in die. Lauda. Laudate Dominum. fol. CLX. Psal. CXLuIII. Prophetia. Iustus si morte preoccupatus. fol. 53.



Hymnus.



   Solemne rutilat ac uenerabile
Nunc festum: Populi, pectora pandite:
Celesti Domino munera soluite,
      Et grates pie reddite.

   Electus Domini namque discipulus
Mattheus uocatus nimis et inclytus,
Colendus populis affuit omnibus:
      Clarete bene moribus.

    Hic Christi socius, factus Apostolus,
Dat sancta populis munera litteris;
Et clarus opere floruit etheris
      Ostendens bona meritis.

   Clarens officiis iste Deificus
uidetur regiis imperiis Deus
In mundo positus celsus hominibus;
      Ut uitam daret omnibus.

   Dum membra releuat hic puerilia:
Gubernans dicitur cuncta polifera:
Rex dare illi iubet illico munera
      Admirans sibi placita.

   Sed Sanctus negat hinc se fore mox Deum,
Seseque intonat omnino seruulum
 Creantis minimum plebis Apostolum
      Tenentem quoque seculum.

   Sed celum aspiciens terrena despicit,
Et celsa resonans infima respuit:
Temnens pestifera, magnifica appetit,
      Et Christo rata suggerit.

   Pudica cupiens optima predicat,
Et Christo Domino sic pie mancipat,
Quas illi famulas antea nouerat,
      Ac uota pia cumulat.

   Qui sacerdotio dum bene fungitur,
Mucrone gladii subito feritur,
Ac sanctis populis ethere iungitur,
      Et celo pius inditur.

   Hic talis, quesumus, Conditor inclyte,
 Adsistat miseris, ac sine crimine
Nos tibi societ etherea in sede,
      Qui cuncta regis inclyte.

   Nos eius meritis facito compares;
Nec non precantibus reddito celibes:
Ac celsis populis ethere pariles,
      Sanctorum quoque compotes.

   Te, Christe, celebrent omnia condita
Telluri imposita, maria, et abdita,
uel cuncta modulis et reboantia
      Per cuncta tibi secula.
      Amen.

Supplicatio. Oremus. Capitula. Domine Iesu Christe, qui. Lauda. Diligam eum. Benedictio. Dominus iehsu Christus, ut supra in uesperis precedentibus.



DIE XXIu. IN FESTO DECOLLATIONIS SANCTI IOANNIS BAPTISTAE.



Ad uesperum.

Lauda. Sperauit anima mea. fol. CLuI. Sono. Benedic, anima mea, Dominum. Antiphona. Bene nunciaui. fol. CLX. Lauda. Statuit Dominus supra petram pedes. Quere fol. CLuII.



Hymnus.



   Hic Ioannes mire natus
De senili uiscere
Ante iudicem prophetans,
Quam sit index editus,
Preiit, nascendo, Christum,
Preiit et mortuum.

    Hunc thori uino repletus
Sanguine iubet rui:
Quare stuprum cedit audax
Coniugalis criminis;
Sed sacram sumit coronam
Laureatus gloriam.

   Hic Dei precessit unum
Matre natum Filium,
Tempore quo subsequentem
Preco uerax preit,
Mortis et Precursor ipse
Morte primus concidit.

   Nuntiat Redemptionem,
Esse Christum seculis:
 Nuntiat uitale munus,
Esse Christum mortuis;
Quare Christum probra, dixit,
Posse mundi tollere.

   [CCXCuIII] Hunc rogemus abditorum
Corda mesta pectorum;
Ut scelus nostrum repellat,
Motus indulgentiam
Conferat, et dona uite
Cum perenni gaudio.

   Arceat iram superni,
Quam pauemus, Iudicis;
Prouocet Patris benignam,
Quam sitimus, gratiam;
Donet et cunctis beatam
 Possidere patriam.

   Laus tibi per omne tempus,
Trinitas indifferens;
Laus, honor, uirtusque summa,
Singularis gloria,
Que te Deum seculorum
Personet in secula.
   Amen.

Supplicatio. Oremus redemptorem, ut supra.

Capitula. Domine Iesu Christe, qui beatissimum Ioannem Baptistam tuum et martyrem, et tue natiuitatis et tue mortis precursorem dignatus es facere: ut fax luminis ueritatis lumine ardens, et stuprum uerbis coniugalis criminis prohibens, gladio interemptus te moriendo preiret, quem nascendo  in carne uisus fuerat precessisse: ut, quem nunciauerat uoce, predicaret et sanguine: dum pro eo, quem in deserto preconatur, in carcere decollatur; obtentu eius da in ore nostro tue dignationis oraculum: da etiam in opere iustitie fructuum utrorumque munere clariores effecti, sicut ille est pro ueritate et carcerem perpessus et gladium, ita nos in ueritate et carceres eternos euadamus et tartarum:

Pater noster. Liberati a malo. fol. 2.

Benedictio. Christus Dominus, qui beatissimum Ioannem mortis sue uoluit precursorem efficere, premium se dignetur uestris precibus demonstrare; R\. Amen. Et qui illum permisit pro ueritate decollari in carcere, ipse uos in ueritate sine fine conseruet:  R\. Amen. Ut sicut ille moriendo precursor factus est Dominice mortis, ita uos beate uiuendo sequaces sitis unici Redemptoris. R\. Amen.

Per misericordiam ipsius Dei nostri, etc.

Lauda. Diligam eum ex toto corde meo, dicit Dominus. P. Et erit sicut ros Isrel, germinabit sicut lilium, et florebit: Alleluia, alleluia. u\. Et erit tamquam lignum, quod plantatum est secus decursus aquarum, quod fructum suum dabit in tempore suo. P. Et erit sicut ros. u\. Gloria, et honor, Patri. P. Et erit sicut ros.

Oratio. Deus Dei Filius, qui cruce tua et salutem regibus donas, et humiles tuos ad uictoriam semper armas; tempera iam tandem miseriarum nostrarum erumnas: ac, ne gladio maligno nostre feriantur  ceruices, obtentu gloriosi precursoris tui Ioannis Baptiste gladio uerbi tui nos reddito efficaces. R\. Amen.

Per misericordiam tuam, Deus noster, etc.

Dominus sit semper. R\. Et cum.



Ad Matutinum.

Antiphona. Labia mea, Domine, aperies. Psalmus L. Oratio. Exultent, Domine, labia. Quere fol. CLXXX.

Antiphona. Deus, qui das salutem regibus: P. Libera me de gladio maligno, et de manu filiorum alienorum. u\. Eripe me Domine ab homine malo: a uiro iniquo libera me. P. Libera me. u\. Gloria, et honor Patri. P. Libera me.

 Oratio. Deus Dei Filius, qui in cruce tua. Quere supra in uesperis.

Antiphona. Educ, Domine, de carcere animam meam ad confitendum nomini tuo: P. Me expectant iusti, donec retribuas mihi. u\. Intende ad orationem meam: quia humiliatus sum nimis. P. Me expectant iusti. u\. Gloria, et honor. P. Me expectant.

Oratio. Educ, Domine, de carcere animas nostras; qui sputa pro nobis perpessus es et flagella: ut precibus iusti huius Ioannis Baptiste et martyris tui ex hoc mundo educti de carcere, triumphos Crucis tue debita post obitum nostrum tibi preconia cum Sanctis omnibus preconemur cum laude assidua. R\. Amen.

 Per misericordiam tuam, Deus noster.

Antiphona 3. In uita sua fecit mirabilia, et post mortem suam operatus est. P. Multa deiecit a se ignem terre; et in uerbo Domini exultauit. u\. Ecce sic benedicetur homo, qui timet Dominum. P. Multa deiecit. u\. Gloria, et honor. P. Multa deiecit.

[CCXCIX] Oratio. Pretiosa est, Domine, in conspectu tuo mors beatissimi Ioannis Baptiste, qui, dum petulantis Principis facinus arguit, iustitiam exequendo promeruit in carcere decollari: ut qui haberet uigorem in uerbo, non perferret pauorem ex gladio, cum sanguis eius meretricie saltationis compensatione taxatus eo tibi pretiosior esset, quo effundi pro iustitia meruisset. Concede ergo nobis, ut sanguis illius, qui pro ueritate effusus est, pro nobis  te in supplicatione adire non cesset: uoxque illa, que pro stupri crimine percussit adulterum regem, pro fidelium populorum indulgentia te exorare non cesset. R\. Amen.

Per misericordiam tuam.

R\. Cum essem clausus in uestibulum carceris, factus est sermo Domini ad me, dicens: Eruens liberabo te de gladio, P. Quia fiduciam habuiisti in me, ego saluabo te: u\. Liberabo te de manu pessimorum, et eruam te de manu fortium. P. Quia. u\. Gloria, et honor. P. Quia.

Oratio. Christe Dei Filius, quem Ioannes filium hominis, et nascendo precessit, et moriendo precucurrit; annue nobis precibus tanti uatis, ut iustitiam  pro qua ille meruit decollari in carcere, nos semper retentemus in opere: ut, sicut ille eam predicando pro ueritate est mortuus, ita nos eam seruando in ueritate uiuamus. R\. Amen.

Per misericordiam tuam.



In Laudibus.

Ad Canticum. Antiphona. Thronum glorie. Canticum. Confirmatum est cor meum. folio 55.

Oratio. Christe Dei Filius, de quo Ioannes, precursor natiuitatis tue et mortis existens, prophetie sue uaticinio testatus est, quod te crescere, et illum minui oporteret, cum et Dominus sublimatus sis Cruce, et famulus comminutus sit capite: da nobis, ut ea fide, qua tanta pietatis mysteria ueneramur, ea etiam, gaudia patrie celestis intremus. R\. Amen.

 Per misericordiam tuam

Ad Benedictus. Antiphona. Benedictio Domini. Canticum. Benedictus es Domine Deus patrum. Quere fol. 6.

Sono. Benedic anima mea Dominum. Lauda. Laudate Dominum. Psalmus CXLuIII. Prophetia. Iustus si morte. Require fol. 53.



Hymnus.



   Almi Prophete progenies pia,
Clarus Parente, nobilior Patre,
Quem matris aluus claudere nescius,
Ortus senili prodiit indice.

   Quem uirginalis regia gloria
Summi Tonantis nomine pigneris,
 Gestaret aule nobilis intimo
Claustro pudoris fertilis integro

   uox suscitauit missa puerporam,
Fouitque uatis gaudia paruuli:
Matres pro tanto munere pigneris,
Mutus locutus nomine filii est.

   Scribendus hic est, uocis ut audiat
Nostre canorem, diraque uincula
Dissoluat ore largo, prophetico,
uerborum habens litteram nominis.

   uox namque uerbi, uox Sapientie est:
Maior Prophetis, sed minor Angelis,
Qui preparauit corda fidelium,
Strauitque rectas iustitie uias.

   Assertor, qui non ope regia,
 Nec morte dura liquerat tramitem
ueri, ac actus: Non licet, ait, tibi
Uxorem habere Fratris adulteram.

   Hinc ira Regis, seuaque funera
Saltationis munere uendita:
Mensas Tyranni, et uirginis ebrios
Luxus repleuit sanguine sobrio.

   Hic uitricus dat dona uesanior,
Quam si uenenum pocula traderet:
Negare prestat, quam dare, uitrico
Odisse prestat; plus nocet et hic amor.

   Gloria Patri eterno Domino,
Gloria Christo regi perpetuo,
Qui dominatur cum Sancto Spiritu,
 Et regnum eius per omne seculum.
   Amen.

Supplicatio. Oremus Redemptorem, ut supra.

Capitula. Deus, qui beatissimum Ioannem multiplicium palmarum floribus coronasti: dedisti enim ei, ut esset Sanctus ante ortum, Propheta post ortum, Baptista in Iordane, Euangelista in solitudine, Martyr morte; da nobis supplicibus seruis tuis, ut sicut ille secutus est uestigia Unigeniti filii tui Domini Saluatoris, sic nos uias sequamur Dominici precursoris: Et, sicut illi donare [CCC] dignatus es, ut pro ueritate moreretur, sic nobis tribue, ut in ueritate uiuamus.

Pater noster. Liberati a malo. fol. 2.

Lauda. Diligam eum ex toto corde meo. folio CLuI.

 Benedictio. Christus Dominus, qui beatissimum. Quere in uesperis precedentibus.

In exeunte uespera omnia dicantur, ut in primis uesperis, exceptis Capitula et Benedictione.

Capitula. Educ, Domine, de carcere animas nostras; qui beatissimum Ioannem Herodiano gladio consecrasti: detur per eum nobis penitentie optio, qui penitudinis extitit predicator: conseruet in fide populos, qui arguit de infidelitate superbos: deferat ad te confessionem humilium, qui redargutor factus est contemptorum. Quique nuncius extitit uerbi, gratiam nobis preroget nunciati, cum ad te nunc proclamemus e terris.

Pater noster. Liberati a malo. fol. 2.

Benedictio. Beatissimus Ioannes Baptista, cuius  caput cruento regi hodie desectum inter pocula allatum est disco, sit pro uobis omnibus apud Deum intercessor; R\. Amen. Idem quoque, qui fraternum prohibens uiolare connubium, hodie in carcere peregit martyrium, suis uos precibus faciat incentiua superare libidinum: R\. Amen. Ut, sicut idem Domini precursor factus est mortis, ita uestris intercessor existat preuius pro delictis. R\. Amen.

Per misericordiam.



DIE XXIX. IN FESTO SANCTI MICHAELIS ARCHANGELI.



Ad uesperum.

Lauda. Laudauerunt te, Domine, omnes Angeli tui, et hymnum dixerunt, dum perficeres fabricam celi. Tuus est dies, et tua est nox: P. Tu fecisti  Solem et Lunam. u\. Tu confirmasti in uirtute tua mare: contribulasti capita draconum super aquas. P. Tu fecisti.

Dominus sit. R\. Et cum.

Sono. Alleluia. Iudicium datum est Sanctis P. In hora sacrificii uespertini. Alleluia, alleluia. u\. Ecce Michel unus principum priorum ueniet, ut sanctificentur multi. P. In hora sacrificii.

Dominus sit. R\. Et cum.

Antiphona. Thronus tuus Deus inestimabilis, et gloria incomprehensibilis: cui adstat omnis exercitus Angelorum cum tremore; P. Cuius adspectus arefacit abyssos, et indignatio facit tabescere montes. u\. Domine Deus noster, quam admirabile est  nomen tuum in uniuersa terra! P. Cuius adspectus. u\. Gloria, et honor. P. Cuius adspectus.

Dominus sit. R\. Et cum.

Lauda. Alleluia. Spiritus tuus bonus, Deus. P. Deducat nos in uiam rectam. Alleluia, alleluia. u\. Ad te Domine leuaui animam meam: Deus meus in te confido, non erubescam. P. Deducat nos. u\. Gloria, et honor Patri. P. Deducat nos.



Hymnus.



   O celorum alme Princeps
Michel potissime,
Summi Regis Christi summus
Portitorque rutilus,
Agius nuncupatus Michel,
Quis, ut Dominus?

    Tu polorum aule basis,
Tu thronorum ciuis es:
Dominationum arce tu
uirtutumque preminens;
Principatuum, Potestatum
Lux coruscans enites.

   Cherubim deinde sacro
Tu cluis ignichoro:
Seraphim deinde pollens
Cetu nixus Augusto:
Arcem uehens Legionum
Primus rite Senior.

   Tu quaterno seniorum
Ordine cursu uiges:
Tu bis duo senatorum
 Globo quarto flumen es:
Conditoris throno situs
Rite missus adstans

   Tu ter terno sacro uultus
Angelorum ordine,
Mille centies urbana
Legionum compage:
Iuge carmen Trinitatis
Concrepans ter Agie.

   Tu perennis Dei summi
[CCCI] uultum, pedesque tegis:
Inuicem tribusque illis
Innuens adspectibus
Urieli, Gabrieli,
Rapheli socius.

    Hincque flantes flauos flammis
Bis ternis uolatibus,
Scilicet tegentes summa
Ante mundi exordia:
Immane! peracto fine,
Cuique sunt nouissima.

   Tu creatus, Creatoris
Obsequens officio;
Humilem prelatus axem
Non linquis fastigio:
Ille dum refuga plectitur
Insolens in tartaro.

   Inde tibi summa uirtus
Pollet, uigor inclyte
 Tenebrosis dominari
Turbis demoniacis,
Iudicare censor suis
Zabulum cum angelis.

   Tu plebis Iudee salus,
Celo missus lator es,
Almo uati iubar ferens
Danieli oraculo:
Fortem, inquit, te bellare
Pro fideli populo.

   Inde nos quesumus, alme
Miles uictor inclyte:
Exhibe cunctis renatis
Nunc demum baptismate;
Que prestabas olim pie
 ueteri enigmati.

   Tu remoue tela lapsa,
Sontes iras demonum:
Pelle ulcus, arce morbum,
Aufer omne scandalum;
Pax, salus, fidesque feruens
Omnem tegat animum.

   Ecce cuncti conglobati
Reuoluto temporis
Anno, alleluia Aule tue
Dedicatum soluimus;
Sit ratum ut regi Christo
Tu faue, dum uiuimus.

   Prebe nobis mente cecis
Esse mundos corpore,
 Ne cadamus ceno molli
Saucii libidine;
Quo surgamus ad salutem,
Tu clementer subleua.

   Tempora faue tranquilla,
Auge pacis federa;
Ensis urbis nostre fines
Hostilis non dissecet:
Labes ullum, plage ullum,
Te duce, non trucident.

   Discat sexus, omnis etas
Cassa mundi linquere:
uerum Christi callem cliues
Discamus concurrere:
Quo queamus celi portam
 Transitum post petere.

   Ultimo die, cum ille
Resurgendo fulserit,
Non reorum sorte uincti
Mancipemur tartaro;
Sed urbano lucis loco
Deputemur libero.

   Duplex tunc honor, dum Sanctis
Digna merces redditur;
Non indignis mala nobis
Obligent, que gessimus;
Sed nutandi transferamur
Ex fide sideribus.

   Quo tibi precanti, alme
 Michel fortissime,
Hierusalem gloriose
Sint enixi carmine;
Ut immenso perfruamur
Rite lucis lumine.

   Laudem soli Trino fantes
Numini multimodam;
Spiritus, Patris, et Agni
Mox adepti dexteram,
Gaudeamus, exultemus
Affatim per secula
      Amen.

Supplicatio. Oremus Redemptorem, mutato nomine, fol. CLXXXuII.

Capitula. Domine Deus Pater omnipotens creator  omnium et conditor elementorum, qui Michelem tuum preferre dignatus es agminibus nunciorum, quorum exhibitio tuo obsequium dat imperio, nec tali umquam fatigantur officiorum nomine; sonat ex mysterio, et uirtus pollet ex merito; ut cum sint semper spiritus, dum tamen a te mittuntur, et ere corporati Angeli nuncupantur, ut omnium uisibus uisibiliter pareant; quorum incorporea manet substantia, et cum localiter circunscribantur, indefesse tamen Creatoris conspectu fruantur; concede nobis, quesumus, obtentu huius Archangeli et omnium Angelorum consequi ueniam delictorum: ut, qui in eorum honore [CCCII] tibi Deo nostro laudem depromimus, eterne beatitudinis etiam consequamur ueniam sempiternam.

 Pater noster. Liberati a malo. fol. 2.

Benedictio. Christus Dei Filius unici Patris unicum uerbum, cui seruiunt militie Angelorum, gloriari uos faciat de perfectione operum bonorum: R\. Amen. Et, qui Michelem Archangelum sublimem fecit honore, uos suo faciat flagrare ex amore: R\. Amen. Et, qui illum fideli populo censuit defensorem, uestrarum precum illum semper faciat promptiorem. R\. Amen

Per misericordiam ipsius.

Lauda. Dominus de celo parauit sedem suam Alleluia: P. Et regnum eius omnium dominabitur. Alleluia. P. Benedicite Dominum omnes Angeli eius. Alleluia, alleluia, alleluia. u\. Benedicite Angeli Domini Domino: benedicite celi Domino. P. Et regnum. u\.  Gloria, et honor Patri. P. Benedicite Dominum.

Oratio. O! Michel princeps exercitus Angelorum, ueni, quesumus, ad liberandas animas fidelium populorum: ut et iustitiam obtinendo in bonis semper fructificent, et iniusti ad penitentiam conuersi ueniam non desperent accipere. Sicque nos inuicem prouocemus in melius, ut premium consequi mereamur eternum. R\. Amen.

Per.

In nomine.



Ad Matutinum.

Antiphona. Da nobis letitiam salutaris. Psalmus L. Oratio. Redde nobis, Domine, letitiam. folio CLXIII.

Antiphona 1. uidi Angelum uolantem per medium celum, habentem Euangelium eternum, et dicentem:  P. Timete Dominum Deum nostrum, et date illi gloriam, et honorem, u\. Qui statis in domo Domini, in atriis domus Dei nostri. P. Timete Dominum. u\. Gloria, et honor. P. Timete Dominum.

Oratio. O! Michel princeps. Quere in uesperis precedentibus.

Antiphona 2. Ego iehsu mitto Angelum meum, testificari hominibus. P. Ecce uenio cito, et merces mea mecum est, sanare languores populi mei. u\. Audite hec omnes gentes: auribus percipite, qui habitatis orbem. P. Ecce uenio cito. u\. Gloria, et honor. P. Ecce uenio cito.

Oratio. Mitte nobis, Deus clemens, Michelem celestis militie principem, ut nos de manu inimicorum  nostrorum liberet, et tibi Domino Deo nostro illesos presentet; et ipsum semper in adiutorium habeamus, quem in tuo munere sublimatum agnoscimus: ut eius suffragio resistendo uitiis, floreamus uirtutibus, et deposito piaculorum elogio conscriptos nos in perpetuum liber uite eterne contineat. R\. Amen.

Per misericordiam tuam, Deus noster, etc.

Antiphona 3. Positi sunt throni, et antiquus dierum sedebit: uestitum eius sublime: P. Et thronus eius flamma ignis: millia millium seruiebant ei, et decies centena millia assistebant ei. u\. Omnes gentes plaudite manibus: iubilate Deo in uoce exultationis. P. Et thronus eius. u\. Gloria, et honor Patri. P. Et thronus.

Oratio. Domine Deus omnipotens, qui Angelos  tuos, spiritus facis; et ministros tuos, flammam ignis: accende in nobis, quesumus, ignem illum caritatis tue, quem sacri oris alloquio mittendum dignatus es polliceri: et sic in nos ardeat fide et opere; ut, desectis uitiis, polorum ciuibus faciat sociari. R\. Amen.

Per misericordiam.

R\. Dominus de Sina ueniet: descendet super montem Pharan, et apparebit ab oriente: solus ante illum uadit Angelorum exercitus, et cum eo sanctorum millia. P. Legem in dextera portans, ut accipiant omnes de doctrina ipsius: ipse thalamo suo, ut sponsus procedens, cuius benedictione omnis terra fructificat. u\. Exultauit ut gigas ad currendam uiam, a summo celo. P. Legem in dextera. u\. Gloria,  et honor Patri. P. Legem in dextera.

Oratio. Tuam, clementissime Pater, supplices exoramus clementiam, ut hodierna solemnia, que pro beatissimi Archangeli tui Michelis ueneratione suscepimus, ipse tibi commendes: et, sicut illi coronam sancte perfectionis tribuisti, ita nobis eius intercessione omnium delictorum ueniam et indulgentiam largiaris. R\. Amen.

Per misericordiam tuam.



[CCCIII] In Laudibus.

Ad Canticum. Antiphona. Apparuit de monte Pharam Dominus, et cum eo sanctorum millia.

Canticum. Dominus de Sina ueniet. Oratio. uenisse te Dominum. Quere fol. CLXuII.

Ad Benedictus. Antiphona. Benedicimus te, Domine,  qui sedes super Cherubim rex Isrel.

Canticum. Benedictus es Domine Deus, fol. 6.

Sono. In conspectu Angelorum psallam tibi, Domine Alleluia: u\. Adorabo ad templum sanctum tuum, et confitebor tibi, Domine. Alleluia.

Lauda. Laudate Dominum de celis Alleluia: laudate eum in excelsis Alleluia. Psalmus CXLuIII.


Lectio libri Danielis Prophete .

R\. Deo gratias.

In illis diebus: Anno tertio Cyri regis Persarum, uerbum reuelatum est Danieli cognomento Balthasar, et uerum uerbum, et fortitudo magna: intellexitque sermonem: intelligentia enim est opus in uisione. In diebus illis ego Daniel lugebam trium  hebdomadarum dies, panem desiderabilem non comedi, et caro et uinum non introierunt in os meum, sed nec unguento unctus sum; donec complerentur trium hebdomadarum dies. Die autem uicessima et quarta mensis primi, eram iuxta fluuium magnum, qui est Tigris. Et leuaui oculos meos, et uidi: et ecce uirum uestitum lineis, et renes eius accincti auro obrizo: et lumbi eius accincti colore opham, et corpus eius quasi crysolithus, et facies eius uelut species fulguris, et oculi eius ut lampas ardens: et brachia eius, et que erant deorsum usque ad pedes, quasi species eris candentis: et uox sermonum eius ut uox multitudinis. uidi autem ego Daniel solus uisionem: porro uiri, qui erant mecum, non uiderunt: sed terror nimius irruit super eos, et fugierunt  in abscondito. Ego autem relictus solus uidi uisionem grandem hanc: et non remansit in me fortitudo, sed et species mea immutata est in me, et emarcui, nec habui quicquam uirium. Et audiui uocem sermonum eius: et audiens iacebam consternatus super faciem meam, uultusque meus herebat terre. Et ecce manus tetigit me, et erexit me super genua mea, et super articulos manuum mearum. Et dixit ad me: Daniel uir desideriorum, intellige uerba mea, que loquor ad te, et sta in gradu tuo: nunc ergo missus sum ad te. Cumque dixisset mihi sermonem istum, steti tremens. Et ait ad me: Noli timere Daniel: quia ex die primo, quo posuisti cor tuum ad intelligendum ut te affligeres in conspectu Domini Dei tui, exaudita sunt uerba tua: et ego  ueni propter sermones tuos. Princeps autem regni Persarum restitit mihi uiginti et uno diebus: et ecce Michel unus de principibus primis uenit in adiutorium meum, et ego remansi ibi iuxta regem Persarum: ueni ut docerem te, que uentura sunt populo tuo in nouissimis diebus, quoniam adhuc uisione indiges. Cumque loqueretur mihi huiuscemodi uerbis, deieci uultum meum in terra, et tacui. Et ecce quasi similitudo filii hominis tetigit labia mea: et aperuit os meum, et locutus sum, et dixi ad eum qui stabat contra me: Domine mi, in uisione tua dissolute sunt compages mee, et nichil in me remansit uirium. Et quomodo potest seruus Domini mei loqui cum Domino meo? nichil in me remansit uirium, sed halitus meus intercluditur. Rursum ergo  tetigit me quasi uisio hominis, et confortauit me, et dixit: Noli timere uir desideriorum: pax tibi: confortare, et esto robustus. Cumque loqueretur mecum, conualui, et dixi: Loquere Domine mi, quia confortasti me. Et ait: Numquid scis quare uenerim ad te? et nunc reuertar ut prelier aduersus principem Persarum: cum enim egrederer, apparuit princeps Grecorum ueniens. uerumtamen annunciabo tibi quod expressum est in scriptura ueritatis: et nemo est adiutor meus in omnibus his, nisi Michel princeps uester . Ego autem ab anno primo Darii Medi stabam ut confortaretur et roboraretur. Et nunc ueritatem annucio tibi . In tempore autem illo consurget Michel princeps  magnus, qui stat pro filiis populi tui: et ueniet tempus quale numquam fuit ab eo quo gentes esse ceperunt usque ad tempus illud. Et in tempore illo saluabitur populus tuus, omnis qui inuentus fuerit in libro scriptus. Et multi de his qui dormierunt in terre puluere, euigilabunt: alii in uitam eternam; alii opprobrium ut uideant semper. Qui autem docti fuerint, fulgebunt quasi splendor firmamenti: et qui ad iustitiam [CCCIu] erudiunt multos, quasi stelle in perpetuas eternitates. Tu autem Daniel claude sermonem, et signa librum usque ad tempus statutum: pertransibunt plurimi, et multiplex erit scientia. Et uidi ego Daniel, et ecce quasi duo albi stabant, unus hinc super ripam fluminis, et alius inde ex altera ripa fluminis. Et dixi uiro, qui indutus  erat lineis, qui stabat super aquas fluminis: Usquequo finis horum mirabilium? Et audiui uirum, qui indutus erat lineis, qui stabat super aquas fluminis, cum leuasset dexteram et sinistram suam in celum, et iurasset per uiuentem in eternum, quia in tempus temporum, et dimidium temporis. Et cum completa fuerit dispersio manus populi, complebuntur uniuersa hec. Et ego audiui, et non intellexi. Et dixi: Domine mi, quid erit post hec? et ait: uade Daniel, usque ad tempus prefinitum. Eligentur, et dealbabuntur, et quasi ignis probabuntur multi: et impie agent impii, neque intelligent omnes impii, porro docti intelligent. Et a tempore cum ablatum fuerit iuge sacrificium, et posita fuerit abominatio in desolationem, dies mille ducenti nonaginta. Beatus,  qui expectat, et peruenit usque ad dies mille trecentos et triginta et quinque. Tu autem uade ad prefinitum: et requiesces, et stabis in sorte tua in fine dierum. R\. Amen.



Hymnus.



   Prompta cuncta Catholice
Plebs alumne glorie,
uota simul exhibete,
Et crimina pandite;
Ut cunctorum auctor clemens
Cunctis prestet prestita.

   Michel etenim ille
Sublimatus nomine,
Aule celi conspicuus
Amori, summi Dei
 Princeps Angelorum factus,
Celsusque uocabulo.

   Cuius nomen ex uirtute,
Et opus ex munere
Ab Omnipotentis manu
Obtinuit seruandum;
Ut in Deo glorietur
Cum sociis consortibus.

   Summus Domini est iste
Magnus factus nuncius,
Qui tetrum illum horrendum
Refugumque angelum,
Debellando precipitem
Demersit in erebo.

    Iste semper est protector,
Et defensor omnium:
Ut cunctotum postulata
Regi Deo offerat;
Et ab illo destinatam
Plebi prestet gratiam.

   Magna siquidem est ista
Dei festiuitas,
Huius almi Archangeli
Michelis Nuncii;
Quam nos celebrare oportet
Suscipereque deuote;

   Ut ex eius impetratu
Mereamur omnium
Obtinere apud Deum
 ueniam peccaminum:
Et beate uite regno
Perfrui post transitum.

   Laus tibi per omne tempus
Trinitas indifferens:
Una Patri, Filioque,
Inclyto Paraclito;
Cuius laus, et potestas
Per eterna secula.
   Amen.

Supplicatio. Oremus Redemptorem, ut supra.

Capitula. O lux luminis, splendor inenarrabilis, Christe Deus, sapientia, uirtus, et gloria Patris, qui in hoc mundo uisibus omnium apparuisti in carne sidus salutis, et debellato principe tenebrarum, ad  superos remeasti uerbum caro factum; prebe nobis supplicibus tuis in huius seculi obscuritate splendoris tui profusissimam claritatem: constitue nobis patronum uel defensorem summum Angelum Michelem, qui introitum nostrum, exitumque custodiat, et in dextere tue partem nos coronaturus admittas.

Pater noster. Liberati a malo. fol. 2.

Lauda. Dominus in celo.

Benedictio. Christus Dei Filius. Quere in uesperis precedentibus.



DIE XXX. IN FESTO SANCTI HIERONYMI PRESBYTERI.

Omnia dicantur unius Confessoris non Pontificis, CLXXIII, excepto



Hymno.



   Christus est uirtus, Patris sapientia
Cunctis, quos replet spirituali gratia.
[CCCu] Ut possint probe dirigere normulam,
Et proximorum inlustrare opaca:
Ut digne queant frui celestibus.

   Ipsius dono perflatus egregius
Olim hic uates nomine Hieronymus,
Omnibus notus doctrinarum fontibus,
Cunctos inrigans ex almis dogmatibus;
Ut sol resplendet in ortu ignicomus.

   Hic procul cuncta seculi negotia
Percalcans pede, uelut spurcissima
Indecorosa, respuitque secula
 Alens inopum egenaque uiscera,
Sibi eterna adquirens stipendia.

   Sic quoque uitam appetit monasticam,
Et sese ualde stringit a regula;
Parentes, domos, emittens, et patriam,
Bethlehem inuenit rura beatissima,
In qua peregit consummata opera.

   Dum esset feruens calensque ingenio,
Gentiliumque summo cum studio
Pro elegante lepore prosatico,
Opusculum animo reconderet,
Tali meretur corrigi oraculo.

   Nam ecce morbus inuadit corpusculum
Iamque reclinis dolore in lectulo
Ex more quippe funerum uulgarium
 Obsequiorum tantum ut spiritum
Redderet polo, et membra tumulo

   Reconderentur repente: sed concito
Alta penetrans ducitur in spiritu,
Sistitur nempe Principi ethereo,
Procul adstabant milliarum legio
Exercitantum illi absque numero:

   Mox tonans uerba feriendo conquerit:
Christique seruum mox ut esse comperit,
Non ita uerbis, ut testatur, asserit:
Cordis thesaurum iudicando aperit,
Tullianumque ueraciter protulit.

   uerbera iubet per membra inducere:
Corpori densa flagella ingerere:
 Propere lingua ululato gemere
Cepit testari: Si umquam hunc legere
Ausus fuero, te negaui, Domine.

   Tunc Angelorum adstantium millia
Supplici prece flexa orant genua;
Ut illi queque donaretur uenia:
Sicque reuersus dissecata corpora
Cunctis ostendit, ut gesta ueracia

   Hoc probarentur; non falsa somnifera,
De quibus sepe inludimur improba:
Sicque correctus a Diuina gloria
Ambit precelsa celeste Deifica;
Nec sibi affectat ultra mundialia.

   Tanto doctrine fulget ex hinc lumine:
Tanto corusco iubar pollet, floride
Instructu ut suo rutilet insplendide
 Plebs Christi, que est redempta sanguine,
Ipsius dono refice nos Agie.

   Tu noster splendor, tu nobisque destina,
Per te clarescit ubique Ecclesia:
Tu preliator in fide catholica,
Aries ingens fortis es in dogmata
Hereticorum destruens maceriam.

   Te inuidorum insequitur actio,
Te criminatorum stultorum factio,
Tibique cedit falsa commentatio,
Minime ualens lubrica intentio,
Friuola, quia reuertitur in nichilo.

   Tibi resistens probatur hereticus,
Moxque reiectus leputatur inscius:
 Annuens tibi quisquis hic Catholicus
Noscitur fore confestim in actibus
Idoneus, probus, doctrinisque profluus.

   Tutare plebem hanc sanctis suffragiis,
Corda perlustra ex celicis donis,
Et solidata in pacis dogmatibus
Floreant uerbo: fecundi in fructibus
Adsistant cunctis in supernis sedibus.

   Presta tu, Pater Deus clementissime,
Unus cum Prole simul cum Sancto
Spiritu; qui cuncta gubernas imperio
Iugiter, semper, per eui spatium,
Per infinita seculorum secula.
      Amen.



FESTA OCTOBRIS, DIE I. IN SANCTORUM uERISSIMI, MAXIMAE ET IULIAE.


Omnia dicantur ut in Communi plurimorum Martyrum, excepto Hymno, qui est iste: Iucundum nobis nunc diem. fol. CIu.



DIE XuIII. IN FESTO SANCTI LUCAE EuANGELISTAE



Ad uesperum.

Lauda. Confessionem et decorem. Sono. Confitebor tibi. Lauda. Confitebor. Quere folio CLXIX.



Hymnus.



   En Euangeliste adest
Festum Luce, Domine,
[CCCuI] Quem a seculo sublimasti,
 Pauli nam Apostoli
Medicus sistit celestis
Spiritui uel corpori.

   Hic dies canendus dignus
Musicis sic placidis,
Quem debemus celebrare
Intimis fortissimis;
Ut a Christo eruamur
Pessimis periculis:

   Iste uirgo extitisse
Iunctus nam celibibus
Sine crimine seruiuit
Domino in omnibus:
Sic a Deo diadema
Accipit felicius.

    Sancto Spiritu instigante
In Achaie partibus
Euangelium descripsit
Plebibus fidelibus,
Quod didicit a Paulo
uel Missum optimis in manibus.

   Posteaquam namque exarauit
Actus Apostolicos;
Nam in ciuitate Rome
Ad docendos populos
Per quem et perfecit almos
Placidos Catholicos.

   Hic ciuis Antiochenus
Lucas arte medicus;
 Rursus et alumnus Doctor
Gregis; nam sermonibus
Atris dedit sospitatem
Membris et spiritibus.

   Septemdenis annis uixit,
Bis duo in arida,
Sancto Spirituque plenus
Obiit et in Bithynia,
Post impleta Christi iussa
Possidet celestia.

   Unde te precamur, Christe
Auctor fidelissime;
Ut per eius impetratum
Careamus crimine;
Et per illum te fruamur
 Firma beatitudine.

   Sit per eius interuentum
uera infidelium fides,
Fideique firma ueritas
Credentium polleat,
Nihil mali arbitrantes
In suorum cordibus.

   Sit terre sue pax,
Moribus temperies;
Duplicentur agri messes
Centum quoque septies;
Sit Catholicis defunctis
Sempiterna gloria.
      Amen.

Supplicatio. Oremus, mutato nomine. folio CLXXXuII.

 Capitula. Beatum satis, Domine, Confessorem tuum Lucam Euangelistam esse fecisti: qui in toto corde suo tibi confessus in concilio Iustorum et congregatione probatur esse conspicuus: Da ergo nobis meritis eius; ut confessione simplici oris mundati a crimine, Sanctorum mereamur et congregationi celesti interesse.

Pater noster. Liberati a malo. fol. 2.

Benedictio. Dominus iehsu Christus, qui est confessorum remuneratio, confessoris sui Luce Euangeliste suffragio uos sancte confessionis munificet dono. R\. Amen. Detque uobis se confitendi uotum, qui eidem confessionis contulit premium; R\. Amen. Ut tanti confessoris sui Luce Euangeliste ueraciter imitando exemplum, ad celeste mereamur peruenire  promissum. R\. Amen.

Per.

Lauda. Germinabunt. fol. CLXX.

Oratio. Deus, qui confessorem tuum Lucam Euangelistam in secula seculorum gaudere et exultare fecisti; ut tibi soli sine fine psallens laudi deferat hymnum, cuius ex confessione meruit obtinere electorum consortium: te deuotis cordibus poscimus, ut meritis eius uita nostra refloreat, et a malis actibus emendata nitescat: ut, qui iam merentur pro criminibus penam, pro confessione et cultu fidei Christiane futuram mereantur peruenire ad gloriam. R\. Amen.

Per.



Ad Matutinum


Antiphona. Labia mea. Psalmus L. Oratio. Laudet te, Domine. fol. CLXX. Antiphona Caro mea. fol. CLXX. Oratio. Deus, qui confessorem, hic supra.

Antiphona 2. Facies tua tamquam aqua munda illuminabitur; P. uultus autem tuus sicut lucifer orietur a meridiana parte: germinabit tibi uita u\. Per diem Sol non uret te: neque Luna per noctem. P. uultus. u\. Gloria, et honor. P. uultus.

[CCCuII] Oratio. Deus Dei Filius, quem Lucas Euangelista Antistes toto corde confessus, nomen tuum honorificando perductus est ad coronam; da in ore nostro confessionem, que expurget a crimine: ut, quicquid in tue laudis honore depromimus, in lucro prodesse eterni muneris sentiamus.  R\. Amen.

Per.

Antiphona 3. Custodisti corpus meum ab omni pollutione. P. Odor tuus, Domine, concupiscentias in me excitauit eternas. u\. Notas mihi fecisti uias uite, adimplebis me letitia cum uultu tuo: delectationes in dextera tua usque in finem. P. Odor tuus. u\. Gloria, et honor. P. Odor tuus.

Oratio. Deus, qui beatissimi Luce Euangeliste confessionem acceptans, ita omnia uerba oris eius plenissima exaudisti, ut participem efficeres regni tui, quo in conspectu Angelorum psalleret tibi; accipe nunc per eum confessionis nostre uotum, qui illum perduxisti ad premium: et, qui illum confessorem uoluisti esse beatum, nos post lapsus, quibus  in hoc mundo decidimus, ad eternam coronandos pertrahas Patriam. R\. Amen.

Per.

Responsorium. Iste homo. fol. CLXXuI.

Oratio. Mirabilis in Sanctis tuis Domine uirtutum, exaudi supplices tuos; et peccatoribus nobis beatissimi confessoris tui Luce Euangeliste patrocinia largire, et caritatis perpetue ubertatem attribue: Illeque coronam uirtutis ut meruit; et nos eius suffragiis, te donante, ueniam criminum et pacem perpetue caritatis consequi mereamur. R\. Amen.

Per.



In Laudibus.

Ad Canticum. Antiphona. Confitebor tibi. Canticum.  Confitebor. Ad Benedictus. Antiphona. Benedictio. Canticum. Benedictus es. Sono. In conspectu. Lauda. Laudate. Psalmus CXLuIII. Prophetia. Hec dicit Dominus. fol. CLXXII. Hymnus. En Euangeliste adest. Supplicatio. Oremus. In uesperis precedentibus.

Capitula. Deus, quem fidelium lingue confitendo conlaudant, et confessorum deuotio copiose exaltat; prebe nobis obtentu confessoris tui Luce Euangeliste obtinere que poscimus, et euadere que timemus: Deus enim noster es tu, et confitebimur tibi; te quoque Deum in nostris cordibus exaltemus deuoti. Fac nos ergo tibi indesinenter et opere simul et uerbo herere, qui nos fecisti ueritatem fidei Christiane cognoscere:

Pater noster. Liberati a malo. fol. 2

 Lauda. Germinabunt. Benedictio. Dominus iehsu Christus. In uesperis precedentibus.



DIE XIX. IN FESTO SANCTORUM FAUSTI, IANUARII ET MARTIALIS, MARTYRUM.



Ad uesperum.

Lauda. Exortum. Fol. CLXII.

Sono. Dum succenderetur fornax, preparati sunt Ananias, Azarias, et Misel ad comburendum: et ingressi in ignem sic satiabantur ardore flamme: Angelus enim Dei stetit in medio, uento roris flante: intelligite, arguite. u\. Tunc pueri letantes canebant: P. Deus omnipotens terribilis metuendus in seculum. Amen. Alleluia. u\. Tres pueri iussu regis in fornacem missi sunt: non uerentes flammas ignis  tamquam ex uno ore canebant: P. Deus omnipotens.

Dominus sit. R\. Et cum.

Antiphona. Ut aurum igni probati sunt sancti, P. Et quasi hostia holocausti, accepti sunt in conspectu Dei sui. u\. Iusti uero hereditate possidebunt terram: et inhabitabunt in seculum seculi super eam. P. Et quasi. u\. Gloria, et honor. P. Et quasi.

Dominus sit. R\. Et cum.

Lauda. Columnam ignis ducem habuerunt itineris Alleluia, P. Per quam ostendit Deus lucem eis Alleluia, alleluia. u\. Misit uerbum suum, [CCCuIII] et sanauit eos: et eripuit eos de interitu eorum. P. Per quam. u\. Gloria, et honor. P. Per quam.



Hymnus.



   Gaudet caterua nobilis
Dei repleta gratia:
Trium sanctorum Martyrum
Preclara est solemnitas.

   Templum Beata Trinitas
Perenne condidit sibi;
Ex quo nouum depromitur
Dulcissimumque canticum.

   Hi tres uiri concorditer
Ad passionem ueniunt:
In Trinitatis nomine
Hostem uicerunt pessimum.

   Faustus benignus primus est,
Affatur: Huius temporis
 Condigna non est passio
Fratres, futuram ad gloriam.

   Beatus Ianuarius,
Aperta, inquit, anua
Est nobis, iam gaudio
Celo fruamur optimo.

   En Martialis peruehit
Ascensus almis omnibus
Sanctis Dei ad gloriam
Gaudet letus consortio.

   Tunc Martialis orsus est:
Propter eternam gloriam
Debemus temnere idola,
Et Iudicis seuitiam.

   Mox Preses cepit fremere.
 Dentes, nares, auricule
Labra, sed supercilia
Sanctis iussit abscindere.

   Inquiunt almi Martyres:
Iudex inique et pessime,
Seruos Dei cur afficis?
Cur falsos deos suscipis?

   Furore tunc Tyrannus
Accensus; inquit: Mittite
In igne istos; monita
Qui nostra audent temnere.

   Iudex inique et pessime,
Seruos Dei cur afficis?
Cur uana profanus colis
Deosque falsos suscipis?

    Intrant beati Martyres
Leti caminum; concinunt
Hymnum Deo, et canticum
Nouum piis concentibus.

   Abiecta carnis sarcina,
Mittunt in Astris spiritum:
Christum uident, quem diligunt.
Sancti Dei cum Angelis.

   Orate, Sancti, ad Deum;
Repellat cito ut mala,
Et conferat nobis bona,
Donetque pacem congruam.

   Precamur, almi Martyres,
Per Unum et Trinum Deum;
Dirum ut iugum ocius,
 Quod sustinemus, auferat.

   Clemens Deus propitius
Solatium uiuentibus,
Et mortuis fidelibus
Loca amena conferat.

   Presta, Pater piissime,
Patrique compar Unice,
Cum Spiritu Paraclito
Regnans per omne seculum.
   Amen.

Supplicatio. Oremus, mutatis nominibus, fol. CLXXXuII.

Capitula. Christe Dei Filius Sanctorum gloria et uera Martyrum beatitudo remuneratioque sempiterna;  fidelium tuorum alacriter ad memoriam Martyrum tuorum concurrentium suscipe uota, a pressuris releua; et a totius uite incommodis atque erumnis, quibus plebs tua affligitur, benignus suspende flagella. Et, qui olim tribus in camino positis mediator existens, ne comburerentur, uisibilem extinxisti flammam; nunc interuenientibus Sanctis tuis exurentium nos extingue incendia. Faustus precibus suis faueat miseris et oppressis: Ianuarius ducator egregius aperiat nobis ianuam uie celestis: Martialis obtineat meritis, quicquid plebs alumna mente deuota sibi fieri exoptat pro delictis: ut utrorumque saluati suffragio, et presenti careamus erumna, et post, celibes effecti, eternam perducamur ad patriam.

 Pater noster. Liberati a malo. fol. 2.

Benedictio. Trinitatis alme ineffabile mysterium arceat a uobis inlate cladis dispendium. R\. Amen. Faustus ardentia uota uestra in conspectu Domini deferat, uestrisque desideriis sit optimus suffragator. R\. Amen. Ianuarius holocausti uestri suscipiat libamina, et suis precibus ab omni criminum uos abstergat labe: R\. Amen. Martialis quoque uestra suspiria Spiritui commendet, et medelam, quam ab eo exposcitis, quantocius [CCCIX] impetret. R\. Amen.

Per misericordiam.

Lauda. Gaudium sempiternum. fol. CLXuIII.

Oratio. Letifica, Domine, populum tuum in hac celebritate beatissimorum Fausti, Ianuarii et Martialis:  ut, qui de nostris peccatis contristamur, corum orationibus consolemur. R\. Amen.

Per.



Ad Matutinum.

Antiphona. Da nobis. Psalmus L. Oratio. Redde nobis. Quere fol. CLXIII. Antiphona 1. Sanctis tuis, Domine. folio CLXuI.

Oratio. Magna est, Domine, Sanctis tuis lux; dum te in nocte huius seculi ignem ardentem columnam habere merentur, qua et illuminantur quid faciant, et adiuuantur, ut intellecta perficiant. Presta ergo nobis obtentu Martyrum tuorum; ut in luminis tui ducatu tenebrosum seculi iter agentes, ad ethereas mansiones perueniamus felices. R\. Amen.

Per.

 Antiphona 2. Quanta malignatus. fol. CLXuI. Oratio. Letifica, Domine, ut supra in uesperis. Antiphona 3. Sancti tui. fol. CLXuI.

Oratio. Domine Iesu Christe, cuius potentia Sancti Martyres tui rotantem ignis impetum extinxerunt, et iustitiam operati sunt: peccatoribus nobis fauorem tue pietatis imperti: ut per fidem, qua Sancti uicerunt regna, peccatores celestem mereamur obtinere coronam. R\. Amen.

Per.

Responsorium. Hec dicit Dominus. folio CLXXXIX.

Oratio. Domine Iesu Christe, qui Sanctos tuos in medio ignis flamme coronandos adsumis, quos uiriliter per te certantes martyrium peregisse cognoscis;  erue uitam nostram a camino facinorum, et uisita nos conlationibus gratiarum; ut cum his tribus Martyribus mereamur habere in celestibus partem, quibus non passione sed fide dignoscimur consortes existere. R\. Amen.

Per.

Antiphona. Anania, Azaria, et Misel, serui Dei excelsi, P. Magnus est Dominus, qui de igne liberauit uos. u\. Confitemini Domino, et inuocate nomen eius: annunciate inter gentes opera eius. P. Magnus. u\. Gloria, et honor. P. Magnus.

Oratio. Anania, Azaria, et Misel, tres illi pueri Babylonico igne probati magnam spem istis, Domine, Martyribus prebuerunt, quibus exemplum prebuit eorum ueneranda uictoria. Illis quidem ignis aufugit,  ne morerentur; in istis admissus est, ut coronarentur: dum et in illis ne dum tempore passionis apto penalis ignis non potuit corpora sacrata contingere; et in istis, tempore accepto, quo Christo moriente uia paradisi aperta consisteret, adplicita igni tunc corpora extingueret, quando iam Beatis aperta paradisi ianua esset. Benedicimus ergo te Deum, qui et illos liberasti a flammis: qui et pro liberandis illis ignes adspargis; et pro adsumendis istis ignes admittis. Da ergo nobis utrorumque exemplis atque suffragiis, ut sic liberemur a uitiorum carnalium igne; ut ignis eloquiorum tuorum concremati dulcedine ad te mereamur peruenire in pace. R\. Amen.

Per.

Antiphona. Tres pueri. fol. CC.

 Oratio. Ecce, ad instar trium illorum Puerorum, hi quoque Martyres tui in igne seculi positi, et in camino pro tuo nomine constituti simili te, Domine, deuotionis more conlaudant; et illi quidem, timentes te Dominum, canticum tibi concinunt glorie, qui erueras eos de medio ardentis flamme: hi uero, non ut ab igne non contingantur, concinentes laudis offerunt preces; sed ut ad te per ignis supplicia coronentur, hymnum tibi deferunt conscientie libertate: Da ergo nobis, ut cursum uite nostre in pace ducentes, et ab ardoribus libidinum liberi, et a futuris mereamur suppliciis liberari. R\. Amen.

Per.

Antiphona. Ignem. fol. CCI.

Oratio. Ignis, qui Sanctis tuis, Domine, a persequentibus  non solum minatus sed et preparatus est ad comburendum, mirabile illis adtulit uincendi compendium: dum ipsa acceleratio pene citatim eos dirigit ad consummationem uictorie; et per hoc, quod cito flammis adusti sunt, per hoc quantocius gradum corone scandere promerentur: Quesumus ergo, ut meritis Martyrum tuorum futurus ille ignis impio um cruciatibus preparatus in nullo nos adtingere audeat, sed [CCCX] Deitatis tue ex illo potentia liberati sceptrum mereamur celestis percipere regni. R\. Amen.

Per misericordiam.

Responsorium. Probasti nos, Deus. folio CCII.

Oratio. Deus, qui probatione solita pietatis probari sanctos tuos uoluisti Faustum, Ianuarium, Martialem  in terris: nec plus eos tentari permitteres, quam, quod in eis donum tolerantie adesse conlatum tuo munere, perspicis; erue nos ab omni tentatione, ne nostram possit obruere mentem: ut placito tibi famulatu fideliter seruientes, sic nos tentari permittas, ut tentatio ipsa non nos in confusione erroris, sed ualenter in amplexum adstringat ueritatis. R\. Amen.

Per misericordiam.



In Laudibus.

Ad Canticum. Antiphona. Diligentes te, Domine. Canticum. Qui sponte obtulistis. fol. CLXIII. Ad Benedictus. Antiphona. Tres pueri iussu regis. folio CCIII. Canticum. Benedictus es Domine. Sono. Dum  succenderetur. Quere in uesperis precedentibus. Lauda. Laudate Dominum. Psalmus CXLuIII. Prophetia. Passi sunt. fol. CCIII. Hymnus. Mysticum melos persoluat. folio. CIu. Supplicatio. Oremus, ut supra.

Capitula. Deus lumen eternum, lucerna inextinguibilis, et lux ueritatis, qui beatissimos martyres tuos Faustum, Ianuarium, Martialem ita inradiare dignatus es, ut seuientium impiorum minas nullomodo formidarent; sed ad te unum et uerum Deum, qui eos ante secula predestinare dignatus es, potius properarent: Concede nobis indignis et peccatoribus famulis tuis; ut, quorum festa alacres ouantesque ueneramur, eorum consortium consequi mereamur.

Pater noster. Liberati a malo. fol. 2.

Lauda. Columnam ignis. fol. CXCIX. Benedictio, ut  supra in uesperis.

In exeunte uespera omnia dicantur, ut in primis uesperis, exceptis Capitula, Benedictione et Lauda.

Capitula. Deus, qui ad supplementum legis et Prophetarum unicum tuum Dominum nostrum Iesum Christum in huius seculi uespera destinare dignatus es, ut ambulantibus in tenebris et in umbra mortis tue lucis eterne iter ostenderet, et perpetue mortis tenebras aperiret; presta nobis, ut in hac festiuitate sanctorum tuorum Fausti, Ianuarii et Martialis, ita eorum intercessu gressus nostri firmi permaneant, ut a tuis semitis non recedant.

Pater noster. Liberati a malo. fol. 2.

Benedictio. Obtentu martyrum suorum Fausti, Ianuarii et Martialis, benedictio Domini uos comitetur  in terris, que illos prouehit ad celos: R\. Amen. Trinitas sancta, que in illis fuit usque in finem, uobiscum permaneat in eternum; R\. Amen. Ut, sicut illi per iustitiam certati sunt usque ad mortem, ita uos eorum sequendo uestigia liberi properetis ad celestia regna. R\. Amen.

Per misericordiam.

Lauda. Gaudium sempiternum. fol. CLXuIII. Oratio. Letifica, Domine, ut in primis uesperis.



DIE XXI. IN FESTIuITATE SANCTORUM COSMAE ET DAMIANI MARTYRUM.



Ad uesperum.

Lauda. Exortum est. Sono. Iustorum anime. fol.  CLXII.

Antiphona. Dabo sanctis meis regnum in Hierusalem: lignum enim uite in odorem unguenti: P. Et non laborabunt; neque fatigabuntur. u\. Qui confidunt in Domino, sicut mons Sion: non commouebuntur in eternum, qui habitant in Hierusalem. P. Et non. u\. Gloria, et honor. P. Et non.

Lauda. Respexit eos. fol. CLXu.



Hymnus.



   Plebs Deo dicata, pollens
Et caterua multiplex,
Cetus, et conuentus omnis,
Temtus orbis ambitu
[CCCXI] Sanguinis quos mundat unda.
Singularis uictime.

    Aurium claros meatus,
Et profunda pectoris,
Cordis intima, simulque
Mentis alta pandite:
Res pia narratur: omnes
Huc uenite prepetes.

   En noua processione
Prosilit miraculum,
Dum medelle substat ordo
Plenus omni munere;
Nam uigent Cosmas, et alter
Damianus inclyti.

   Ore, tactu, posse iussu,
Cum medendi gratia,
Igne ferri, igne uerbi
 Cuncta siccant morbida:
Arte libri, arte celi
Tota curant languida.

   Quicquid illis esse substat
Ad salutem, proficit:
Una uirtus format ipsa:
Queque sunt uitalia,
Dum uiget totum, quod ore,
Quod manu determinant.

   Ossa, nerui, uel medulla,
Sanguis, artus, uiscera,
Spiritus, et omne pectus
Anxiosum tediis:
Tot a Sanctis ferre plenam
Sic medellam postulant;

    Ut ruat Demon, et horror,
Languor, ulcus decidat,
Gratia culpam sequatur,
Et scelus clementia:
Sit malis omnino finis
Et bonis eternitas.

   Laus tibi per omne tempus,
Trinitas indifferens,
Laus, honor, uirtusque summa,
Singularis gloria,
Que Deum te seculorum
Permanet in secula.
   Amen.

Supplicatio. Oremus, mutato nomine, folio CLXXXuII.

 Capitula. Deus medicina languentium, sanitas infirmorum, curator corporum, sanator prouidus animarum, qui beatissimos uiros Cosmam et Damianum gemina medendi arte fecisti esse industrios: quo et uerbo et opere humanis languoribus subuenirent: qui curatores et animarum et corporum eodem genere medendi gemino extitissent: dum et signis utraque curant, et in utrorumque artificio manuum mirabiles extant: dum et mundiali arte corporibus, et celesti medentur medicamine animabus: Te quesumus, te rogamus; ut eisdem patrocinantibus, uulneribus nostris prouidam medendi curam impertias; internas externasque passiones remoueas: quo sanatis cordibus atque corporibus, dum in hac peregrinatione beneplacitam tibi persoluimus seruitutem,  consummate salutis mereamur peruenire ad requiem.

Pater noster. Liberati a malo. fol. 2.

Benedictio. Christus Dominus, qui sanctos suos Cosmam et Damianum gloriosa medendi arte fecit esse conspicuos, a cunctis uos languoribus efficiat alienos; R\. Amen. Et, quos uoluit infirmitatibus curationes impendere, per eorum preces sanitatum preroget ubertatem; R\. Amen. Ut eorum curatione atque suffragio latens patensque in uobis peccatorum languor effugiat, quibus a Deo curandi potestas concessa est manifesta. R\. Amen.

Per.

Lauda. Gaudium sempiternum. fol. CLXuIII.

Oratio. Deus, qui sanctis tuis Cosme et Damiano  geminas contulisti ante mortem coronas, dando illis et in medendi arte affectum et uictoriam per supplicium: te rogamus et petimus, ut anime atque corpori nostro horum interuentu salutem impertias; et uita nostra incentiuorum careat morbo; et desideriorum concrescat spiritualibus documentis. R\. Amen.

Per misericordiam.



Ad Matutinum.

Antiphona. Da nobis letitiam. Psalmus L.

Oratio. Redde nobis. fol. CLXIII. Antiphona 1. Palme fuerunt. fol. CLXuIII.

Oratio. Mirabilem te in sanctis tuis Cosma et Damiano Dominum Deum uirtutum plurimum deprecamur: ut des nobis ad aduersa expellenda uirtutem,  qui Sanctis tuis tribuisti ad promerenda celestia dignitatem: fortitudinem quoque plebi tue, quesumus, ut iisdem suffragantibus largiaris, quos tue amicitie sociare ingen ta bonitate dignaris. R\. Amen.

Per misericordiam.

Antiphona 2. Iusti, quorum opera multa [CCCXII] reposita, P. Apud te, Domine, ex propriis operibus mercedem recipiunt. u\. Iusti uero hereditate possidebunt terram, et inhabitabunt in seculum seculi super eam. P. Apud te. u\. Gloria, et honor. P. Apud te.

Oratio. Deus sanator noster et medicus sempiterne, qui Cosmam et Damianum inconcussos fide, insuperabiles in uirtute fecisti, ut per suscepta uulnera uulneribus mederentur humanis, qui ante passionem ex  terreno medicamine salutis operarii essent in populis; hos, quesumus, nostris infirmitatibus et custodes et medicos deputa: per hos sanentur infirma: per eos adquiratur anime medicina. R\. Amen.

Antiphona 3. Sanctorum ossa germinabunt de loco suo, et nomina eorum, sicut lilia munda, floruerunt. u\. O Domine, saluos nos fac: o Domine, bona prospera. P. Et nomina eorum. u\ Gloria, et honor. P. Et nomina.

Oratio. Deus, qui, ut supra in uesperis.

R\. Sancti, qui per fidem uicerunt regna, operati sunt iustitiam, adepti sunt repromissiones, extinxerunt impetum ignis, fugauerunt aciem gladii: P. Fortes facti sunt in bello: u\. Obdurauerunt ora  leonum, conualuerunt de infirmitate. P. Fortes. u\. Gloria, et honor. P. Fortes.

Oratio. Deus, in cuius conspectu facta est commemoratio martyrum tuorum Cosme et Damiani: qui pro te neruis cesi, marinis fluctibus dediti, flammis iniecti, equuleo impositi, Cruci affixi, et inuicti per passionem triumphatores extiterunt per mortem: te uotis supplicibus imploramus, ut in hoc die passionis eorum sit populo fideli spiritualis letitia, et gaudia tribuantur eterna. R\. Amen.



In Laudibus.

Ad Canticum. Antiphona. Omnes Sancti. Canticum. Dominus de Sina. fol. CLXuI. Ad Benedictus. Antiphona. Sancti et humiles. Canticum. Benedictus es, Domine. Sono. uia iustorum. Lauda. Laudate Dominum.  fol. CLXuII. Psalmus CXLuIII.


Lectio libri Esaie Prophete .

R\. Deo gratias.

Hec dicit Dominus: uos omnes sancti Dei uocabimini: et ministri Domini Dei nostri, dicetur uobis: Fortitudinem gentium comedetis, et in gloria eorum superbietis. Pro confusione uestra duplici et robore laudabunt partem eorum: propter hoc in terra sua duplicia possidebunt, letitia sempiterna erit eis. Quia ego Dominus diligens iudicium, et odio habens rapinam in holocaustum: et dabo opus eorum in ueritate, et fedus perpetuum feriam cum eis. Et scietur in gentibus semen eorum, et germen eorum in medio populorum: omnes, qui uiderint eos, cognoscent illos, quia isti sunt semen, cui benedixit  Dominus. R\. Amen.

Hymnus. Plebs Deo. Supplicatio. Oremus Redemptorem. Capitula. Deus medicina. Lauda. Gaudium. Benedictio. Christus Dominus, qui. In primis uesperis.



DIE XXIII. IN FESTO SANCTORUM SERuANDI ET GERMANI.



Ad uesperum.

Lauda. Exortum est. fol. CLXII. Sono. Gaudete, iusti. fol. CLXu.

Antiphona. Magnum odorem dederunt Sancti: flores apparuerunt in terra nostra. P. Letata est Hierusalem, et exultauerunt ciuitates Iude. u\. Domine, in lumine uultus tui ambulabunt, et in nomine tuo exultabunt tota die, et in tua iustitia exaltabuntur.  P. Letata est. u\. Gloria, et honor Patri. P. Letata est.

Dominus sit semper. R\. Et cum.

Antiphona. Beati, et multo honore digni, quorum portio Deus est, P. Quibus a principio preparatum est regnum; P. Horumque anime in manu Dei sunt. u\. Clamauerunt iusti, et Dominus exaudiuit eos: et ex omnibus tribulationibus eorum liberauit eos. P. Horumque. u\. Gloria, et honor. P. Horumque.

Dominus sit semper. R\. Et cum.

Lauda. Sanctis preparatum est ab Altissimo [CCCXIII] regnum: ipse pascit eos. P. Et dedit eis montem germinantem rosas et lilia. Alleluia, alleluia, alleluia. u\. Qui confidunt in Domino, sicut mons  Sion: non commouebitur in eternum, qui habitat in Hierusalem. P. Et dedit. u\. Gloria, et honor. P. Et dedit eis.



Hymnus.



   Christus uerus rex Sanctorum,
Et sacrator martyrum,
Tu es ueritas et uia,
uitaque credentium;
Tu optantibus das uotum
Et Beatis brabium

   Tibi laudum uota pandit
Cuncta chors fidelium;
Qui Seruando et Germano
Robur mox eximium
Concessisti, ut uincerent
 Dimicando Zabulum.

   Preses namque mundialis
Ire ad Aram precipit:
Idolis litare uanis,
Fortes Christi milites;
Noxiumque hostiarum
Immolari sanguine.

   Illi penas expectabant
Christi amore interriti:
Dulce tunc illis cremari,
Dulce ferrum perpeti,
ualidisque offerenda
Corpora suppliciis.

   Nos Christum nempe fatentes
Execramus idola;
 Et celestem adorantes
Temnimus terrestria:
Absit, ut ritu prophano
Inclinemus corpora.

   Hec loquentes obruuntur
Mille penis Martyres:
Nexibus manus utrasque
Flexus inuoluit rigor:
Et calybs adtrita colla
Duris ambit circulis.

   Nobilis per uulnus amplum
Porta iustis panditur;
Quosque Christus candidatis
Adgregat cohortibus:
Miscet choris Angelorum,
 Et coronat premiis.

   State nunc, hymniste cuncti
uoce, uotis, munere;
Atque in laudem Sanctorum
uox cunctorum insonet:
Hic dies et festa nobis,
Sit sacratum gaudium.

   Gloria Deo parenti
In excelsis resonet:
Gloriam canamus Christo,
Atque Sancto Spiritui;
Cui laus et potestas
Per eterna secula.
      Amen.

 Supplicatio. Oremus, ut supra.

Capitula. In hac tuorum martyrum Seruandi et Germani, Christe Deus, passionis die letantes, ueniam de nostris dare flagitamus offensis; poscentes, ut, qui eorum gladii animaduersione non terruisti constantiam, nostra eisdem interuenientibus et abluas crimina, et suscipias postulata.

Pater noster. Liberati a malo. fol. 2.

Benedictio. Seruandi prece Christus Dominus in sui uos nominis timore conseruet, et Germani obtentu germinare uos faciat semine multiplicato iustitie; R\. Amen. Horum quoque instrumento floreatis pariter et suffragiis, qui diuisi corpore indiuisa fruuntur presentia ueritatis; R\. Amen. Ut ad instar eorum amabiliter uestris diuinum suscipiatis ceruicibus  iugum, sicut illi suo pro Domino meruerunt suscipere gladium R\. Amen.

Per.

Lauda. Accipite iocunditatem glorie uestre, Alleluia, P. Gratias agentes Deo, qui uos ad celestia regna uocauit. Alleluia, alleluia, alleluia. u\. uenite filii, audite me: timorem Domini docebo uos. P. Gratias agentes. u\. Gloria, et honor. P. Gratias.

Oratio. Deus, qui sanctis tuis Seruando et Germano tantam gratiam in passione dedisti, ut insigniter apertum fidei uincerent hostem, qui primum spiritualiter in se bella sui corporis deuicissent; prebe nobis auxilium de tua pietate firmissimum, quo muniti atque precincti et rebellantem spiritui carnem ualeamus compescere, et nos ipsos intrepidos  studeamus bellis spiritualibus preparare. R\. Amen.

Per misericordiam tuam.

Ad Matutinum. Antiphona. Da nobis. Psalmus L. Oratio. Redde nobis. fol. CLXIII.

Antiphona. Sancti tui, Domine, mirabile consecuti sunt iter, deseruientes preceptis tuis, ut inuenirentur inlesi in aqua ualida. [CCCXIu] P. Terra apparuit arida, et in mari rubro uia sine impedimento. u\. Confiteantur Domino misericordie eius: et mirabilia eius filiis hominum. P. Terra. u\. Gloria, et honor. P. Terra.

Oratio. Deus, qui sanctis tuis Seruando, ut supra.

Antiphona. Dedit eis Dominus potentiam regni aduersus eos, qui persequebantur illos; P. Et fuit illis  in uelamento diei, et in luce stellarum tota nocte: u\. Misit uerbum suum, et sanauit eos: et eripuit eos de interitu eorum. P. Et fuit. u\. Gloria, et honor Patri. P. Et fuit.

Oratio. Dei Filius Christe, qui melius contritione cordis, quam munerum oblatione placaris; respice, Deus, ad preces seruorum tuorum, ut in hac die, quo predicti Martyres pro te uibrantis gladii mucrone desecti sunt, utrobique a te congrua remedia nobis flagitantibus largiantur. R\. Amen.

Antiphona. uenite ad me, omnes Sancti mei, dicit Dominus: uindemiate fructum laborum uestrorum germen iustitie; P. Cuius odor est magnus, sicut odor liliorum et rosarum in tempore suo. u\. uenite  filii, audite me: timorem Domini docebo uos. P. Cuius. u\. Gloria et honor. P. Cuius.

Oratio. Deus, in cuius conspectu facta est commemoratio; qui martyrum tuorum corpora unius glorie remuneratione indiuise feruentia diuisis in regionibus locans, et Seruandum Gaditano situi donas, et Germanum Emeritensium ciuibus commodas; presta nobis, gratie tue luce inluminati, corporaliter diuisi, unitatem retentemus dulcedinis, et collecti in unum redundemus munere caritatis. R\. Amen.

Per.

R\. Sancti iter fecerunt per deserta, que non inhabitabantur: in locis secretis fixerunt castra: de inimicis se uindicauerunt. P. Sitierunt, et inuocauerunt  te: et data est illis aqua de petra altissima. u\. Panem celi dedit eis: panem Angelorum manducauerunt. P. Sitierunt. u\. Gloria, et honor. P. Sitierunt.



In Laudibus.

Ad Canticum. Antiphona. Qui propria uoluntate. Canticum. Qui sponte obtulistis. fol. CLXIII.

Ad Benedictus. Antiphona. Iusti, et sacerdotes, sancti et humiles corde, benedicite Dominum.

Canticum. Benedictus es.

Sono. uia iustorum. Lauda. Laudate. Psalmus CXLuIII.


Lectio libri Sapientie Salomonis .

R\. Deo gratias.

Sancti iter fecerunt per deserta, que non habitantur,  et in locis secretis fixerunt castra. Steterunt contra hostes, et de inimicis se uindicauerunt. Sitierunt: et inuocauerunt te, et data est illis aqua de petra altissima, et requies sitis de lapide duro. Et reddidit iustis mercedem laborum suorum, et deduxit illos in uia mirabili, et fuit illis in uelamento diei et in luce stellarum tota nocte: transtulit illos mare rubrum, et transtulit illos per aquam nimiam. Inimicos illorum dimersit in mare, ex altitudine inferorum eduxit illos. Ideo iusti tulerunt spolia impiorum, et decantauerunt, Domine, nomen sanctum tuum, et uictricem manum tuam laudauerunt pariter. R\. Amen.

Hymnus. Christus uerus rex Sanctorum. Supplicatio.  Oremus Redemptorem. Capitula. In hac tuorum. Lauda. Accipite. Benedictio. Seruandi prece. In uesperis precedentibus.



DIE XXuII. IN FESTO SANCTORUM uINCENTII, SABINAE, ET CHRYSTETAE MARTYRUM.

Omnia dicantur plurimorum Martyrum sex capparum, fol. CLXII. excepto



Hymno.



   Huc uos gratifice, plebs pia conuocat
uirtutum Dominus, testium atria
Conferte dapibus uota calentia,
      Celorum locet in intima.

   Iuncti Martyribus iungite gaudia;
uincentii teneat munera uox pia:
 Sabina recinat celica littera,
      Chrystetes bona ethera.

   Hi mundi misera, lucra per ardua,
Spernunt hominum uafra dolentia:
[CCCXu] Cedunt punicea colla per omnia,
      Rex Christe, tibi laureantia.

   Simplex ac Trinitas te Deus unitas
Rogamus, precibus horum ut audias,
Que ipsi petimus: corda calentia,
      Immense bone, proroga.

   Sit Trina Deitas, ac tibi gloria,
Qui unus retinens omnia, iudicas
Large continua perpetim secula:
      Sed ultra bene prosperans.
         Amen.



DIE XXuIII. IN FESTO APOSTOLORUM SIMONIS ET IUDAE.



Ad uesperum.

Lauda. Exortum est in tenebris. Sono. Alleluia. In omnem terram. Quere fol. CLXXuII.



Hymnus.



   Itote populi, psallite prepetes:
Iudas cum socio Simone celibes
In festa uadant cetibus inclytis,
Iam cunctis tribuunt gaudia seruulis.

   uox ecce resonat principis ephebi;
uouentes illico reddite, seruuli,
uota, que Domino promittis; inclyti
Ut uestrum accipiant munus Apostoli.

   Dignum nunc precibus promere canticum,
 Dignumque Superum stringere Principem,
Det suis populis nunc pie gratiam,
Det post etheream consequi Patriam.

   Ac, nexu scelerum iam sibi tradito,
Adesse ualeant Principi celico:
Ac, dempto crimine tramite peruio,
Afflati maneant rite Paraclito

   Sic Iudas populus instruat, et Simon
Sub Christo placido currat in tramite,
Seruare monita legibus indita;
Suprema ut ualeant consequi premia.

   Sit trino Domino gloria unico
Patri cum Genito, siue Paraclito;
Qui solus Dominus Trinus et Unus est,
 Seculorum ualide secula continens.
      Amen.

Supplicatio. Oremus Redemptorem mundi, ut in aliis.

Capitula. Deus Sanctorum gloria, et copiosus misericordia; exaudi supplicem tibi plebem per Sanctorum te suffragia postulantem: rege nos per alternas temporum uices, et dispares dierum ac noctium successiones pari protectione custodi: ut adiuti sanctorum tuorum Simonis et Iude Apostolorum precibus, qui diem hunc per misericordiam prosperum duximus; noctem quoque hanc placitam tibi animarum et corporum puritate ducamus.

Pater noster. Et ne nos. Liberati a malo. fol. 2.

Benedictio. Sanctorum suorum Simonis et Iude  Apostolorum uos Dominus muniat patrocinio, et expiet a peccato: R\. Amen. Illorum uos efficiat suffragatione felices, quorum nunc estis solemnitatibus obsequentes: R\. Amen. Quo cum illis pariter mereamini ingredi celum, quorum nunc in terra celebratis triumphum. R\. Amen.

Per misericordiam.

Lauda. uos estis uasa sancta Domino auro fulgente Alleluia; P. Quia sponte obtulistis Domino Deo animas uestras. Alleluia, alleluia, alleluia. u\. Audi populus meus, et testificabor tibi: Isrel, si me audieris. P. Quia sponte. u\. Gloria, et honor. P. Quia.

Oratio. Deus, qui sanctis Apostolis tuis Simoni et Iude durum martyrii gradum scandere et uelle  tribuis, et posse concedis; , exaudi nos famulos tuos, et tu nobis da feruende deuotionis initium, et tribue bone consummationis effectum. R\. Amen.

Per misericordiam tuam.



Ad Matutinum.

Antiphona. Da nobis. Psalmus L. Oratio. Redde nobis. Quere fol. CLXIII.

Antiphona. Honorati sunt amici tui, Deus: ualde confortatus est principatus eorum. P. Dinumerabo eos, et super arenam multiplicabuntur. u\. Ecce tu, Domine, cognouisti omnia nouissima et antiqua: tu formasti me, et posuisti super me manum tuam. P. Dinumerabo. u\. Gloria, et honor Patri. P. Dinumerabo.

 Oratio. Deus, sub cuius altare sanctorum Apostolorum Simonis et Iude anime placide requiescunt, et stolam caritatis accipiunt; nos quoque famulos tuos in commilitonum numero fidelis promissor adiunge: ut uita saltim nostra perueniat ad misericordiam; si mors non prouenerit ad coronam. R\. Amen.

Per misericordiam.

[CCCXuI] Antiphona. Isti sunt amici tui, Domine, qui tradiderunt corpora sua in mortem: P. Ne seruirent idolis, neque adorarent deos alienos. u\. Domine, in lumine uultus tui ambulabunt, et in nomine tuo exultabunt tota die: et in tua iustitia exaltabuntur. P. Ne seruirent. u\. Gloria, et honor. P. Ne  seruirent.

Oratio. Deus qui sanctis, ut supra. Antiphona 3. uiriliter certati. fol. CCLuI.

Oratio. Sanctorum omnium decus, et gloria, Deus, quibus et certantibus premium condonasti, et ut uincerent fortitudinem prestitisti: quesumus sanctam clementiam tuam, ut nos humiles famulos tuos ab omnibus malis ereptos, eorum uestigiis facias sociatos. R\. Amen.

Per misericordiam.

Responsorium. Hi ostenderunt cerimonias. fol. CCLuI.



In Laudibus.

Ad Canticum. Antiphona. Qui propria. Canticum. Qui sponte. fol. CLXIII. Ad Benedictus. Antiphona.  Iusti, et sacerdoptes. Canticum. Benedictus es Domine. Sono. Alleluia. In omnem terram. folio CLXXuIII. Lauda. Laudate Dominum. Psalmus CXLuIII. Prophetia. Multam gloriam. fol. CCXXuI. Hymnus. Itote populi. Supplicatio. Oremus Redemptorem. Quere in uesperis precedentibus.

Capitula. Hi sunt, Domine, ueridici Patroni, qui suscipientes securi sententiam, currunt letantes ad palmam, festinant hilares ad coronam: per quorum intercessionem tu, Domine Deus omnipotens, quemadmodum martyres et Apostolos tuos Simonem et Iudam a diaboli uersutia liberos prestitisti; ita nos indignos famulos tuos eorum facias misericordiam adipisci.

Pater noster. Liberati a malo. fol. 2.

 Lauda. uos estis. fol. CLXXuIII. Benedictio. Sanctorum suorum, ut supra in uesperis precedentibus.

In exeunte uespera omnia dicantur, ut in primis uesperis, exceptis Capitula et Benedictione.

Capitula. Domine Iesu Christe, qui conuenientibus nobis in honorem sanctorum tuorum Apostolorum et martyrum Simonis et Iude, propitius adesse dignaris; fac nos eorum doctrine sequaces: fac amabiles, et docibiles: ut ab eis nos inueniamur indemnes, quos fidei scimus egregios ductatores. Habeat cum illis spes nostra glorie premium, qui postquam magistri doctrina fulserunt, meruerunt obtinere martyrio. Fulgeat Ecclesia illorum doctrina, quorum in illa habeatur predicatio gloriosa. Adsint miseris nobis in omnibus adiutores, qui Ecclesie  mirabiles extiterunt doctores. Erigant lapsos ad penitentiam, qui eximii facti sunt per doctrinam. Impetrent peccatoribus scelerum ueniam, qui doctrinis fundauerunt Ecclesiam: ut, qui illorum uictoriis excitati, eorum solemnia celebramus; eorum meritis a criminibus absoluti, ad te post transitum ueniamus.

Pater noster. Liberati a malo. fol. 2.

Benedictio. Christus Dei Patris Unigenitus Filius, qui sanctis Apostolis suis Simoni, et Iude potestatem dedit demonibus imperandi, gratia uos protegere, et munire dignetur Spiritus Sancti. R\. Amen. Et qui illis dedit; ut, contemptis diuitiis, temporalem appeterent paupertatem, de presenti et temporali uita feliciter uos duci iubeat ad beatam: R\. Amen.  Ut, qui pro illius amore Sanctorum suorum memoriam recolitis, coram illo post, cum eisdem in celestibus gaudeatis, R\. Amen. Cum eodem Domino nostro Iesu Christo, qui cum Patre, et Spiritu Sancto regit omnia in secula seculorum. R\. Amen.

Per misericordiam.



DIE XXX. IN FESTIuITATE SANCTI MARCELLI MARTYRIS.

Omnia dicantur unius Martyris, excepto



Hymno.



   Martyris festum rutilat, beati
Ecce Marcelli: Populi uenite,
Carminis Deo resonemus Hymnum
      uoce sub una.

    [CCCXuII] Mores doces ciues, populos sequaces,
Indui Christum, fugere caduca,
Spiritus probra studio domare
      Tempore toto.

   Abnuit pompas, refugit honores;
Atque dum miles haberetur atrox,
Cominus cessit manibus habita
      Regia iussa.

   Arripit mentis gladium, dicato
Munere pollens, Domini Tonantis
Terrea tranat celeri uolatu
      Omnia uincens.

   Rite compunctus animum perarmat,
Spiritu doctus superat profanum
Iudicem; uerbis placidus cruorem
       Fundere gliscens.

   Rectus ab hinc famulus Tonantis,
Mentis insistit precibus uigore:
Nouit et uota Dominus, et reddit
      Mente potenti.

   Celsos honores et opes fugaces
Spernit, effulgens animi nitore;
uotaque Christo celebrans, retentat
      Pectore grates.

   Celica mente, religione mallens
Fieri ciuem, dicat hic se totum
Aethere Tonanti, iugiter manenti
      Omne per euum.

   Ecce, qui iussus patriam tueri,
Arma proiecit, Domini se seruum
 Gliscit eterni, resonans dicata
      Carmina Christo.

   Exinde exclamat rabidus tyrannus:
Iste Marcellus, mea qui precepta
Temnit, et arma putat abneganda,
      Morti ne detur?

   Leta Marcelli famuli Beati
Inde uox cepit resonare Christum;
Et bene truci ueniat ut ipsi
      Presidi poscit.

   Laus enim non est, queriturque uerbis,
Martyr resonat merito cruoris,
Sermo nil potest, animus rependat
      Munera laudis.

    Licet hic sensus maneat acutus,
Mentis et uigor habeatur omnis;
Quod tamen Sanctis datur in futuro
      Tempore munus!

   Loqui nec ullus ualet unquam homo
Carne uestitus fragili, beandus
Claustra cum carnis liquerit, resurgens
      Iudice Christo.

   uocibus ergo placidis rogamus
Te, Deus, omnes, humilique mente,
Dones defunctis requiem misertus,
      Gaudia uiuis.

   Ut sine culpa famuli, Beati
Festa Marcelli celebremus, una
Teque laudemus pariter per euum
       Dulcibus Hymnis.

   Sic tue plebi ueniam canenti
Proroga; ut nostra scelera dimittas
Testis, et prece reseres Marcelli
      Abdita celi.

   Sit honor una Pater alme semper,
Et tibi Christo, pariterque dona
Cuncta qui cingis, Deus unus extans
      Secla seclorum.
   Amen.

In Dominico Kalendarum Nouembrium. Quere in Dominicali, fol. 429.

Officium ieiuniorum Kalendarum Nouembrium obseruatur tribus diebus ante Festum Sancti Martini. Quere in fine Dominicalis, fol. 441.



FESTA NOuEMBRIS. DIE XI. IN FESTO SANCTI MARTINI EPISCOPI.



Ad uesperum.

Lauda. Confessionem et decorem. Sono. Confitebor tibi. Antiphona. Confitebor tibi Domine in toto. fol. CLXIX. Lauda. Confitebor Domino. fol. CLXXIII.



Hymnus.



   Martine Confessor Dei
ualens uigore spiritus,
Carnis fatiscens artubus
Mortis future prescius:

   Qui pace Christi affluens,
In unitate Spiritus,
 Diuisa membra Ecclesie
Pacis reformas unice:

   Quem uita fert probabilem,
Quem mors cruenta non tedet,
Cum callidi uersutiam
In mortis hora derogas.

   Hec plebs, fide promptissima,
Tui diei gaudia
uotis colit fidelibus;
Adesto mitis omnibus.

   Per te quies sit temporum,
uite detur solatium;
Pacis redundet commodum,
[CCCXuIII] Sedetur omne scandalum.

    Ut caritate Spiritus
Sic affluamus inuicem,
Quo corde cum suspiriis
Christum sequamur intimis.

   Deo Patri sit gloria,
Eiusque soli Filio,
Cum Spiritu Paraclito
Regnans per omne seculum.
   Amen.

Supplicatio. Oremus Redemptorem, mutato nomine, fol. CLXXXuII.

Capitula. Beatus est, Domine, Martinus ille tuus confessor mirificus, qui cogitando de paupere, ultimam peruenire meruit ad mercedem: et ideo in die mala saluatus, quia a te, Domine, adiutus. Da ergo  nobis eius suffragiis, ut nuditatem nostram aspicientes ad tui tegminis umbraculum conuolemus: et ita uestiamur dono uirtutum, ut participes eius fieri, cuius nunc festum incolimus, mereamur.

Pater noster. Liberati a malo. fol. 2.

Benedictio. Christus Dominus, qui beatissimum Martinum confessionis decorauit honore, illam in uobis confessionem adtribuat, qua extinguat peccata. R\. Amen. Et qui per eum inopiam satiauit egentium, ipse per illum remuneranda uota suscipiat populorum; R\. Amen. Ut eodem intercedente munerentur uota fidelium, quo largiente debilitas refecta est egenorum. R\. Amen.

Per misericordiam.

Lauda. Germinabunt ossa. fol. CLXX.

 Oratio. Tota die, Domine, iustus tuus miseretur et commodat: qui toto huius mortalis uite curriculo temporalia donat, ut eterna recipiat; Semen eius super nos in benedictione fructificet; ut meritorum eius partem habentes, premiorum quoque illius mereamur esse participes. R\. Amen

Per misericordiam.



Ad Matutinum.

Antiphona. Labia mea, Domine. Psalm. L. Oratio. Laudet te, Domine, lingua nostra. fol. CLXI. Antiphona. Caro mea requiescet. fol. CLXX.

Oratio. Iucundus satis est Domine, homo, qui te Christe inspirante miseretur et commodat: quod Martinum confessorem tuum implesse mirabiliter credimus: dum gemine eleemosyne officiosus, et  corpora dono, et corda pascit eloquio: Unde flebiles te quesumus et rogamus, ut utroque dono in hac uita muniti, ad te quandoque perueniamus ad transitum coronandi. R\. Amen.

Per misericordiam.

Antiphona. Facies tua tamquam. fol. CLXuI.

Oratio. Illius, Domine, iustitia manet in seculum seculi, cuius misericordia in pauperum se consolatione diffuderit; fac nos ergo confessoris tui Martini imitatores existere: ut primum miseratores nostri effecti, dignas nobis eleemosynas prerogantes, et nobis a male gestis parcamus, et in proximis bona, que possumus, impendamus. R\. Amen.

Per misericordiam.

 Antiphona. Custodisti corpus meum. folio CLXXI.

Oratio. Iesu, Deus noster et Domine, qui inlustrem meritis Martinum confessorem atque pontificem ita fecisti sapientiam custodire, ut in gloria mereretur, et iocunditate consistere; da nobis uere sapientie intellectum, et sancte operationis studium: ut pauperibus erogantes substantiam, facinorum euadamus uindictam. R\. Amen.

Per misericordiam.

Responsorium. Ecce, Domine, in toto. fol. CLXXI.

Oratio. Ecce, Domine, in toto corde suo te solum confessor tuus Martinus confitetur et credit; dum conceptum amorem tue fidei confitendo narrat, et mirabilia tua deuoto ore pronunciat. Letari ergo et exultare nos fac in te et iugiter et euidenter: ut in  te habeamus post discrimina requiem, in quo ille post confessionem meruit inuenire mercedem. R\. Amen.

Per misericordiam.



In Laudibus.

Ad Canticum. Antiphona. Confitebor tibi Domine. Canticum. Confitebor tibi Domine rex. fol. CLXXI.

Oratio. Fac nos, Domine, intentis cordibus die ac nocte in legis tue meditatione uersari: ut meditantes eloquia tua intento cordis studio, fructum tibi reportemus in tempore [CCCXIX] opportuno: quo beatissimi Martini Confessoris tui adiuti suffragiis, celum, quod ille mercatus est meritis, nos facias intrare tue gratie donis. R\. Amen.

Per misericordiam.

 Ad Benedictus. Antiphona. Benedictio Domine. Canticum. Benedictus es, Domine.

Sono. In conspectu Angelorum psallam. Lauda. Alleluia. Confessio eius super. Psalmus. CXLuIII. Prophetia. Hec dicit Dominus: Canticum. Ecce seruus meus. fol. CLXI. Hymnus. Martine Confessor Dei. Supplicatio. Oremus Redemptorem. Quere in uesperis precedentibus.

Capitula. Adspirat ecce, Domine, dies illa multiplici gaudiorum decore uestita, quam beatissimi Confessoris tui Martini Episcopi inlustrat Excessio: in qua dum prescius future mortis, celum letus uellet intrare, obsistentem sibi diabolum mira uerborum potentia uisus est terruisse; unde tuam proni quesumus pietatem; ut obtentu eius aduersarius  idem a nobis semper effugiat, qualiter nec uiuentes nos in quocumque supplantet, nec morientes quolibet modo contaminet.

Pater noster. Liberati a malo. fol. 2.

Lauda. Germinabunt ossa tua. fol. CLXX.

Benedictio. Christus Dominus, ut supra in uesperis precedentibus.



DIE XII. IN FESTO SANCTI AEMILIANI ABBATIS ET CONFESSORIS.

Omnia dicantur unius Confessoris, folio CLXXIII, excepto quod sequitur.



Hymnus.



   O magne rerum Christe Rector inclyte!
Parent Olympi perpetim cui sidera;
 Et uota festis annuis fauentia
Largire nobis casta, prebe et sobria,
Placare que possint tuam clementiam.

   Plebs ecce cuncta debitum recursibus
Soluit dierum, prona corde et corpore;
Confisa mente deprecans suffragium;
Ut singulorum ponderata questibus,
Sustollat alma pectora indulgentia.

   Letum rependit carminum concentibus
Cantum, sonoro pangit ore, et faucibus
Tua potenter, supplicans, ut dextera
Probrosa tollens, acta nostra corrigas,
Sis et malorum fautor intus flentium.

   Semper petentes impetrare possumus
Nostri medelam morbi, expiatos moribus;
 Si nos benignus, et pius respexeris,
Qui tanta tantis contulisti seruulis,
Ut nichil Patrono isto desit gratie.

   Culpas gementes pandimus miserrimi,
Non obsequelam perdituri credimus;
Cum copiosa pascitur potentia
Regis; et adstat Supplicator optimus,
Qui flectere iram poteratque noxiam.

   Ne quod beatis sentiat cohortibus,
Hostis duellis pullulare casibus:
Ne uas caducum germinaret odia,
Fraudem, dolumue permoueri machinis,
Flamma pudicis conflagrare liliis.

   Hec mente fixa clara dum reuoluimus,
Libet dicatum predicare seruulum;
Tuum ministrum, Christe Iesu, uernulum;
Et festa mixtis gaudiis cum pangimus,
Sequatur in die tota te laudatio.

   Tu sacra templa, tu Pater, celestia
Habes sacrata, tu Deus per secula
Regno potiris, et regis presentia
In Sancta Sanctis cerneris mirabilis,
Regnansque solus mira factis exeris.

   Hinc obsecramus expiari munere,
Redire prorsus ut signas; iam perditos
Celi receptes, collocesque in Regia:
Qui das, resurgant ut perempta corpora,
Concede, corda ut conualescant gratia.

   Nostrum reatum confitentes prodimus,
Frenatos ictus occidat sententia,
 Que rodit atram dira conscientiam:
Rogare donat, cum uoluntas prospera
Tua patentem prodit os ac ianuam.

   Momenta nulla transuolant in tempora,
Que non sint turpi sordidata crimine:
Succedat ante, quesumus, contagia,
Sit digna nostris pessimis purgatio,
Quam reddat ultrix penam factis debitam.

   uidemus orbos restitutos lumine,
Claudosque plantis exilire tumidis;
Consumpta tabe membra conualescere;
Mortis sopore pressa demum surgere
Letos deinde conuenire sospites;

   Tortos repelli, et fugari demonas
 Tormentis penis eiulantes Tartari:
Adire et celum uersipellis angeli,
[CCCXX] Suo latenter confodique uulnere,
Suisque telis sauciatum conteri.

   Ut Conditoris hec patent miracula,
Sic claudicantes mentis egritudine:
Serpens repulsus deserat nequissimus;
Sic nigra corda nubilo socordie
Fulgore suo promicent clarissima.

   Hec nempe uirtus Christus est tutissima,
Aemilianum que tulit per ardua
uite trophea, que coronat premio:
Nostris ut esset seculis sectabilis;
Foretque fortis aduocatus infimis.

   Hymnite mecum consonante carmine,
 Narrate cuncta, predicate, et psallite
Regi perenni, cuius hec sunt omnia,
Nostri clamoris et resultent cantica,
Polique templa resonent concentibus.

   Offerte Summo gloriam et Sublimi,
Offerte honorem Trinitati maximum,
Offerte grates seculorum Principi,
Offerte psalmum uocibus, uel actibus,
Offerte laudem sempiterna in secula.
      Amen.



DIE XuII. IN FESTO SANCTI ACISCLI, ET COMITUM EIUS.



Ad uesperum.

Lauda. Exortum est in tenebris. Sono. Alleluia. Iusti in perpetuo uiuent. folio CLXII.

Antiphona. Ecce odor Sanctorum meorum P. Sicut odor agri pleni, quem benedixit Dominus. u\. Deus deorum Dominus locutus est: et uocauit terram. A solis ortu usque ad occasum: ex Sion species decoris eius. P. Sicut. u\. Gloria, et honor. P. Sicut.

Dominus sit semper. R\. Et cum.

Lauda. Sicut lilia munda. fol. CCLXXuI.



Hymnus.



   Gaudete flores Martyrum;
Saluete plebes gentium;
uisum per astra mittite;
Sperate signum glorie.

   uoces Prophetarum sonant,
uenire Iesum nunciant;
Redemptionis preuia,
 Qua nos redemit, gratia.

   Hic mane nostrum promicat,
Et corda leta exestuant;
Cum uox fidelis personat,
Prenuntiatrix glorie.

   Tante salutis gaudium,
Quo est redemptum seculum,
Exceptionis inclytum
Ab hinc ciamus canticum.

   Aduentus hic primus fuit
Punire quo non seculum
uenisset, ulcus tergere
Saluando quod perierat:

   At nunc secundus premonet,
Adesse Christum ianuis -
 Sanctis coronas reddere,
Celique regna pandere.

   Aeterna lux promittitur,
Sidusque saluans promitur;
Iam nos iuuar refulgidum
Ad ius uocet celestium.

   Te, Christe, solum querimus
uidere, sicut es Deus;
Ut leta nos hec uisio
Euellat omni tartaro.

   Quo dum Redemptor ueneris,
Cum candidato Martyrum
Globo, adunes celibi
Nos tunc beatos cetui

    Deo Patri sit gloria
Eiusque soli Filio
Cum Spiritu Paraclito,
Et nunc et in perpetuum.
      Amen.

Supplicatio. Oremus Redemptorem mundi, mutato nomine, fol. CLXXXuII.

Capitula. Domine Deus Omnipotens, qui glorioso dispositionis munere ante secula cuncta disponis, que per secula ordinata discurrere uis; dum ex te ante omnia tempora consempiternum, cequalemque, omnipotentem, et consubstantialem tibi unicum Filium prodire uis; quem in finem seculorum uisibus hominum uisibilem hominem ostendis; ut  humanum genus, quod fraus diaboli expulerat a paradiso, eius humilitate referres in Celum: Quem ad coniungendam sibi Ecclesiam ut sponsum e thalamo procedentem destinasti; de cuius utero procreata Sanctorum agmina tamquam rosas, uel lilia Martyrum, Confessorum, uel uirginum aggregas copie: qui per te tibi placentes, tuaque iussa implentes, Mundum omnem uelut nichilum reputantes, pro te corpore cesi, animas sanctorum Aciscli atque [CCCXXI] uictorie, quorum annua uice festa suscipimus, eorum meritis sempiterna premia capiamus. Et quia odor maiestatis tue mire flagrans, iam desiderabile illud aduentus tui nos inuitat suscipere festum, precantes petimus, et crebra supplicatione deposcimus; ut sic inchoata aduentus tui gaudia  cum hymnis, et canticis, et psalmis, modulatione uocis statutis peragamus diebus; ut ad sanctum diem Filii tui Natalem purgatis maculis delictorum, cum fructu accedamus operum bonorum.

Pater noster. Liberati a malo. fol. 2.

Benedictio. Deus Pater Omnipotens, qui fons est, et origo totius diuinitatis, premio uos muneret sempiterne salutis. R\. Amen. iehsu Christus Dei Filius, qui est cequalis Patri, et Spiritui Sancto, ab omni uos iubeat purgari delicto; R\. Amen. Sanctus quoque Spiritus, qui est sanctitas Patris, et Filii, repleat uos gratia nominis sui. R\. Amen.

Per misericordiam ipsius.

Lauda. Gaudium sempiternum. fol. CLXII.

 Oratio. Deus, qui sanctis, gloriosisque martyribus Acisclo et uictorie, Hierusalem illam sanctam uisionem pacis, ubi cum maximo solatio beatitudinem sempiternam obtineant, polliceris; ut uidentes gaudeant, et gaudia ipsa in eis infinita permaneant: prebe nobis horum obtentu, et sancte uisionis beatitudine perfrui, et spirituali gaudio in eterna requie refoueri: ut sicut eorum ossa, que sunt animarum uirtutes, herbarum more reuirescunt , ita etiam nos hec eorum sequendo uestigia, perueniamus ad gaudia sempiterna. R\. Amen.

Per misericordiam tuam Deus noster.



Ad Matutinum.


Antiphona. Da nobis letitiam salutaris tui: et spiritu principali confirma nos, Domine. Psalmus L.

Oratio. Redde nobis letitiam salutaris. Quere fol. CLXIII.

Antiphona. Dominus de Sina ueniet, et cum eo sanctorum millia. In dextera eius ignea lex. Omnes sancti in manu eius sunt. P. Et qui appropinquant pedibus eius, accipient doctrinam ipsius. u\. Deus manifeste ueniet: Deus noster, et non silebit. P. Et qui appropinquant. u\. Gloria, et honor Patri, et Filio, et Spiritui Sancto. P. Et qui appropinquant.

Oratio. Fac nos, Domine, sicut lilia munda in atriis domus tue florere, et odorem boni operis ad exemplum pie conuersationis fidelibus exhibere:  ut sanctorum tuorum Aciscli atque uictorie presidiis freti, et laqueos euadamus inimici, et eternam beatitudinem mereamur obtinere cum Sanctis omnibus, et electis. R\. Amen.

Per misericordiam tuam Deus noster.

Antiphona. Gaudium magnum erit omnibus hominibus, dicit Dominus. P. Quia ecce ego uenio, ut clarificer in medio Sanctorum meorum. u\. Ecce oculi Domini super timentes eum: et in eis, qui sperant in misericordia eius. P. Quia ecce ego uenio. u\. Gloria, et honor Patri, et Filio, et Spiritui Sancto. P. Quia ecce.

Oratio. Cum exultatione magna, Domine, prestolamur uidere gloriam maiestatis tue, in qua suscepti sunt Sancti, ut cum eisdem   fruamur beatitudine regni tui: ut  meritis eorum nos efficias a criminibus nostris liberos. Quo, sicut in sanctis tuis promptuariis anime eorum congregate, cum magno requiescunt gaudio; sic etiam nos eorum suffragiis mereamur sempiterne beatitudinis consolari de premio. R\. Amen.

Per misericordiam.

Antiphona. Expectabo nomen sanctum tuum, Domine: P. Quoniam bonum est ante conspectum omnium Sanctorum tuorum. u\. Quoniam quis in nubibus equabitur Domino: aut quis similis erit Deo inter filios Dei? P. Quoniam bonum est. u\. Gloria, et honor. P. Quoniam bonum est.

Oratio. Deus qui sanctis gloriosisque martyribus.  Quere in uesperis precedentibus.

Antiphona. Dominus de Sina ueniet, descendet super montem Pharan: et apparebit ab Oriente solus: ante illum uadit Angelorum exercitus, et cum eo Sanctorum millia. P. Legem in dextera portans, ut accipiant omnes de doctrina ipsius. Ipse e thalamo suo, ut sponsus procedet, cuius benedictione omnis terra fructificat. u\. Exultauit ut gigas ad currendam uiam, a summo celo. P. Legem [CCCXXII] in dextera. u\. Gloria, et honor Patri. P. Legem.

Oratio. Te, Domine, de Sina cum Sanctorum millibus uenturum, Prophetarum uaticiniis audientes, exposcimus, ut qui te ad redemptionem mundi uenisse iam credimus, uenturum quoque ad iudicium  purgatis cordibus prestolemur: ut  in remedio pietatis tue reditus ad te peccantium cumuletur; qualiter adpropinquantes pedibus tuis, satiemur semper doctrina intime uisionis. R\. Amen.

Per.

Antiphona. uidebunt cum exultatione magnam gloriam Dei, que suscepit iustos: quia uiuentes seruauerunt legem. P. Nunc in promptuariis eius anime eorum congregate requiescunt cum silentio multo. u\. Clamauerunt iusti, et Dominus exaudiuit eos: et ex omnibus tribulationibus eorum liberauit eos. P. Nunc. u\. Gloria, et honor. P. Nunc.

Oratio. Deus Dei Filius, quem Sancti omnes cum exultatione magna prestolantes uisuri sunt in ea  gloria, in qua Patri similis es in natura; sanctorum tuorum Aciscli et Comitum eius deuote celebrantes solemnia, peccatorum dele chirographa: ut qui aduentus tui in hoc die inchoamus gaudia, cum eis in illa futura Beatitudine post transitum mereamur iocundari in patria. R\. Amen.

Per misericordiam tuam.

Antiphona. Gaudium, et letitiam tenebunt Sancti, dolor, et gemitus fugiet ab eis. P. Ego Dominus consolabor eos Alleluia. u\. Beati immaculati in uia: qui ambulant in lege Domini. P. Ego Dominus. u\. Gloria, et honor Patri. P. Ego Dominus.

Oratio. O gaudium magnum letitie sempiterne, Christe Filius Dei: quod post luctum amarum Sanctis tuis dulcedinis tue prestas obtutum, ut dolor, et  gemitus ibidem iam non habeat locum; nobis non merentibus consolationis tandem impende remedium: ut qui a te elongati sumus per culpam, Sanctorum cetibus aggregari mereamur, et cum eis obtinere letitiam infinitam. R\. Amen.

Per.

Antiphona. Audite populi omnes: quia Dominus egredietur de loco suo, P. Et descendet conculcans extrema terre. u\. Audite hec omnes gentes: auribus percipite qui habitatis orbem. P. Et. u\. Gloria, et honor. P. Et.

Oratio. Audiuimus, Christe, confitemur, et credimus, quod de sinu Patris egrediens ueneris, ut carnis nostre uestimento cingereris: liberaturus scilicet,  suscepte Incarnationis mysterio, quod perierat nature uitiate contagio. Fac ergo nos pronuntiata aduentus tui gaudia promptissima susceptionis deuotione excipere: et quia tu e loco patrio, secretoque progrediens, saluaturus homines, humanum properasti ad publicum, nos a loco criminis exeuntes, mundatiores concitum Diuinitatis tue prospectemus aduentum: ut extrema uite nostre nullius discriminis conculcatione inuoluens; sic prouoces terrore iustitie, ut solita iustifices pietate. R\. Amen.

Per misericordiam.

Antiphona. Beati serui illi, quos cum uenerit Dominus, inuenerit uigilantes: P. Amen dico uobis, quia precinget se, et ministrabit illis. Alleluia. u\.  Et si uenerit in secunda et tertia uigilia, inuenerit eos uigilantes. P. Amen dico. u\. Gloria, et honor. P. Amen dico.

Oratio. Beati uere Domine, serui illi, et multo honore digni, qui legem meditantes, aduentus Filii tui inuenerit uigilantes. Idcirco quesumus Omnipotens Pater, ut a somno experrecti, eius prestolemur, sicuti est, uidere faciem usquequaque intrepidi: ut quia reuera exigentibus meritis, eius non sumus digni adipisci gratiam, interuenientibus Sanctis tuis, quorum hodie celebramus solemnia, et hic in bonis actibus resurgamus ad uitam, et illic ultricem euadamus eterni ipsius Iudicis iram. R\. Amen.

Per misericordiam.



In Laudibus.

 Ad Canticum. Antiphona. Apparuit Dominus de monte Pharan, et cum eo Sanctorum millia.

Canticum. Dominus de Sina uenit.

Oratio. uenisse te Dominum. fol. CLXuI.

Ad Benedictus. Antiphona. Sancti, et humiles.

Canticum. Benedictus es. fol. 6.

Oratio. Aspicimus, Domine, et purgato fidei oculo iam uidemus, quod inenarrabilis sit [CCCXXIII] letitia illa, que Hierusalem ciuitati tue ad orientem prospicienti, a te Domino in muneris conlatione refulsit; et ideo quesumus, ut, qui eam Incarnationis tue gaudiis pretulisti, nos in sinu eius inlesos conserues a contagione totius piaculi: quo in illa, et operum nos dignitas saluet, et prestolatio aduentus  tui sine fine iustificet. R\. Amen.

Per misericordiam tuam.

Sono. uia iustorum. Lauda. Alleluia. Laudate Dominum. Psalmus. CXLuIII. Prophetia. Iustorum anime. fol. CLXuII. Hymnus. Gaudete flores Martyrum. Supplicatio. Oremus, Retro in uesperis.

Capitula. Flagrat, Christe, tuus pretiosior in gentibus odor, quo terrena appetis, et celestia non relinquis; quo in regionibus abdicatos longinquis, ad nuntium bonum in odorem unguentorum tuorum post te currere facis. Presta ergo, ut quod in odoris huius percipimus fide, eterno capiamus in munere: ut ob hoc quod te concinimus affectibus uocum, plenissime letemur in retributione iustorum.

Pater noster. Liberati a malo. fol. 2.

 Lauda. Gaudium sempiternum. Benedictio. Deus Pater Omnipotens. In uesperis precedentibus.



DIE XuIII. IN FESTO SANCTI ROMANI MARTYRIS.



Ad uesperum.

Lauda. Exortum est. Sono. Iustorum anime. fol. CLXII.

Antiphona. Gaudete, quia nomina uestra scripta sunt in celo. P. Beati oculi, qui uident que uos uidetis; et aures, que audiunt que auditis. u\. Beati qui custodiunt iudicium, et faciunt iustitias in omni tempore. P. Beati. u\. Gloria, et honor. P. Beati.

Lauda. Sanguinem Sanctorum requiram. folio CLXII.



Hymnus.



   Romane, Christi fortis adsertor Dei,
Elinguis oris organum fautor moue:
Largire comptum carmen, et faustissimum,
Fac ut tuarum mira laudum concinam.

   Qui scis et ipse posse mutos eloqui:
Plectrum palati, et faucium seuus tibi
Tortor reuulsit; nec tamen silentium
Indixit ori, quo fatebaris Deum:

   uox ueritatis testis extingui nequit;
uel si recisis palpitet meatibus,
Christum loquendi lingua numquam defuit,
Cum predicatur ipse uerborum dator.

   Nunc, martyr Sancte, poscit te plebs infirma,
Sordes emundes, dira pellas crimina:
 Ignes auerni rore digno comprimas,
Et nos beandos ad superna pertrahas.

   Honor sit eterno Deo, sit gloria
Uni Patri, eiusque soli Filio,
Cum Spiritu; que Trinitas perenniter
uiuit potens in seculorum seculis.
   Amen.

Supplicatio. Oremus, ut supra.

Capitula. Amabilis serui beatissimi Romani tui, Christe Deus noster, uictorias celebrantes, quibus inimicum fidei Christiane templi tui lumina intrare non passus est, te quesumus, te rogamus; ut per eum nobis aperias Paradisum, per quem infidelibus Ecclesie tue obserasti introitum: ut per quem incredulorum est repulsa perfidia, per eum fides nostra  perueniat ad coronam, Piissime.

Pater noster. Liberati a malo. fol. 2.

Benedictio. Christus Dominus, qui elinguem Romanum suum martyrem fecit mirabiliter eloquentem, os uestrum sibi faciat semper fructificare; R\. Amen. Et qui in illo post abscissionem lingue formauit uerba flammantia, in uobis post confessionem oris uirtutum conferat dona: R\. Amen. Ut disciplinati oris habentes semper officium, in ea lingua, qua confitemini Deo peccata, in ea etiam mereamini impetrare peccatorum omnium indulgentiam. R\. Amen.

Per misericordiam ipsius.

Lauda. Gaudium sempiternum. fol. CLXII.

Oratio. Omnipotens Deus, qui per beatissimum  Romanum fores Ecclesie infidelibus clausit, claustra nobis credentibus aperiat regni sui; et qui elinguis oris eius officium sua declarauit in laude, suffragia eius suscipiat pro uestrorum criminum emundatione: ut in quo paruuli Theoduli fides roborata [CCCXXIu] peregit martyrium, in eo et uos habeatis premium sempiternum. R\. Amen.

Per misericordiam.



Ad Matutinum.

Antiphona. Da nobis letitiam. Psalmus L. Oratio. Redde nobis. fol. CLXIII.

Antiphona. Testamentum eternum disponam Sanctis meis, dicit Dominus: et cognoscetur inter Gentes germen eorum; P. Quia hi sunt semen, cui benedixit Dominus. u\. Beati, quorum remisse sunt  iniquitates: et quorum tecta sunt peccata. P. Quia hi. u\. Gloria, et honor Patri. P. Quia hi sunt.

Oratio. Sancte Domine, in cuius amore, martyris tui Romani pia confessione letamur: oramus te, quesumus; ut, qui propter Dauid seruum tuum, Christi tui faciem non auertis, propter nos famulos tuos Sanctorum tuorum suffragia non retardes. R\. Amen.

Per.

Antiphona. Dabo Sanctis in gloria; et nominatos in uniuersa terra, dicit Dominus. P. Et non confundentur in tempore illo, quomodo eis benefecero. u\. Gloriam regni tui dicent: et potentiam tuam loquentur. P. Et non. u\. Gloria, et honor Patri. P. Et non.

 Oratio. Te Domine, fideliter in amore sanctorum tuorum Romani et eius Comitum suppliciter inuocamus; ut adsit pietas tua timentibus te in salutem, que amantibus diffusa est in uirtute: ut perficiat cursum uocationis in minimis, qui consummauit fructum dilectionis in Sanctis. R\. Amen.

Per misericordiam.

Antiphona. Dabo Sanctis meis regnum in Hierusalem: lignum enim uite erit eis in odorem unguenti. P. Et non laborabunt, neque fatigabuntur. Alleluia. u\. Beati immaculati in uia: qui ambulant in lege Domini. P. Et non. u\. Gloria, et honor. P. Et non.

Oratio. uita Sanctorum, omniumque fidelium uiuifica animas nostras, Omnipotens Deus; et qui beneficiis tuis adiuuas seruientes, coronasque uincentes,  interuenientibus sanctis Romano et eius Comitibus martyribus, quesumus, ut nos tua semper uoluntate sanctifices, ac misericordie largitate confirmes. R\. Amen.

Per misericordiam tuam.

R\. Ecce Dominus ueniet, et omnes Sancti eius cum eo: et erit in die illa lux magna; et exiet de Hierusalem quasi aqua munda. P. Et regnabit Dominus in eternum super omnem terram. u\. ueniet in nubibus Dominus: et uidebit eum omnis oculus. P. Et regnabit. u\. Gloria, et honor. P. Et regnabit.

Oratio. Omnipotens Deus, qui. In uesperis precedentibus.



In Laudibus.

Ad Canticum. Antiphona. Omnes Sancti. Canticum.  Dominus de Sina. Oratio. uenisse te Domine. Ad Benedictus. Antiphona. Sancti, et humiles. Sono. uia iustorum. Lauda. Laudate Dominum. Psalmus CXLuIII. Prophetia. Iustorum anime. Quere folio CLXuII. Hymnus. Romane, Christi ut supra. Supplicatio. Oremus Redemptorem. fol. 2.

Capitula. Deus, qui beatissimo Romano martyri tuo hoc specialiter in dono gratie prestitisti, ut post abscisionem carnalis lingue melius te uerborum datorem, et affluentius predicaret: te supplices quesumus, ut organum lingue nostre tuis semper facias legibus deseruire: ut sanctis tantum officiis mancipatum, beneplacita tibi semper deuotione famuletur.

 Pater noster. Liberati a malo. fol. 2.

Lauda. Gaudium sempiternum. fol. CLXII. Benedictio. Christus Dominus, qui elinguem. In uesperis precedentibus.



DIE XIX. IN FESTO SANCTI CRISPINI EPISCOPI, ET CONFESSORIS.

Omnia dicantur unius Confessoris Pontificis, folio CLXIX, excepto



Hymno.



Insignem Christi Crispinum laudemus martyrem,
Qui suum lauit sacro corpus sanguine;
[CCCXXu] Et unum Deum sequens Trino nomine,
Mundum relinquens, simul eius copias,
In regno Dei consors factus Angelis.

    Non blandimenta huius eui aspiciens,
Rectorem Mundi Dominum perspiciens
Illum secutus magna cum letitia,
Paradisoque properans feliciter,
Nefandum hostem repulit perniciter.

   Frontique sue signum Christi posuit,
Quod ipsum Dei pietas edocuit;
Quandoque serpens insultare uoluit,
Sed ille forti et alacri animo
Renuntiauit inuido diabolo.

   Omnipotentis Dei uera gratia
Tantam Crispino tribuit constantiam;
Ut carcer, pene, flagra, uel incendia,
Nec sitis corpus famesue commaculent;
Eiusque fidem uiolare poterant.

    Letusque miles cum celum aspiceret;
Parata ceruix gladium suscipiens;
Suoque fuso dedicato sanguine,
Sepulchro corpus humatum reconditur,
Astigitane urbique reponitur.

   Ad cuius corpus sacrum egri ueniunt,
Claudique, surdi, ceci uel lunatici,
Christum confessi salutem recipiunt:
Et uera sancti Martyris oracula,
Sanitatisque medelam accipiunt.

   Tu intercessor alme Martyr preuius
Pro nostris malis intercede crebrius;
Ut abluantur nostra cuncta crimina:
Animas nostras, corpusque omne liberet
De persequentis inimici insidiis.

    Indulge nobis, Pater clementissime,
Pro tui sancti intercessu Martyris,
Dele secreta, cuncta laxa crimina;
Ut annuis in tuis semper laudibus
Istud canamus festum leti cordibus.

   Gloriam Patri personemus famuli:
Gloriam Christo concinamus pariter;
Qui nos redemit pretioso sanguine:
Mittens in nobis Spiritum Paraclitum,
Heredes fecit in celesti gaudio.
   Amen.



DIE XXII. IN FESTIuITATE SANCTAE CAECILIAE uIRGINIS, ET MARTYRIS, ET COMITUM EIUS.



Ad uesperum.

Lauda. Exortum est in tenebris lumen. folio CLXII. Sono. Gaudete iusti in Domino. fol. CLXu.

Antiphona. Gaudium magnum erit omnibus hominibus, dicit Dominus: P. Quia ecce ego uenio; ut clarificer in medio Sanctorum meorum. u\. Omnes gentes plaudite manibus: iubilate in uoce exultationis. P. Quia. u\. Gloria, et honor. P. Quia.

Dominus sit. R\. Et cum.

Lauda. ueniet Dominus Deus, et omnes Sancti cum eo. Alleluia. P. Et erit in die illa que nota est Domino. Alleluia, alleluia. u\. uenite, et uidete  opera Domini, que posuit prodigia super terram. P. Et erit in die illa. u\. Gloria, et honor Patri et Filio. P. Et erit.



Hymnus.



   Inclyti festum pudoris
uirginis Cecilie
Gloriosa precinamus
uoce prompti pectoris,
Quo soluta lege mortis
Tollitur in etheris:

   Germine hec uirgo clara,
Sanctitate clarior,
Pectore Christum retentans,
Huncque solum predicans,
Ore Sponsum mente seculum
 uicit hostem sanguine.

   Pectoris sacri recessum
Munit Euangelio:
Squalido corpus beatum
Proterit cilicio,
Noctis horas et diei
Mentis implens cantico.

   Hec enim sortita sponsum
Germinis perfulgidi,
Angelum Dei fatetur
Se habere uindicem:
Hunc uerendo, ut pudori
Det honorem commonet.

   Sponsus hic furore ceco
 Comminatur uirgini;
Sed beata uirgo factis
Dicta prorsus comprobans,
Angelum, munusque Celi
Mox adesse prestitit:

   Affuit promissus idem
uir coruscis uestibus,
Exhibens sertis coronas
Floribus prefulgidas
In rosis docens cruorem;
Castitatem liliis.

   Munere hoc prouocatus
Sponsus ad Christi fidem
[CCCXXuI] Illico fratris salutem
Imprecatus obtinet;
 Hincque ambo passionis
Consecrantur sanguine.

   Tunc deinde uirgo Christi
Consequens Cecilia,
Hanc triumphalis honoris
Promeretur gloriam;
Igneis termis retrusa
Fit caloris nescia.

   Plus calens sic igne Christi
uicit ignem Seculi;
Et uibrantis ensis ictum
Ter, ualenter sustulit;
Postque terris membra ponit,
Spiritu Celos petit.

   Inde nobis sacra uirgo
 Mitte celi munera,
Liliorum, uel rosarum
Munus inde proroga;
Unde hausisti superna
ueritatis gaudia.

   Liliis corusca in nos
Castitas prefulgeat,
Punicis rosis uoluntas
Passionis ferueat;
Criminis mole subacta,
Innouemur gratia.

   Ecce aduentum futuri
Prestolamur Iudicis:
Sustinemus et beata
 Illa lucis gaudia:
Non rei tunc puniamur,
Non crememur ignibus;

   Martyrum sed sacrosanctis
Aggregati cetibus,
Euadamus, quod timemus,
Contuentes gloriam,
Regis almi ad coronam
Euocati dexteram.

   Ut tuam, Christe, uidentes
Seruuli presentiam
Gratulemur, gaudeamus,
Personemus gloriam,
Curie celestis arce
Confouendi in secula.
    Amen.

Supplicatio. Oremus Redemptorem, ut supra.

Capitula. Attendite dilectissimi fratres, quid Sanctorum oratio ualeat, quidue pro impiis opposite iustorum intercessiones obtineant: cum orante Urbano, et uirginis Cecilie uota implentur, et ualeriani atque Tiburtii fides aucta, martyrii gloria decoratur. Proinde extensis ad celum palmis petamus nobis auxilium de supernis, inuocantes eum ex pietate, Patremque terribilem uenturum expauescamus iudicem; profecto etenim erit per illum nobis uita eterna, per quem uirgo Cecilia non fuit in ardoribus concremata. Qui enim illos in martyrii certamine positos exaudiuit, exaudiet nos, cum ad eum fuderimus  clamorem gemitus nostri, proclamantes atque dicentes:

Pater noster. Liberati a malo. fol. 2.

Benedictio. Omnipotens Dominus, qui inter ualerianum atque Ceciliam spirituale sanxit esse connubium, ipse uobis celestis concordie tribuat incrementum: R\. Amen. Quique Tiburtium fratris prece perduxit ad fidem, ipse per uos accendat plurimos ad diligendam eterne glorie mansionem; R\. Amen. Ut horum semper foueamini presidiis, quorum nunc patula exultatione letamini de triumphis. R\. Amen.

Per misericordiam.

Lauda. Fideles in dilectione sustinebunt Deum; P. Quia regnum, et pax est electis eius. Alleluia, alleluia. u\. Clamauerunt, et Dominus exaudiuit eos:  et ex omnibus tribulationibus eorum liberauit eos. P. Quia regnum. u\. Gloria, et honor Patri. P. Quia regnum.

Oratio. Domine Iesu Christe, qui solus nominis tui scientiam habes, et magnifice uirtutis potentiam obtines: quem nemo cognouit nisi Pater, eiusque reuelatio; per interuentum Martyrum tuorum Cecilie, et eius Comitum reuela nobis tanti mysterii maiestatem: et ita te unum cum Patre, et Spiritu Sancto credentes, inseparabilem cognoscamus, ut fidei merito semper propitium, mitemque in confessione inueniamus. R\. Amen.

Per misericordiam.



Ad Matutinum.

Antiphona. Da nobis letitiam. Psalmus L. Oratio.  Redde nobis. fol. CLXIII.

Antiphona. Implebitur uisio, dicit Dominus. P. Ut ueniat Sanctus Sanctorum, et finem accipiet peccatum. u\. uerumtamen in diluuio aquarum multarum, ad eum non aproximabunt. P. Ut ueniat. u\. Gloria, et honor. P. Ut ueniat.

[CCCXXuII] Oratio. Deus, qui in loco sanctificationis, te ungi Sanctum Sanctorum prophetali uaticinio predixisti; conlata in nos tue unctionis mysteria, inuiolata conserua: ut iniquitate deleta, ita finem peccatum nostrum accipiat, ut merito perueniamus ad iustitiam sempiternam. R\. Amen.

Per misericordiam.

Antiphona. Non deficiet princeps de populo Iuda,  neque dux de femoribus eius, quoadusque ueniet Sanctus Sanctorum, P. Et ipse erit expectatio Gentium. u\. Iurauit Dominus, et non penitebit eum: tu es sacerdos in eternum secundum ordinem Melchisedech. P. Et ipse. u\. Gloria, et honor. P. Et ipse.

Oratio. Deus, qui Iacob Patriarche nostro Prophete atque famulo tuo pietatis sacramentum reuelas; dum per eumdem nobis adnuntias dicens: Non deficiet princeps de Iuda, neque dux de femoribus eius, usque ad unigenitum Dominum nostrum Iesum Christum Filium tuum: aperi nobis mysteria pietatis tue, quo quicquid in nobis obscurum obseruabat antiquitas, uerborum tuorum aperiat ueritas: qualiter ut, luce sua iehsu Christus Filius tuus, qui est expectatio  nostra, nos accendens, ab omni mereamur expiari criminis labe. R\. Amen.

Per.

Antiphona. Corpora Sanctorum flamma non constristauit: P. Et dum ambularent per eam non comburebantur. u\. Inuocabant Dominum, et ipse exaudiebat eos: in columna nubis loquebatur ad eos. P. Et dum. u\. Gloria, et honor. P. Et dum.

Oratio. Unigenite Dei Filius, qui corpora Sanctorum tuorum tanquam aurum fornacis igne examinas; cordium nostrorum, quesumus, uires inspicias, et iuxta posse nostrum  ita nos igni tribulationum tentari permittas, ut de bono patientie hereditatem mereamur in celestibus obtinere. R\. Amen.

 Per misericordiam.

R\. Iste qui aduenit: nemo scit nomen eius; nisi ipse solus: uocabitur uerbo Dominus: et habet uestem preclaram, et omnis chorus Sanctorum. P. Cum hymnis sequuntur eum. u\. Dominus de Sina ueniet, et de Seir ortus est nobis: apparuit de monte Pharan, et cum eo Sanctorum millia. P. Cum. u\. Gloria, et honor. P. Cum.

Oratio. Domine Iesu Christe, in uesperis precedentibus.



In Laudibus.

Ad Canticum. Antiphona. Omnes Sancti. Canticum. Dominus de Sina ueniet. Oratio. uenisse te Dominum. Ad Benedictus. Antiphona. Sancti, et humiles.  Canticum. Benedictus es Domine. Sono. uia iustorum. Lauda. Laudate Dominum. Psalmus CXLuIII.


Lectio libri Zacarie Prophete .

R\. Deo gratias.

Egredietur Dominus, et preliabitur contra gentes illas, sicut preliatus est in die certaminis. Et stabunt pedes eius in die illa super montem oliuarum, qui est contra Hierusalem ad orientem: et scindetur mons oliuarum ex media parte sui ad Orientem, et ad Occidentem, preruptio grandis ualde; et separabitur medium montis ad Aquilonem, et medium ad Meridiem. Et ueniet Dominus Deus, omnesque Sancti cum eo. Et erit in die illa: Exibunt aque uite de Hierusalem: medium earum ad mare Orientale, et medium earum ad mare nouissimum: in estate  et bieme erunt. Et erit Dominus Rex super omnem terram: in die illa erit Dominus unus, et erit nomen eius unum. Et reuertetur omnis terra usque ad desertum, de colle Remon ad Austrum Hierusalem: et exaltabitur, et habitabit in loco sancto suo. R\. Amen.

Hymnus. Inclyti festum pudoris uirginis Cecilie Quere in uesperis precedentibus.

Supplicatio. Oremus Redemptorem, ut supra.

Capitula. Christe lux uera Sanctorum, qui inlustratione aduentus tui seuientem in electos tuos destruis inimicum, ueni ad nos, et inlumina cor nostrum luce illa, qua sanctorum tuorum Cecilie et eius Comitum Martyrum perlustrare dignatus es corda:  ut a nostrorum criminum onere subleuati, diem aduentus tui prestolemur inlesi.

Pater noster. Liberati a malo. fol. 2. Lauda. Fidelis in dilectione, ut supra.

Benedictio. Christus Dei Filius, cum quo Sanctorum millia ad iudicium uenient, sanctorum Cecilie et eius Comitum martyrum nos cetibus coronandos adsociet: R\. Amen. Et, qui electis daturus est iudicii sessionem, [CCCXXuIII] peccatoribus ultionis pro merito non restituat uicem: R\. Amen. Quo gaudio aduentus sui sic remuneret iustos, ut fides, qua illi creditur, a suppliciis eruat miseros. R\. Amen.

Per.



DIE XXIII. IN FESTO SANCTI CLEMENTIS PAPAE ET MARTYRIS.



Ad uesperum.


Lauda. Gloria, et honore. fol. CLIX. Sono. Benedic anima mea. fol. CLX.

Antiphona. Fecisti Domine in mari uiam: et inter fluctus semitam firmissimam ostendens, P. Quia potens es transeuntes mare saluare. u\. Mira sunt opera tua, et anima mea nouit nimis. P. Quia. u\. Gloria, et honor. P. Quia.

Dominus sit. R\. Et cum.

Lauda. Infixus sum in limum profundi: ubi non est substantia. ueni in altitudinem maris: et tempestas dimersit me. P. Laboraui clamans, exaudi me. Alleluia, alleluia. u\. Saluum me fac Deus: quoniam intrauerunt aque usque ad animam meam. P. Laboraui. u\. Gloria, et honor. P. Laboraui.



Hymnus.



   Clementis festum celebratur hodie:
uenite plebes, et miramini compotes
Adseclam Petri Domini Apostoli,
Romane sedis tertium Antistitem,
Quem Christus sibi consecrauit Martyrem.

   Hic habitando in Urbe Romulea
Adnuntiando Christum Dominum
Inluminauit Theodore Sisinium,
Dum uisum Petrum in soporem perspicit;
Sic a Clemente baptizatus credidit.

   Hic predicando Christi Euangelium,
Et conuocando cateruas fidelium,
Traiani iussu ducitur in exilium,
Trans Pontum mare in preruptum eremum
 Ibi peregit insigne miraculum:

   Aquarum uenas ex abysso eduxit,
Et satiauit sitientes incolas;
Qui per metalla excidebant marmora
Et estuabant tabe, et siti ualida,
Pro Christi nomine portantes supplicia.

   Quos ubi cernit beatus Pater, bino
Poculum ferre sibi, milliario,
Hortatur cunctos ad predicandum Dominum;
Ut suis fontem aperiret laticum,
Sacris salubrem mire confessoribus.

   Quorum oblata dum litaret immolans
Sacer Antistes, meritis insignior,
Agnum adstare cernit sibi Dominum,
 Signantem locum, quem ut idem pupugit,
Elicit undam affluentem in fluuium.

   Hec fama cunctas per gyrum prouincias
Complens, tunc plebes ad credendum excitat:
Que confluentes, suscepto baptismate,
Capiunt normam fidei catholice;
Condunt et edes quindecennas quinquies.

   Ob hoc crescente emula inuidia,
Profundo mari mergitur cum anchora,
Ibi humatur sepulchrali camera,
In qua receptus extat nunc Ecclesia,
Ubi fideles confluunt per secula.

   Qui cursu anni tectus aqua ualida
Alto in mari subtus undas latitat:
Cuius recurrens annua festiuitas,
 Recedens mare fere tria milliaria,
Per septem dies uias prebet fulgidas.

   Cuius sepulchrum uelut aurum rutilat,
Anchora colli ut argentum emicat:
Fiunt uirtutes per fideles petitas
Agentes Deo gratias multimodas;
Qui prestat Sanctis tanta mirabilia.

   Te ergo, Clemens martyr alme, supplices
Agonis tui celebrantes gaudia,
Te hodierno poscimus cum fletibus,
Ut reis adsis: succurras labentibus;
Ac per te culpe careamus cumulo.

   Exemplo tuo uersi a peioribus,
Ad meliora adtendamus iugiter,
Optima ambientes, et nos dignius,
 Mandata uite seruemus, felicius
Ut post Sanctorum adunemur cetibus.

   Ipsum rogemus uerbum Patris Unicum,
Et obsecremus almumque Spiritum;
Ut mundi procul auferat iactantiam:
uirtutum nobis donet abundantiam:
Per quem eternam habeamus gloriam.

   Presta, quesumus, unita potentia,
Replensque globi cunctam solus machinam,
uirtute firmans, ingens adesto gloria
Aeterna, cuius laus, et clementia,
Et honor iugis, affatim per secula.
   Amen.

Supplicatio. Oremus Redemptorem, ut supra.

Capitula. Omnipotens Deus, qui beatissimum Clementem  episcopum, et martyrem passionum [CCCXXIX] stimulis, quasi minantium fluctuum cumulis, probari, non obrui, permisisti: cum dimicantem nec pena superaret, nec immersum unda supprimeret: quia ei et illic adfuisti, ne cruciatibus uinceretur, et hic prestitisti, ut contra naturam fluctibus portaretur: Miraculis tantis fidem omnibus presta, ut quod a celebrantibus deuotissime creditur, credentibus impensissime conferatur.

Pater noster. Liberati a malo. fol. 2.

Benedictio. Christus Dominus, qui beatissimum Clementem episcopum, nec infixum in limo profundi, nec marinorum fluctuum fecit lege teneri: ipse uos a uestris cenose uoluptatis eripiat colluuionibus.  R\. Amen. Et qui in altitudinem maris corpus Martyris scopulis non permisit teneri, a cunctis uos tentationibus liberet, et a profundo flagitiorum eripiat; R\. Amen. Ut eodem patrocinante, peruenire uos faciat ad gaudia infinita. R\. Amen.

Per misericordiam.

Lauda. Concluserunt me aque in medio mari: et tempestas demersit. Alleluia. P. Clamaui ad te Domine: et sanasti me. Alleluia, alleluia. u\. Ego uero orationem meam ad te Domine: tempus beneplaciti Deus. P. Clamaui. u\. Gloria, et honor. P. Clamaui.

Oratio. Deus, qui consecratum tibi corpus Clementis martyris infixum in limo profundi ad superos reuocasti, ut cuius mens tibi placita deuotione inheserat,  eius corpori marina famularentur obsequia; te quesumus, te rogamus, ut meritis huius Martyris nulla nos tentationum aqua operiat, nulla etiam tempestas criminum in peccatorum profundo demergat; sed leni manus tue remigio sustentati, ad litus mereamur peruenire iustitie liberi. R\. Amen.

Per misericordiam.



Ad Matutinum.

Antiphona. Labia mea. Psalmus L. Oratio. Exultent Domine. fol. CLXXX. Antiphona. Infixus sum, ut supra in uesperis precedentibus. Oratio. Deus qui consecratum tibi, ut hic supra.

Antiphona. Emitte, Domine, manum tuam de alto, eripe me, P. Et libera me de aquis multis; et de manu filiorum alienorum. u\. Benedictus Dominus  Deus meus, qui docet manus ad bellum, et digitos meos ad prelium. P. Et libera. u\. Gloria, et honor. P. Et.

Oratio. Domine, qui beatissimum Clementem martyrem tuum de malignorum consilio liberas eruens illum de aquis multis; et uictorem efficiens in passionibus uniuersis: libera nos de manu filiorum alienorum; ut insidiantibus inimicis uita nostra ledenda non pateat: nec illorum proceritas seua de ruine nostre casibus hilarescat: sed gladio uerbi tui accincti, et hic aduersa superemus intrepidi, et post ad te mereamur peruenire inlesi, et beati. R\. Amen.

Per misericordiam.

Antiphona. Beatus homo, qui spem habet in  Deum: erit Dominus fiducia eius. P. Ossa eius florebunt quasi lignum, quod plantatum est super aquas, u\. Quod fructum suum dabit in tempore suo: et folium eius non defluet, et omnia quecumque fecerit prosperabuntur. P. Ossa eius. u\. Gloria, et honor. P. Ossa eius.

Oratio. Domine Deus, qui beatissimum Clementem martyrii corona decorasti, ut sanctificatus inter collegas, coronatus inter celicolas prefulgeret: sit nunc, te annuente, plebi tue precipuus Patronus, qui magnus extitit in electis: ut, quia non sperauit in homine, sed te posuit in adiutorium, eius suffragio firmetur spes aucta credentium. R\. Amen.

Per misericordiam.

 R\. Infixus sum in limum profundi: et non est substantia. Deueni in altitudinem maris: et tempestas demersit me. Laboraui clamans, P. Et exaudi me Domine, quoniam benigna est misericordia tua. u\. Non me demergat tempestas aque, neque absorbeat me profundum. P. Et exaudi. u\. Gloria, et honor. P. Et exaudi.

Oratio. Deus, qui corpus beatissimi Martyris tui Clementis in limo profundi nulla marinorum fluctuum fecisti lege teneri: ut altitudo illum nullo modo maris demergeret; qui insurgentes contra se pro tuo nomine cateruas hostium deuicisset: interuentu Martyris tui a cunctis nos tentationibus libera; et a profundo flagitiorum ereptos, in te placita conuersationis luce exalta: ut, te opitulante, et uitiis  careamus, et uirtutibus [CCCXXX] abundemus. R\. Amen.

Per misericordiam.



In Laudibus

Ad Canticum. Antiphona. Fluctus tui, Domine, super me transierunt. Et ego dixi: Expulsus sum ab oculis tuis, putans uidebo templum sanctum tuum.

Canticum. Clamaui ad Dominum. fol. 315.

Ad Benedictus. Antiphona. Benedictio Domini in mercedem iusti festinat.

Canticum. Benedictus es. fol. 6.

Sono. De profundis clamaui ad te Domine: Domine exaudi uocem meam. Fiant aures tue intendentes, P. Ad orationem serui tui. Alleluia. u\. Si iniquitatem obseruaueris Domine: Domine quis sustinebit?  Quoniam apud te propitiatio est: et copiosa redemptio. P. Ad orationem.

Lauda. Laudate Dominum. Psalmus CXLuIII.


Lectio libri Sapientie Salomonis .

R\. Deo gratias.

Fili, Qui custodierint iustitiam, iustificabuntur: et qui didicerint ista, inuenient quid respondeant. Concupiscite ergo sermones meos, diligite illos, et habebitis disciplinam. Clara est, et que nunquam marcescit sapientia, et facile uidetur ab his qui diligunt eam, et inuenietur ab his qui querunt illam. Preoccupat qui se concupiscunt; et illis se priorem ostendit. Qui de luce uigilauerit ad illam, non laborabit: assidentem illam in foribus suis inueniet. Cogitare  enim de illa, sensus est consummatus: et qui uigilauerit propter illam, cito erit securus. Quoniam dignos se ipsa circuit querens, et in uiis suis ostendit se illis hilariter, et in omni prudentia occurret se illis. Initium illius uerissimum est, et discipline concupiscentia. Secura ergo discipline dilectio est: et dilectio, custoditio legum illius est; custoditio autem legum consummatio incorruptionis est. Qui autem legem non custodit, coinquinat incorruptionem. Incorruptio autem facit Deo proximum. Concupiscentia itaque sapientie ducit ad regnum perpetuum. R\. Amen.

Hymnus. Clementis festum celebratur. Supplicatio. Oremus Redemptorem, ut supra in uesperis precedentibus.

 Capitula. Christe Domine, qui es Ecclesie tue caput, presta, ut Clemens beatissimus martyr tuus in corpore Ecclesie constitutus, qui tunc membra pro Capite dedit, nunc Caput pro membris adire non cesset; sed Capiti proximus regat totum, et protegat corpus: id impendens liberius, quod se exultat obtinuisse felicius

Pater noster. Liberati a malo. fol. 2.

Lauda. Concluserunt me aque.

Benedictio. Christus Dominus, qui beatissimum Clementem. Quere in uesperis precedentibus.



DIE XXIX. IN FESTO SANCTI SATURNINI EPISCOPI, ET MARTYRIS.



Ad uesperum.

 Lauda. Gloria et honore. Sono. Fac mecum Deus. Fol. CLIX. Antiphona. Posuisti, Domine, super caput. Fol. CCXCII.

Antiphona. uidebunt gentes iustum tuum, Sion, et cuncti reges inclytum tuum: et uocabitur tibi nomen nouum, quod Dominus nominauit: P. Et eris corona glorie in manu Domini, et diadema regni in manu Dei tui. u\. Et timebunt gentes nomen tuum Domine, et omnes reges terre gloriam tuam. P. Et eris. u\. Gloria, et honor. P. Et eris.

Dominus sit semper. R\. Et cum.

Lauda. Alleluia. Omnis qui uicerit, faciam illum sedere in throno Patris mei. Alleluia. P. Sicut et ego uici, et sedeo in illo. Alleluia, alleluia. u\. Et ego primogenitum ponam illum excelsum apud reges  terre. P. Sicut et ego. u\. Gloria, et honor. P. Sicut.



Hymnus.



   uocis audite nouitas refulsit,
Regis aduentum recinens Superni:
Det suos Terra pariendo flores
      Iure colonis.

   Ninguidis septa spatiis Tolosa
Flagret accensa fidei calore;
Que Saturnino, reboante Christo,
      Martyre cepit.

   Dogmate cuius simulachra cedunt;
Cuius accessu reticere discunt
Demonum uafra dominantis ora
       uoce sopita.

   [CCCXXXI] Hic, Dei Patris Genitum colendum
Predicans uoce, simul et cruore,
uincitur Tauri pedibus litandus
      uictima Christo.

   Huius inlesi cineres, dicato
Rite transferri tumulo merentur;
Quo fides cultu, gemini honoris
      Aucta maneret.

   Inde te, Christe, ueniens, rogamus,
Mitis apparens ueniendo iustis,
Nosque uictorum socians coruscis
      Iunge coronis.

   Gloriam psallat chorus, et resultet;
Gloriam dicat, canat, et reuoluat:
 Nomini Trino, Deitati soli
      Sidera clament.
      Amen.

Supplicatio. Oremus Redemptorem mundi, ut supra

Capitula. Magnum, Domine, pietatis est sacramentum, quod ostensum est in carne, iustificatum est in spiritu, apparuit Angelis, predicatum est Gentibus, creditum est in mundo, assumptum est in gloria; quo iustus ex fide uiuit, quo impius ad te recurrit: Quesumus ergo, ut, qui inlustratione aduentus tui presentis martyris Saturnini Episcopi cor perlustrare dignatus es, quo extortam penis uitam, te in munere percepturus, amitteret, nostrum quoque cor digneris dono tue gratie emollire, quo tibi peccata  nostra deuota pandamus fide; a te etiam postulatum remedium impetremus: ut te, quem ille nobiscum olim uenisse iam credidit pro Mundi saluatione, nos quoque per eum te uenturum mereamur liberatorem nostrum excipere.

Pater noster. Liberati a malo. fol. 2.

Benedictio. Christus Dei Filius cuius fides iustificat impium, Iusti huius precibus uestrorum soluat uincula peccatorum: R\. Amen. Et qui uenturus ad Iudicium sustinetur, eius, cuius festum colitis, faciat uos obtinere consortium; R\. Amen. Ut, cum hoc Martyre aduentus Christi gloria uos et in futuris gaudiis societ, et eternitatis premio ditet. R\. Amen.

Per misericordiam ipsius, etc.

Lauda. Beatus uir, qui timet. Fol. CCXCIII.

 Oratio. Deus, qui os beatissimi martyris tui Saturnini Episcopi, ita sapientie ubertate replesti, ut diuersitate uirtutum circumseptus apparens, iocunditate, et decore illum celesti gloriosum ostenderes: quo et labia sua custodiens, scientiam et legem in ore eius exquireres: porrige ori nostro scientie lucem, et sapientie uere perfectionem: ut in eo quod ille tibi multos conuertit ab iniquitate, in eo nos iubeas perenniter conuerti, et iocundari. R\. Amen.

Per misericordiam.



Ad Matutinum.

Antiphona. Labia mea. Psalmus L. Oratio. Exultent te Domine. fol. CLXXX. Antiphona 1. Homo Dei ostendit. Oratio. Debitas tibi Domine. Antiphona 2.  Homo iste perfecit omnia. Fol. CCXCIII.

Oratio. Christe Deus, omnium gratiarum largitor, qui primum, ac summum Tolosane ciuitatis famulum tuum Saturninum Sacerdotem instituisti: ad te, qui es retributor iustissimus, sine confusione perueniamus. R\. Amen.

Per misericordiam.

Antiphona 3. Iste homo honorificatus est. fol. CCXCIII.

Oratio. Domine Iesu Christe, qui es ineffabilis bonitas, et inuicta potestas, pro cuius nomine beatissimus Saturninus Presul, et martyr, dum litari aris demoniacis renuit, ad Capitolium a turbis attrahitur, furentique tauri supplicio consecratur: tu eius meritis  nostras suscipe preces, et omnes fideles in commune pro tua miseratione iustifica. R\. Amen.

Per misericordiam.

Responsorium. Labia sacerdotis custodiunt. fol. CCXCIu.

Oratio. Deus, qui os beatissimi martyris. Quere in uesperis precedentibus.



In Laudibus.

Ad Canticum. Antiphona. Thronum glorie. Canticum. Confirmatum est cor meum. Ad Benedictus. Antiphona. Benedictio Domini. Canticum. Benedictus es Domine. fol. 6. Sono. Alleluia. Cantabo uirtutem. Lauda. Laudate Dominum. Psalmus CXLuIII. Prophetia. uir iste conseruauit. Fol. CCXCIu. [CCCXXXII] Hymnus. uocis audite. Supplicatio. Oremus Redemptorem.  In uesperis precedentibus.

Capitula. Christe, Dei Filius, qui iustis iudex ad iudicium sustineris, da nobis iusti huius precibus emundari ab iniustitiis nostris: ut, qui aduentus tui triumphis eius celebranda admiscitur celebritas, eius exceptione, dona perennis muneris consequamur.

Pater noster. Liberati a malo. fol. 2.

Lauda. Beatus uir. Benedictio. Christus Dei Filius. Quere in uesperis precedentibus.



DIE XXX. IN FESTIuITATE SANCTI ANDREAE APOSTOLI.



Ad uesperum.

Lauda. Gloria, et honore. fol. CLIX.

Sono. O bona crux. Fol. CCXXXIX.

Antiphona. Alleluia. Ego enim per legem, legi  mortuus sum, P. Ut Deo uiuam: Christo confixus sum cruci. uiuo autem, iam non ego: uiuit uero in me Christus. u\. Dominus pars hereditatis mee, et calicis mei: tu es, qui restitues mihi hereditatem meam. P. Ut Deo. u\. Gloria, et honor. P. Ut Deo.

Dominus sit. R\. Et cum spiritu.

Lauda. Loquebar de testimoniis tuis in conspectu regum: et non confundebar. P. Et meditabar in mandatis tuis, que dilexi. Alleluia, alleluia, alleluia. u\. Et ueniat super me misericordia tua Domine: salutare tuum, et eloquium tuum. P. Et meditabar. u\. Gloria, et honor. P. Et meditabar.



Hymnus.



   Decus sacrati nominis,
Nomenque uitam exprimens,
 Hic te decorum predicat
Crucis beate gloria.

   Andrea Christi Apostole,
Hoc ipse iam uocabulo
Decorus; idem mystice
Signaris isto nomine.

   Quem Crux ad alta prouehit,
Crux quem beata diligit,
Cui Crux amata preparat
Lucis futura gaudia.

   In te Crucis mysterium
Cluit gemello stigmate;
Dum probra uincis per Crucem,
Crucisque pandis sanguinem.

    Iam nos foueto languidos,
Curamque nostri suscipe;
Quo per Crucis uictoriam
Celi petamus patriam.

   Presta Pater omnipotens,
Per Iesum Christum Dominum,
Qui tecum in perpetuum
Regnat cum Sancto Spiritu.
   Amen.

Supplicatio. Oremus, ut supra.

Capitula. Christus Dominus noster, qui beatissimum Andream, et Apostolatus gratia, et martyrii decorasti corona; hoc illi specialiter in munere prestans, ut Crucis predicando mysterium, ad Crucis mereretur peruenire patibulum: da nobis, ut  sancte Crucis tue uerissimi amatores effecti, abnegantes nosmetipsos tollamus Crucem nostram, et sequamur te: ut passionibus tuis in hac uita communicantes, ad eternam uitam peruenire mereamur felices.

Pater noster. Liberati a malo. fol. 2.

Benedictio. Omnipotens Dominus, qui animam Andree Apostoli suscepit in Cruce, ab omni cruciatu uos liberet damnationis eterne; R\. Amen. Et, quo predicante, adquisiuit sibi populos credituros, eo precante, credentes efficiat gloriosos; R\. Amen. Ut exemplo Apostoli sui Crucis Christi amatores effecti, et hic uitiorum superetis incendia, et post ad eternitatis mereamini peruenire promissa. R\. Amen.

Per misericordiam.

 Lauda. Statuit Dominus supra. fol. CLuII.

Oratio. uir Dei sanctus Andreas, Christe, tuus ille Apostolus, qui te uidisse illa uisione pacis nouissima protestatur, dum secreta sancte Crucis se agnouisse fatetur, sit pro nobis apud te intercessor assiduus: ut, qui te predicauit uoce simul et corpore, et sanguine, nobis apud te opituletur, et doctrina simul, et prece. R\. Amen.

Per misericordiam.



Ad Matutinum.

Antiphona. Labia mea Domine. Psalmus L.

Oratio. Exultent Domine. Fol. CLXXX.

Antiphona. Mihi absit gloriari, nisi in Cruce Domini nostri Iesu Christi: P. Per quem [CCCXXXIII] mihi mundus crucifixus est, et ego mundo. u\. Expectans  expectaui Dominum, et respexit me: Et exaudiuit deprecationem meam. P. Per quem. u\. Gloria, et honor Patri. P. Per quem.

Oratio. Fac nos, Deus Pater, in Iesu Christi Filii tui Domini nostri Cruce plenissime gloriari, ut confessio oris cum efficientia operis, sic concordet in nobis, qualiter uerissime crucifigentes nos Mundo, eternitatis mereamur satiari de premio. R\. Amen.

Per misericordiam.

Antiphona. Salue Crux, que diu fatigata requiescis expectans me certissime. Scio gaudere te, suscipiens Discipulum eius, qui pependit in te. u\. Audiuit Dominus, et misertus est mihi: Dominus factus est  adiutor meus. P. Scio. u\. Gloria, et honor. P. Scio.

Oratio. Sancte Dei Apostole, qui, diu fatigatam, Crucem in tua expectatione, tandem requieuisse in tua peruentione, piis affectibus clamas: concede plenum nobis gaudium in tua passione habere, ut suffragio tuo nobis futurum prepares regnum, quibus non tam uerbo, sed et sanguine reliquisti exemplorum, uirtutumque documentum. R\. Amen.

Per misericordiam.

Antiphona. Bona Crux, accipe me, et redde me Domino meo: P. Quia per te redemit me ille, qui pependit in te. u\. Deus in te speraui Domine, non confundar in eternum: in tua iustitia libera me, et eripe. P. Quia per te redemit. u\. Gloria, et honor  Patri. P. Quia per te.

Oratio. Crucis tue, Domine, amore Apostolus tuus et martyr Andreas mirifice flagrans, per eam se tibi Domino suo reddi exoptat, per quam se redemptum esse non dubitat: quesumus ergo, ut obtentu eius, qui in ea Cruce pependit, feliciter nos a cunctis potenter digneris future ultionis cruciatibus liberare. R\. Amen

Per misericordiam.

R\. uir sanctus Dei, dum aspiceret celum, uoce magna dicebat: Tu es Deus meus, et Dominus meus, quem uidi, in quo credidi, quem dilexi. P. Ne me patiaris ab impio iudice deponi, qui iam secreta sancte Crucis agnoui. u\. Homo iste supplicabat in conspectu Domini, dicens: Deus Pater, et  Dominator uite mee. P. Ne me patiaris. u\. Gloria, et honor Patri. P. Ne me patiaris.

Oratio. uir Dei sanctus Andreas. Quere in uesperis precedentibus.



In Laudibus.

Ad Canticum. Antiphona. Ego in Domino gloriabor, gaudebo in Deo, Iesu meo.

Canticum. Domine audiui auditum. fol. 22.

Ad Benedictus. Antiphona. Benedictio Domini in mercedem iusti festinat.

Canticum. Benedictus es Domine. fol. 6.

Sono. O bona Crux. Quere in uesperis precedentibus.

Lauda. Laudate Dominum de celis Alleluia: laudate eum in excelsis Alleluia, alleluia. Psalmus  CXLuIII.

Prophetia. Iustus si morte preoccupatus. fol. 53.



Hymnus.



   Omnipotenti Domino
Prostrati omnes supplices
Reddamus gratias pro
Sancti Andree certamine.

   Redemptorem deprecans,
Ipsum uerum agnoscere,
Demonibus inuidere,
Fallacibus resistere.

   Iuuatus Christo Domino
Predicauit Achaie:
Conuertitur omnis populus,
 Et sese Cruci tradidit.

   En tibi iehsu omnipotens,
Cuius Cruce suspensus est,
E celis euocatus est,
Per fidem coronatus est.

   Non timens cruciatibus;
Sed se in Cruce postulat,
Ut inde emigrauerit
Ad sedem ueri Domini.

   Tunc populi clamoribus
Dantes uoces in auribus,
Aegee inique, perfide,
Defende Apostolum.

   Iam iam in Cruce positus
ueritatem predicans,
 Ornatus moribus bonis,
Pius, sanctus, castissimus.

   Aegeas uero teterrimus
Demonibus arripitur,
Inferno suscipitur,
Tenebris sociatus est.

   Frater uero ipsius,
   [CCCXXXIu] Tenens corpus Apostoli,
Sepeliuit intrepidus,
Cum magna multitudine.

   Deo Patri sit gloria,
Eiusque soli Filio,
Cum Spiritu Paraclito
Regnans per omne seculum.
   Amen.

 Supplicatio. Oremus Redemptorem mundi Dominum nostrum Iesum Christum, ut supra.

Capitula. In tuo, Christe, corpore Crucis tue uenerantes arcanum, que, et te Dominum redemptionem inferentem Mundo suscepit, et Discipulum morientem melius uicturum tibi restituit: rogamus te, atque exposcimus, ut nos illi iungas in munere, cuius hic uenerantes incolimus passionem.

Pater noster. Liberati a malo. fol. 2.

Lauda. In psalterio et cithara. Require folio CLX.

Benedictio. Omnipotens Dominus. Quere in uesperis precedentibus.


Exeunte uespera.

 Lauda. Lucerna pedibus meis. fol. CLX.

Sono. O bona Crux, que. In uesperis precedentibus.

Antiphona. Qui mihi ministrat, me sequatur; P. Et ubi ego sum, ibi erit et minister meus. u\. Quid retribuam Domino, pro omnibus que prestitit mihi? Calicem salutaris accipiam: et nomen Domini inuocabo. P. Et ubi ego sum. Gloria, et honor Patri. P. Et ubi.

Dominus sit semper. R\. Et cum.

Lauda. Euge serue bone, et fidelis, super pauca fuisti fidelis, in multa te conlocabo. P. Intra in gaudium Domini tui. Alleluia, alleluia. u\. Labores fructuum tuorum manducabis: beatus es, et bene  tibi erit. P. Intra. u\. Gloria, et honor Patri. P. Intra.

Hymnus. Deus sacrati nominis. Quere in uesperis precedentibus.

Supplicatio. Oremus Redemptorem mundi Dominum, ut supra.

Capitula. Deus a quo Unicus Filius tuus in hunc Mundum missus, ac pro nobis in Cruce suspensus, nostre redemptionis pretium dedit sanguinem suum; ut reconciliati per eius mortem, filiorum apud te promereamur adoptionem; eiusdem nostri mediatoris obtentu, nobis nec merentibus tribue: ut possimus te Patrem fiducialiter appellare, et oratione, quam ipso Domino docente, didicimus, ad te non solum uocibus, sed et meritis proclamemus  e terris:

Pater noster. Liberati a malo. fol. 2.

Benedictio. Sanctus Andreas Apostolus, qui pro crucifixo Domino, ac Redemptore nostro est in Cruce suspensus, coram ipso Domino gratie, prouidus uobis existat semper Patronus; R\. Amen. Et ob cuius celebrandam solemnitatem, alacer est hodie uester conuentus, sit pro peccatis uestris ante Deum intercessor assiduus: R\. Amen. Ac sicut hic Sanctus uirtute fretus Domini crucifixi, per Crucis uictoriam diabolum superauit; ita uos per mortificationem Crucis cuncta uitia conculcetis. R\. Amen.

Per.

Lauda. Statuit Dominus. fol. CLuII.

 Oratio. uir Dei Sanctus. In uesperis precedentibus.



FESTA DECEMBRIS. DIE Iu. IN FESTO SANCTAE BARBARAE, uIRGINIS ET MARTYRIS

Omnia dicantur unius uirginis, fol. CLXXIX, exceptis Hymnis, ad uesperum, et Matutinum:



Hymnus.



   O Christi Martyr, et inclyta
uirgo, sacrata Barbara,
Cuius pugne sunt subdita
Caro, mundus, et tartara!

   Tu lux orta de tenebris,
 Luce perfundens seculum,
Abstracta ab illecebris
Frangis salutis emulum.

   Mire fenestra triplici
Ornas patris palatium,
Fide demonstrans simplici
Trinitatis mysterium.

   Das naturam marmoream,
Maledicendo rustico,
Qui mentem gerens saxeam,
Nutu te prodit publico.

   Abscindit nate iugulum
Pater fera crudelior,
Sed per celeste spiculum
Mors ipsum ferit seuior

    [CCCXXXu] Patri, Nato, Paraclito,
Decus, honor, et gloria:
Sancte sint huius merito
Nobis eterna gaudia.

   In celesti collegio
Noua collega colitur,
In Sanctorum rosario
Nouellus flos producitur.

   Barbara florens gratia
Forma facta humilium,
Leta potitur gloria,
Sortis consors sublimium.

   Metit de sparso semine
Plene messis manipulum,
Fallens subter tegimine
 Nostre salutis emulum

   Hec carnis supercilia
Spiritui dat subdita:
Mundum uicit, et uitia,
Se uicta, uictrix inclyta.

   De tenebris miserie
Sequaces stelle preuie,
Queramus Patrem gratie,
Consortes tandem glorie.
   Amen.



Ad Matutinum, Hymnus.



   Gaude mater Ecclesia,
Maternis plaudens plausibus,
Pro benedicta filia
Frequens in Dei laudibus.

    Barbaram Christi famulam
Laudemus unanimiter,
Et crucis Christi baiulam
Imitemur feliciter.

   Christum fatendo siquidem
Astruit fidem, clarius
Disceptans contra presidem,
uincit tormenta fortius.

   Paternam premit rabiem,
Certans in Christi nomine,
Hostilem frangit aciem
Glorioso certamine.

   Manus paterna iugulat
Puellam, et continuo
 Perit: demon stimulat
Parricidam tonitruo.

   Nos in campo certaminis,
Sancte zelantes gloriam,
Diuini ductu luminis,
Tendamus ad uictoriam.

   Prestet hoc Sancta Trinitas,
Sancte Barbare meritis,
Ad te, summa Suauitas,
Rectis nos ducens semitis.
   Amen.



DIE uI. IN FESTO SANCTI NICOLAI EPISCOPI,

Omnia dicantur unius Confessoris Pontificis, fol. CLXIX, exceptis Hymnis ad uesperum et ad Matutinum.



Hymnus.



   Adest dies sanctissima
uirtute sacra splendida,
Qua Nicolaus sedibus
Locatur in celestibus.

   Sic paruus infans corpore;
Magnus tamen Dei fide:
Quarta, et sexta feria,
Semel sugebat ubera.

   uirtute fulgens nobili,
Ieiuniis, uigiliis
Domabat corpus iuuenis;
Ne fedaretur uitiis.

   Sic Presul Christi nobilis
 Pro sanctitate meriti,
Qui illum exornauerat
Celestis regni gloria.

   Adesto Presul inclyte,
Precesque nostras suscipe,
Offerque summo Presuli,
Preces deuotas populi.

   Sit Trinitati gloria,
Aeterna laus, et inclyta
Deo Patri, et Filio,
Et flamini cum Spiritu.
   Amen.



Ad Matutinum, Hymnus.



   Exultet aula celica,
 Letetur mundi machina,
Dum refert solis orbita
Nicolai memoriam.

   Qui uagitus infantie
Decorauit mirifice,
Dans uirtutum primordia
Inter ortus crepundia.

   Quarta, cum sexta feria,
Semel sugebat ubera,
Iam in etate tenera
Hac usus abstinentia.

   Cuius tumba fert oleum,
Matres oliue nesciunt:
Quod natura non protulit,
Marmor sudando parturit.

    O uenerande Pontifex!
Pius, nec tardus opifex
Cunctis, qui corde credulo
Te querunt in periculo:

   [CCCXXXuI] Aufer mentis dispendia,
Confer uite stipendia;
Ut post carnis exilia,
Tecum simus in gloria.

   Presta Pater ingenite,
Iesu, cum sacro Neumate;
Ut Nicolai precibus,
Celi iungamur ciuibus.
   Amen.



DIE IX. IN FESTO SANCTAE LEOCADIAE uIRGINIS.



Ad uesperum.

Lauda. Confessionem, et decorem induisti. Sono. Confitebor tibi Domine in toto corde meo. Fol. CLXIX.

Antiphona. Confitebor tibi Domine in toto corde meo: qui exaudisti uerba oris mei. P. In conspectu Angelorum psallam tibi: u\. Deus meus es tu, et confitebor tibi: Deus meus exaltabo te. P. In conspectu Angelorum psallam tibi. u\. Gloria, et honor Patri. P. In conspectu.

Dominus sit semper uobiscum. R\. Et cum spiritu tuo.

Antiphona. Exulta satis filia Sion, iubila tu Isrel:  P. Ecce Rex tuus uenit tibi iustus, et saluator. u\. Confessio, et magnificentia opus eius: et iustitia eius manet in seculum seculi. P. Ecce Rex tuus. u\. Gloria, et honor Patri. P. Ecce Rex tuus.

Dominus sit semper. R\. Et cum.

Lauda. Confitebor tibi Domine rex. Alleluia. fol. CLXIX.

Lauda. Confitebor Domino Alleluia, secundum iustitiam eius. Alleluia. P. Et psallam. Alleluia. u\. Letabor et exultabo in te: et psallam nomini tuo Altissime. P. Et psallam. u\. Gloria, et honor Patri, et Filio. P. Et psallam.



Hymnus.



   Sanctissime Leocadie
Solemne festum prodiit,
 Quo uana terre despuens,
Ad Regna celi transiit.

   Omnes uenite supplices;
Cordis reatum pandite:
Gaudendo uota soluite,
Deoque grates reddite.

   Hec namque uirgo nobilis,
Exorta claro germine,
Confessa Christum fortiter,
Penas libenter pertulit.

   Correpta iussu Presidis,
uaccis ligatur ferreis;
Ut, uinculorum pondere
Fides puelle cederet.

    Illic per abstinentiam
Christo placere cogitans,
Laudum rependit gratias,
Precumque defert uictimas.

   Sed mox beate Eulalie
Mortem sacratam comperit:
In carcerali uinculo
Celo refudit spiritum.

   Nunc uirgo sancta, quesumus,
Et lachrymando poscimus;
Ut probra nostra diluas,
Et uota Christo deferas.

   Tu nostra Ciuis inclyta,
Tu es Patrona uernula,
Ab urbis huius termino
 Procul repelle tedium.

   Non hostis hic preualeat,
Non morbus aut penuria:
Recedat omne noxium,
Et conferatur commodum.

   Sic uita rebus affluat,
Ne corda luxu sordeant;
Cunctisque propter crimina
Donetur indulgentia.

   Deo perennis gloria,
Et gratiarum copia,
Qui cuncta uoluit tempora,
Et regnat ante secula.
   Amen.

Supplicatio. Oremus Redemptorem mundi Dominum  nostrum, mutato nomine, fol. CLXXXuII.

Capitula. Domine Iesu Christe, qui es sponsus uirginum, et munere celesti remunerator Confessorum: qui sanctam Leocadiam, et permanere uirginem prestas, et confessorem glorificas; te accliues rogamus; ut interuentu eius, sicut illa confitendo celeste promeruit regnum, ita nos perpituum euadamus supplicium.

Pater noster. Liberati a malo. fol. 2.

Benedictio. Christus Dominus, qui beatissimam Leocadiam se digne confiteri coram hominibus fecit in terris, confiteatur uos coram Patre suo, qui est in celis: R\. Amen. Et qui [CCCXXXuII] in ore eius accepta sibi confessionis contulit cantica, ipse deuotionem uestram remunerandam suscipiat; R\. Amen.  Ut exemplo beate uirginis Leocadie, confitendo et laudando nomen Iesu Christi in seculo, participes eius, quem confessi estis, mereamini esse in celo; R\. Amen. Qui in Trinitate permanet Deus in secula seculorum. Amen.

Lauda. Germinabunt ossa tua quasi salices Alleluia P. Iuxta fluentes aquas. Alleluia, alleluia. u\. Et erit tanquam lignum, quod plantatum est secus decursus aquarum, quod fructum suum dabit in tempore suo. P. Iuxta. u\. Gloria, et honor. P. Iuxta.

Oratio. Domine, qui es magnus, et gloriosus, da nobis famulis tuis, ut, dum operum tuorum magnitudinem admiramur, magnificentiam tuam debita confessione laudemus; atque intercessione gloriose uirginis  et confessoris tue Leocadie tribue nobis, perfectum intelligentie decus timoris obedientia agere, et mandata tua fidelia omni custodia cordis diligenter explere. R\. Amen.

Per misericordiam tuam Deus noster, etc.

Ad Matutinum. Antiphona. Laudabit lingua mea iustitias tuas Deus meus. Psalmus L.

Oratio. Laudet te, Domine, lingua nostra. fol. CLXX.

Antiphona. Filia Sion, ego dilexi te, dicit Dominus, P. Et misericordia mea non recedet a te. u\. Audi filia, et uide, et inclina aurem tuam: et obliuiscere populum tuum, et domum patris tui. P. Et misericordia mea. u\. Gloria, et honor Patri, et Filio. P. Et misericordia.

 Oratio. Beata Dei uirgo, que in Sion speculatione gloriosa consistis, quam Deus ipse dilexisse testatur, ex quo tibi non recessuram ultra misericordiam pollicetur: da nobis Domine meritis suis, ut amore diuino flagrantes, in futuro iudicio inueniamur indemnes. R\. Amen.

Per misericordiam tuam.

Antiphona. Letare filia Sion, quia gaudebit super te Deus tuus: silebit in dilectione tua, P. Et exultauit super te in laude. u\. Lauda Hierusalem Dominum: conlauda Deum tuum Sion. P. Et exultauit. u\. Gloria et honor. P. Et exultauit.

Oratio. Letare filia Sion, quia gaudet Unigenitus Dei Filius super te, et exulta in laude, dum te, et incorruptam uirginem esse prestat, et confessionis honore  glorificat: quesumus proinde, ut per te, qui utroque munere clares, uita nostra, que dono uirginitatis caret, confessionis saltim uirtute fructificet. R\. Amen.

Per misericordiam tuam, etc.

Antiphona. Exulta satis filia Sion, iubila tu Isrel: P. Ecce Rex tuus uenit tibi iustus, et saluator. u\. Non det in commotionem pedem tuum: neque dormiet qui custodit te. P. Ecce Rex tuus. u\. Gloria, et honor. P. Ecce Rex tuus.

Oratio. Propera in occursum Dei tui uirgo filia Sion, quia ipse ueniet tibi mansuetus, confortans, et redintegrans te in confessione sua: proinde petimus, ut uita nostra intercessione tua augeatur in meritis tuis: ut, qui tibi occurrit in seculo gratissimus coronator, in iudicio sit nobis futuro clementissimus  liberator. R\. Amen.

Per misericordiam.

R\. Exulta satis filia Sion, lauda et letare filia Hierusalem: quia ecce Rex tuus ueniet tibi mitis, et saluator: ipse pauper ascendens super pullum filium subiugalis. Et dissipabitur arcus belli: et loquetur pacem gentibus, P. Quoniam potestas eius a mari usque ad mare et a fluminibus usque ad fines terre. Quid enim bonum eius, aut quid pulchrum eius est, nisi frumentum electorum, aut uinum germinans uirgines? Petite ab eo pluuiam in tempore serotino, et dabit imbrem uobis, et herbam in agris. u\. uisitabit Dominus populum suum, domum Iuda et constituet eum sicut equum speciosum in certamine. P. Quoniam potestas. u\. Gloria, et honor. P. Quoniam  potestas.

Oratio. Exulta satis filia Sion: quia ecce Rex tuus ueniet tibi mansuetus, cuius dono et frumentum Confessorum clarescit uirtutibus, et integritas uirginum fulgescit in laudibus. Presta ergo nobis, ut inter frumenta electorum mereamur iustificati quandoque admitti, qui nunc nostrorum operum manemus flagitiis cooperti: ut, que apud Deum meruisti de confessione coronam, nobis confitentibus obtineas apud ipsum peccatorum nostrorum omnium indulgentiam. R\. Amen. Quia pius est, et miserationis dignoscitur Dominus, in omnia secula seculorum. R\. Amen.

Per misericordiam.

 Antiphona. Benedicta tu a Deo altissimo [CCCXXXuIII] pre omnibus mulieribus. P. Propter hoc non discedat laus tua de ore hominum, usque in seculum. u\. Gloriosa dicta sunt de te ciuitas Dei. P. Propter. u\. Gloria, et honor. P. Propter.

Oratio. Gloriosa facta est uirgo tua, Christe, Leocadia, que consurgenti aurore comparata, pulchra ut luna, atque electa ut sol, probatur: dum clariori rutilans lumine, et ut luna plena, clarescit in confessione, et ut sol flagrans, atque imminutionem sui nesciens, sanctitatis persistit in opere: da ergo nobis, ut per eam apud te pro uotis obtinere indulgentiam mereamur, qui nunc pro delictis, uel lachrymas fundimus, uel gemitus exhibemus. R\. Amen.

Per.

 Antiphona. Egredere quasi aurora consurgens, P. Pulchra ut luna, et electa ut sol, et ornata. u\. Audi filia, et uide, et inclina aurem tuam: et obliuiscere populum tuum, et domum patris tui. P. Pulchra. u\. Gloria, et honor. P. Pulchra.

Oratio. Deus, qui nauem Ecclesie tue, pro Mundi istius periculis fluctuantem, optimus nauta gubernas; et ne infidelitatis procella obruatur, uigilantissimus custos sollicitas: omnibus eius lauacro renatis tribue per intercessum gloriose confessoris et uirginis tue Leocadie, persecutionum tempestates in tui nominis confessione deuincere, tibique placitum sacrificium nosmetipsos offerre: quique mirabiliter prospiciunt in profundum, remigio dextere tue perducantur in celum. R\. Amen.

 Per misericordiam tuam Deus.

Antiphona. Speciosa facta es Alleluia. fol. CLXXIX. Oratio Domine, qui es magnus, ut supra, fol. CCCXXXuII. Responsorium. Speciosa, et decora.

Oratio. Domine Iesu Christe, qui es supra omnes gentes excelsus, et in celestibus habitas gloriosus; humilitatem nostram ab excelso intende placatus; ac sicut Ecclesia tua, que erat sterilitatis uitio impedita, nunc est, in te credens, uirtutum meritis plena, et filiis numerosa; ita mens nostra, ab sterilitate operum infecunda, te tribuente, per interuentum gloriose confessoris et uirginis tue Leocadie, possit et semen uerbi suscipere, et copiosis fructibus redundare: nomenque tuum, a solis ortu usque ad occasum preclarum, cordis ambiat unanimitate diligere,  et fidei assensione laudare. R\. Amen.

Per misericordiam tuam Deus noster, etc.



In Laudibus.

Ad Canticum. Antiphona. Confitebor tibi, Domine, quia. Canticum. Confitebor.

Ad Benedictus. Antiphona. Filia Sion benedic Domino Deo excelso in omni benedictione, et laude.

Canticum. Benedictus.

Sono. In conspectu. Psal. CXLuIII. fol. CLXXIII. Prophetia. Longe Dominus. fol. CLXXXI. Hymnus. Sanctissime Leocadie. Supplicatio. Oremus. In uesperis precedentibus.

Capitula. Gloriose ac misericors Domine, qui beate Leocadie tibi nimis in ore suo confiteri dedistiteque  in medio Iustorum eius confessione laudare uoluisti; ut eam et in terris confitentem, et in consilio Sanctorum glorificans faceres exultantem: exposcimus tui muneris donum; ut eius precibus tribuas nobis a peccati contagione purgari; ab ardoribusque perpetuis erui; et glorie tue beatitudinem consequi.

Pater noster. Liberati a malo. fol. 2.

Lauda. Germinabunt ossa tua. fol. CLXX.

Benedictio. Deus, qui confessione inclytam Leocadiam, ad Confessorum fecit peruenire decorem, iustificet uos ab omni contagione culpe: R\. Amen. Et qui illam confessionis ubertate fecit esse conspicuam, uos euidentia uere penitentie gloriosos efficiat; R\. Amen. Ut sicut dulcis fuit in ore huius uirginis confessio Christi, ita dulcescat in uestris  cordibus amor regni perpetui. R\. Amen.

Per.

Exeunte uespera, omnia dicantur, ut in primis uesperis exceptis Capitula, et Benedictione, que sequuntur.

Capitula. Accipe, Deus, nostrorum confessionem labiorum, omniumque ligamenta solue facinorum: quo huius uirginis tue Leocadie prece, et uitiis careamus, et muneribus ampliemur, cum ad te proclamauerimus e terris:

Pater noster. Liberati a malo. fol. 2.

[CCCXXXIX] Benedictio. Christus Deus Filius, qui in confessione sui nominis spiritum suscepit Leocadie, uestram suscipiat fidelem remuneraturus deuotionem: R\. Amen. Quique Confessoris huius festum  in canticis confessionum attollitis, a Deo remuneremini sempiternis; R\. Amen. Ut illic remuneranda proueniat deuotio uestra, quo beatissime Leocadie confessio perducta est muneranda: R\. Amen. Concedente gratia diuinitatis illius; qui est benedictus in secula seculorum. R\. Amen.

Per misericordiam ipsius, etc.

Lauda. Germinabunt.

Oratio. Domine, qui es magnus, ut supra in uesperis precedentibus.



DIE X IN FESTO SANCTAE EULALIAE, uIRGINIS ET MARTYRIS.



Ad uesperum.

Lauda. Sperauit anima mea in Domino. Quere fol. CLXXIX. Sono. Dominus Deus celi. Fol. CLXXXI.

 Antiphona. Alleluia. Gaude, et letare filia Sion: quoniam ecce ego uenio, et habitabo in medio tui, dicit Dominus. P. Et applicabuntur gentes multe ad Dominum in illa die. u\. Eructauit cor meum uerbum bonum: dico ego opera mea regi. Lingua mea calamus scribe, uelociter scribentis. P. Et applicabuntur. u\. Gloria, et honor Patri etc. P. Et applicabuntur.

Oratio. Gaude. et letare filia Sion, quia in medio tui habitaturum se Dominus promittit, dum te, et in passione uictricem, et ab omni contagio heresum reddidit innocentem; quesumus ergo, ut meritis tuis ab omni tentatione saluemur, qui diem tuum uenerantes incolimus, et qui in te uicisse credimus  Christum, nos per eum uicisse letemur impulsiones carnalium passionum; R\. Amen. Quia nunc unum cum Patre, et Spiritu Sancto possidet nomen in secula seculorum. R\. Amen.

Dominus sit semper. R\. Et cum.

Antiphona. Columna speciosa, perfecta auro, gemmisque precincta. P. Cuius caput plenum est rore, et crines guttis. u\. Audi filia, et uide, et inclina aurem tuam: et obliuiscere populum tuum, et domum patris tui. P. Cuius caput. u\. Gloria, et honor Patri. P. Cuius caput.

Dominus sit semper. R\. Et cum.

Lauda. Filia Sion, usque ad te ueniet Dominator Isrel. P. Et ueniet potestas prima regnum filie Hierusalem: egressus eius a diebus eternitatis. Alleluia.  u\. Lauda Hierusalem Dominum: conlauda Deum tuum Sion. P. Et ueniet potestas. u\. Gloria, et honor Patri. P. Et ueniet



Hymnus.



   Germine nobilis Eulalia,
Mortis et indole nobilior,
Emeritam sacra uirgo suam,
Cuius ab ubere progenita est,
Ossibus ornat, amoreque colit.

   Proximus Occiduo locus est,
Qui tulit hoc decus egregium,
Urbs potens, populis locuplex:
Sed mage sanguine martyrii,
uirgineoque potens titulo.

   Curriculis tribus atque nouem
 Tres annos quater attigerat;
Cum crepitante pyra trepidos
Terruit aspera carnifices,
Supplicium subit dulce rata.

   Iam dederat prius indicium,
Tendere se Patris ad solium;
Et sua membra dicata thoro
Ipsa crepundia repulerat,
Ludere nescia pusilla.

   Spernere succina, flores, rosas,
Fulua monilia respuere:
Ore seuera, modesta gradu,
Moribus et nimium teneris,
Caniciem meditata senum.

    Ast ubi se furiata lues
Excitat in famulos Domini,
Christicolasque cruenta iubet
Thura cremare, iecur pecudis
Mortiferis adolere diis:

   Infremuit sacer Eulalie
Spiritus, ingeniique ferox
Turbida frangere bella parat,
Et rude pectus, anhela Deo
Femina prouocat arma uirum.

   Sed pia cura parentis agit,
uirgo animosa domi ut lateat,
Abdita rure, et ab urbe procul;
Ne fera sanguinis in pretium
Mortis amore puella ruat.

    Illa perosa quietis opem
Degeneri tolerare mora,
[CCCXL] Nocte fores sine teste mouet,
Septaque claustra fugax aperit,
Inde per inuia carpit iter.

   Ingreditur pedibus laceris
Per loca senta situ, et uepribus,
Angelico comitata choro:
Et licet horrida nox sileat,
Lucis habet tamen illa ducem.

   Sic habuit generosa Patrum
Turba columniferum radium:
Scindere qui tenebrosa potens
Nocte uiam face perspicua
Prestitit, intereunte Chao.

    Non aliter pia uirgo uiam
Nocte secuta, diem meruit,
Nec tenebris adoperta fuit,
Regna Canopica cum fugeret,
Et super astra pararet iter.

   Illa gradu cita peruigili,
Millia multa prius peragit,
Quam plaga pandat Eoa polum:
Mane superba tribunalia adit,
Fascibus adstat et in mediis.

   uociferans ita: Quis furor est,
Perdere precipites animas;
Et male prodiga corda
Sternere rasilibus scopulis;
Omnipatremque negare Deum?

    Queritis, o miseranda manus,
Christicolum genus? En! ego sum
Demonicis inimica sacris:
Idola protero sub pedibus;
Pectore, et ore Deum fateor.

   Isis, Apollo, uenus nichil est,
Maximianus et ipse nichil:
Illa nichil, quia facta manu;
Hic, manuum quia facta colit:
Friuola utraque, et utraque nichil.

   Maximianus opum Dominus,
Et tamen ipse cliens lapidum,
Prostituat, uoueatque suis
Numinibus caput ipse suum;
Pectora cur generosa quatit?

    Dux bonus, arbiter egregius
Sanguine pascitur innocuo:
Corporibusque piis inhians,
uiscera sobria dilacerat,
Gaudet et excruciare fidem.

   Ergo age tortor adure, seca,
Diuide membra coacta luto.
Soluere rem fragilem, facile est;
Non penetrabitur interior
Exagitante dolore animus.

   Talibus excitus in furias
Pretor, ait; Rape precipitem
Lictor, et obrue suppliciis.
Sentiat esse deos patrios,
 Ne temneat Principis imperium;

   Quam cuperem tamen, ante necem,
Si potis es reuocare tuam
Torua Puellula nequitiam!
Respice, gaudia quanta metas,
Que tibi fert Genialis honor!

   Te lachrymis labefacta domus
Prosequitur, generisque tui
Ingerit anxia nobilitas
Flore quod occidis in tenero,
Proxima dotibus, et thalamo.

   Non mouet aurea pompa thori?
Non pietas ueneranda senum,
Quos temeraria debilitas?
Ecce parata ministeria
 Ex cruciabilibus exitiis.

   Aut gladio feriere caput;
Aut laniabere membra feris;
Aut facibus data fumificis,
Flebiliterque ululanda tuis
In cineres resoluta flues.

   Hec, rogo, quis labor est fugere?
Si modicum salis eminulis,
Thuris et exiguum digitis
Tangere uirgo benigna uelis,
Penam grauem proh aufugeris.

   Martyr ad ista, nichil: sed enim
Infremit, inque Tyranni oculos
Sputa iacit: simulachra dehinc
Dissipat, impositamque molam
 Thuribulis pede prosiliuit.

   Nec mora, Carnifices gemini
Lancea pectora dilacerant;
Et latus ungula uirgineum
Pulsat utrumque, et ad ossa secat,
Eulalia numerante notas.

   Scriberis ecce mihi, Domine
Quam libet hos apices legere,
Qui tua, Christe, trophea notant,
Nomen et ipsa sacrum loquitur
Purpura sanguinis eliciti.

   Hec sine fletibus et gemitu
Leta canebat et intrepida:
Dirus abest dolor ex animo,
 Membraque tincta cruore nouo,
Fonte cutem recalente lauant.

   Ultima carnificina dehinc,
Non laceratio uulnifica
Cratis genus, nec arata cutis;
Flamma, sed undique lampadibus
In latera, stomachumque furit.

   [CCCXLI] Crinis et odor ut in iugulos
Fluxerat, inuolitans humeris,
Quo pudibunda pudicitia,
uirgineusque lateat honos,
Tegmine uerticis opposito.

   Flamma crepans uolat in faciem,
Perque comas uegetata, caput
Occupat, exuperatque apicem:
 uirgo citum cupiens obitum,
Appetit et bibit ore rogum.

   Emicat inde Columba replens
Martyris os, niue candidior
uisa relinquere, et astra sequi:
Spiritus hic erat Eulalie
Lacteolus, celer, innocuus.

   Colla fluunt, abeunte anima,
Et rogus igneus emoritur:
Pax datur artubus exanimis,
Flatus in ethera plaudit ouans,
Templaque celsa petit uolucer.

   uidit et ipse satelles Auem
Femine ab ore meare palam:
Obstupefactus, et attonitus
 Prosilit, et sua gesta fugit;
Lictor et ipse fugit pauidus.

   Ecce niuem glacialis hyems
Ingerit, et tegit omne forum:
Membraque tegit simul Eulalie,
Ossa iacent sub gelido,
Pallioli uice linteoli.

   Cedat amor lachrymantum hominum,
Qui celebrare suprema solent:
Flebile cedat et officium:
Ipsa elementa, iubente Deo,
Exequias tibi, uirgo, ferunt.

   Nunc locus Emerita est tumulo
Clara Colonia uettonie,
 Quam memorabilis amnis Ana
Preterit, et uiridante rapax
Gurgite menia pulchra pluit.

   Hic, ubi marmore perspicuo
Atria luminant alma uiator,
Et peregrinus, et indigena:
Reliquias, cineresque sacros
Seruat humus ueneranda sinu.

   Tecta corusca super rutilant
De laquearibus aureolis,
Saxaque cesa solum uariant:
Floribus ut rorulenta putes
Prata rubescere multimodis.

   Carpite purpureas uiolas,
Sanguineosque crocos metite:
 Non caret his gemellis hyems,
Laxat et arctat tepens glacies,
Floribus ut cumulet calathos.

   Ista comantibus e foliis
Munera, uirgo puerque date;
Ast ego serta choro et in medio
Texta feram pede Dactylico,
uilia, marcida, festa tamen.

   Sic uenerari ossa libet,
Ossibus Altare et impositum:
Illa Dei sita sub pedibus
Prospicit hec, populosque suos
Carmine propio tali foueat.

   Laudibus efferant eximiis
Astra, solum, mare, quicquid habet,
 Te, Genitor, Genitumque tuum,
Simplicem etiam et Spiritum
Perpetuis resonent modulis.

   Festi huius in laudibus, Domini
uocibus intonet alma cohors,
uictricem qui fecit Eulaliam,
Secians ethereis ciuibus perpetim
Trinus, Unus Dominus.
   Amen.

Supplicatio. Oremus Redemptorem, mutato nomine, fol. CLXXXuII.

Capitula. Iesu, Dei Filius, qui hortum Electorum ingrediens, inter lilia pasceris, quando in corpore tuo, quod est Ecclesia, Sanctarum uirginum cetibus decoraris, ubi beatissimam Eulaliam mirabiliter  introducens, ita mirificis eam floribus maluisti fulcire, ut odor uirtutum eius tanquam floscula aromatum ad nos usque descenderet: te supplici intentione rogamus, ut, amotis figuris ueteris Testamenti, que, uelut umbre, in typicis obseruationibus precesserunt, dies illa, Euangelica utique traditio, in nobis aspirando proficiat, qualiter ita exemplo uirginis Eulalie Euangelii lucem tota deuotione sequamur, ut umbras preteriti erroris, et criminis nesciamus.

Pater noster. Liberati a malo. fol. 2.

Benedictio. Deus uirtutum, per quem sancta Eulalia, dum ad passionem uadit, ad gloriam peruenit, det uobis, nec uitiorum passionibus adstringi, et a passionum uitiis liberari: R\. Amen. Que sua membra  non uitiis, sed pro Deo passionibus subdidit, obtineat uos numquam tentationum certaminibus uinci; R\. Amen. Ut, sicut illa post passionem obtinuit coronam, ita uos per penitentiam ueniatis ad ueniam. R\. Amen.

Per misericordiam.

[CCCXLII] Lauda. Sicut palma exaltata sum in gaudio. Alleluia. Et sicut oliua speciosa in campis, Alleluia. P. Sicut uitis fructificaui suauitatem odoris. Alleluia, alleluia, alleluia. u\. Ego autem, sicut oliua fructifera in domo Domini, sperabo; et in misericordia Dei mei in eternum, et in seculum seculi. P. Sicut uitis. u\. Gloria, et honor. P. Sicut uitis.

Oratio. Domine Iesu Christe, qui beatam Eulaliam uirginem in tenero etatis statu, nec mundi inlecebris,  nec persecutorum permisisti superari tormentis: in qua munere tuo, nec sexus uincitur, nec affectus; cuius constantiam nec seuitia terruit, nec pena edomuit, nec ungula minuit, nec flamma compescuit: Huius ergo deprecatio pro nobis ita apud te preualeat, ut mala a nobis presentia, futuraque remoueat. R\. Amen.

Per misericordiam.



Ad Matutinum.

Antiphona. Labia mea aperies. Psalmus L. Oratio. Exultent Domine. fol. CLXXX.

Antiphona. Surge, propera sponsa mea, et ueni. Iam enim hyems transiit, et recessit. Flores apparuerunt in terram nostram. P. Quam pulchra es amica mea, et quam decora! Pulchriores oculi tui  columbarum, absque eo quod intrinsecus latet. u\. Specie tua et pulchritudine tua intende, prospera procede, et regna, propter ueritatem, et mansuetudinem, et iustitiam: et deducet te mirabiliter dextera tua. P. Quam pulchra. u\. Gloria, et honor Patri. P. Quam pulchra.

Oratio. uirgo Christi Eulalia, que ad uocem uocantis Sponsi surrexisti ad fidem, properasti ad requiem, sponsata de sanguine, formosa Baptismate, ecce iam hyems transiit, imber abiit; quia omnis temporalis tribulatio a te deuicta recessit: recedat ergo a nostris mentibus, te orante, impugnatio uirtutum: ut, qui credulitatis dono pleni consistimus, sanctitatis ope plenissima fulgeamus. R\. Amen.

Per misericordiam.

 Antiphona. Que est ista, que progreditur ut aurora consurgens, P. Pulchra ut luna, electa ut sol, terribilis ut castrorum acies ordinata? u\. Gloriosa dicta sunt de te, ciuitas Dei. P. Pulchra. u\. Gloria, et honor Patri. P. Pulchra.

Oratio. Christe Dei Filius, ad quem beata Eulalia desiderabili uoto progreditur ut aurora; exaudi plebem tibi supplicantem per eam: tribue nobis, et seruare quod sumus a te potentialiter conditi, et copiosius amare quod existimus miseratione redempti: ut et lune comparati Ecclesie fulgeamus in gremio, et electi ut sol, claritatis niteamus exemplo. R\. Amen.

Per.

Antiphona. Aduentus tuus mihi sicut uitis florescit:  et quasi myrrha electa dedisti suauitatem odoris: P. Et quasi balsamum non mixtum odor tuus: et ut rosa fragrans tabernacula tua. u\. Non det in commotionem pedem tuum: neque dormitet qui custodit te. P. Et quasi. u\. Gloria, et honor Patri. P. Et quasi.

Oratio. Mira satis Domine, quod in aduentu tuo martyr tua Eulalia quasi uitis uera fructificans, et quasi myrrha electa odorem gratie fidelibus propinans in seculo, eterno promeretur consolari de premio: te quesumus, te rogamus, ut suffragiis eius, odore uirtutum odores criminum fugiamus: ut celesti illo inspiramine recreati, cunctorum uitiorum fetoribus exules reperiamur, et sobrii. R\. Amen.

Per misericordiam.

 R\. Procede inter lilia opaca, filia Hierusalem: quia perfecta es et decora, et reprehensio in te non est. Ascende quasi sponsa a Libano, et percipe benedictionem fidei P. A Domino Deo tuo. u\. ueni sponsa a Libano, ueni, coronaberis. P. A Domino. u\. Gloria, et honor. P. A Domino.

Oratio. Domine Iesu Christe, qui beatam Eulaliam uirginem. Quere in uesperis precedentibus.

Antiphona. uox turturis audita est in terra nostra: uinee florentes dederunt odorem. P. uox tua suauis, et facies tua decora. Dilectus meus mihi, et ego illi. u\. Adducentur Regi uirgines post eam: proxime eius adducentur tibi. P. uox tua. u\. Gloria, et honor. P. uox tua.

 Oratio. Sponsa Christi Dei Filii in oculis fidelium quasi turtur, uirgo Eulalia annuis recursibus quodammodo prouidetur; dum honor sepulchri eius humanis obtutibus presentatur, et obsequendus honorifice aperitur; dum uox eius suauis, et facies eius pulchrior exundanti claritate fructificat: Concede ergo [CCCXLIII] nobis, ut odor uirtutum eius sopitum cordis nostri sensum ad penitentiam excitet; ut, qui nunc percipimus ex odore letitiam, post percipiamus ex penitentia gloriam indefessam. R\. Amen.

Per misericordiam.

Antiphona. Egredere tanquam sponsa consurgens, P. Pulchra ut luna, et electa ut sol, et ornata. u\.  Per diem sol non uret te: neque luna per noctem. P. Pulchra. u\. Gloria, et honor. P. Pulchra.

Oratio. Gloriosa facta est uirgo tua, Christe, Eulalia, que consurgenti aurore comparata, pulchra ut luna, atque electa ut sol, probatur: dum clariori rutilans lumine, et ut luna plena, clarescit passione, et ut sol flagrans, atque imminutionem sui nesciens, sanctitatis persistit in opere: da ergo nobis, ut per eam apud te pro uotis obtinere indulgentiam mereamur, qui nunc pro delictis, lachrymas fundimus, uel gemitus exhibemus. R\. Amen.

Per misericordiam.

Antiphona. Gaude uirgo filia Sion, iocundare, et letare filia Hierusalem: P. Quoniam ecce Rex tuus uenit tibi mitis. u\. Lauda Hierusalem Dominum:  conlauda Deum tuum Sion. P. Quoniam ecce. u\. Gloria, et honor. P. Quoniam ecce.

Oratio. Domine Deus, qui Prophetali uaticinio filiam Hierusalem iocundari, et letari pronuncias; fac nos in Sacramentis profluentibus exultare et Filii tui Domini nostri operum adsurgere dignitate: ut dum his fidem coniungimus, per intercessum uirginis Eulalie celorum gaudiis potiamur; Per ineffabilem diuitiarum tuarum potentiam summe, et admirabilis Deus noster, qui es benedictus in secula seculorum. R\. Amen.

Per misericordiam.

R\. ueni sponsa mea: quam pulchra facta es, et decora ualde! Surge, accipe oleum sapientie, propera P. In aduentum Domini Dei tui. u\. Specie tua  et pulchritudine tua intende, prospera procede, et regna. P. In aduentum. u\. Gloria et honor Patri. P. In aduentum.

Oratio. Sponsa Christi uirgo Eulalia, que pulchra facta es, et decora, que oleum sapientie accipiens, candorem utique Baptismatis uehis; dum ex Lauacro fidem percipis, per quam inter filias Hierusalem mirifice coronaris: per te, quesumus, ut candorem castitatis mereamur adtingere, que Christo de uirginitate meruisti placere: ut per te profectum obtineamus uirtutis, per quam deuicta est crudelitas persequentis; ut sit nomen benedictum in secula seculorum. R\. Amen.

Per misericordiam.

 Antiphona. Gaude et letare in omni corde, filia Sion: P. Ecce Dominus in medio tui fortis exultabit super te in laude. u\. Delectare in Domino: et dabit tibi petitiones cordis tui. P. Ecce Dominus. u\. Gloria, et honor Patri. P. Ecce Dominus.

Oratio. Gaude et letare filia Sion, quia abstulit Dominus inimicos tuos, dum te, et in passione uictricem, et ab omni contagio heresum reddidit innocentem; quesumus ergo, ut meritis tuis ab omni tentatione saluemur, qui diem tuum uenerantes incolimus; et qui in te uicisse credimus Christum, nos per eum uicisse letemur impulsiones carnalium passionum. R\. Amen.

Per misericordiam.

Antiphona. ueni sponsa ad preparatum regnum  celorum, intra in gaudium, P. Et percipe benedictionem a Domino. u\. Non det in commotionem pedem tuum: neque obdormitet qui custodit te. P. Et percipe. u\. Gloria, et honor Patri. P. Et percipe.

Oratio. Domine Iesu Christe, qui beatissime martyris tue Eulalie corpusculum in Cruce pendentem superna adsparsione uestisti, ut et candor uirginem, et refrigerium indueret martyrem: adsiste nobis propitius, et tantis in martyre semper ostende beneficiis; dum per illam, et superna dona prerogas, et martyris excubias miraculis propagas, et Ecclesie festa, eadem uisitando dignanter inradias. R\. Amen.

Per misericordiam tuam.

Antiphona. uirgo Isrel, ornaberis tympanis tuis,  P. Et egredieris in choro psallentium. u\. Audi filia, et uide, et inclina aurem tuam: et obliuiscere populum tuum, et domum patris tui. P. Et egredieris. u\. Gloria, et honor. P. Et egredieris.

Oratio. Domine Iesu Christe, qui animam famule tue Eulalie beatissime martyris pro te feliciter triumphantem examinas per flammam, suscipis per columbam, et tibimet copulas in gloria sempiterna: adesto [CCCXLIu] nobis, ut Spiritus martyris non desit supplicantibus in suffragio, qui etiam persequentibus refulsit insigni miraculo; nec aliquando recedat benficiis ab Ecclesia, que apud te requiescit in celesti aula. R\. Amen.

Per misericordiam tuam.

R\. Hec dicit Dominus: Dilectione eterna dilexi  te. P. Propterea attraxi te ad misericordiam. Adhuc edificabo te, et edificaberis uirgo Isrel: tolle tympanum tuum, et procede in choro psallentium, quoniam ueniet tibi dies consolationis. R\. Recordatus sum tui, miserans adolescentiam tuam, et caritatem desponsationis tue. P. Propterea attraxi. u\. Gloria, et honor Patri. P. Propterea.

Oratio. Audi, et suscipe precantium uota, dilecta Dei uirgo Eulalia, que sponsa Christi de fide, soror monstraris esse de sanguine: effluant in nobis flores uirtutum, effugiant umbre tentationum: exemplo tuo proficiamus in melius, ne in deterius consistentes, uite dona perdamus: ut cum tempus putationis aduenerit; et fides, qua Christum credimus,  nos liberet a suppliciis, et affectus, quo illi propinquare nitimur, nos ditet muneribus sempiternis. R\. Amen.

Per misericordiam.



In Laudibus.

Ad Canticum. Antiphona. Tu nosti, Domine, quia non comederim in mensa execrationis, nec biberim uinum libaminum: nunquam enim letata est ancilla tua, nisi in te, Domine.


Canticum Esther .

Domine mi, rex omnipotens, adiuua me sollicitam, et cuius preter te nullus auxiliator est alius. * Periculum meum in manu mea est.

Audiui enim a patre meo, quod tu Domine tulisti  Isrel de cunctis gentibus, * et patres nostros ex omnibus retro maioribus suis,

Ut possideres hereditatem sempiternam, * fecistique eis sicut locutus es.

Peccauimus in conspectu tuo, et idcirco tradidisti nos in manu inimicorum nostrorum:

Iustus es Domine: * et nunc non eis sufficit, quod durissima nos opprimunt seruitute,

Sed robur manuum suarum, idolorum potentie deputantes, * uolunt tua mutare promissa, et delere hereditatem tuam,

Et claudere ora laudantium, * atque extinguere gloriam templi et altaris tui,

Ut aperiant ora gentium, et laudent idolorum fortitudinem, * et predicent carnalem regem in sempiternum.

 Ne tradas Domine sceptrum tuum his, qui non sunt, * ne rideant ad ruinam nostram:

Sed conuertere consilium eorum super eos, * et eum, qui in nos cepit seuire, disperde.

Memento Domine, et ostende te nobis in tempore tribulationis nostre, * et mihi da fiduciam rex deorum, et uniuerse, Domine, potestatis:

Tribue sermonem compositum in ore meo in conspectu leonis, et transfer cor illius in odium hostis nostri, * ut et ipse pereat, et ceteri qui ei consentiunt.

Nos cum libera manu tua adiuua, nullum alium habemus auxiliatorem, * nisi te, Domine, habens omnium scientiam; et nosti quod oderim gloriam iniquorum.

 Et detester cubile incircumcisorum, * et omnis alienigene.

Tu scis necessitatem meam, quod oderim signum superbie et glorie mee, * quod est super caput meum in diebus ostentationis mee,

Et detester illud quasi pannum menstruate, * et quod non comportem illud in diebus silentii mei.

Et quod non comederim in mensa Aman, * nec mihi placuerit conuiuium regis, nec biberim uinum libaminum:

Et quod nunquam letata sit ancilla tua, ex quo huc translata sum usque in presentem diem, * nisi in te Domine Deus Abraham.

Deus fortis super omnes, exaudi uocem eorum  qui nullam aliam spem habent, et libera nos de manu iniquorum, et erue me a timore meo.

Oratio. Auxilio tuo, Domine, defendendam, tuendamque nostram committimus imbecillitatem, ut tuum sit, nos euadere de muscipulis impiorum, cuius fuit, uenerandam Eulaliam non cedere terroribus persequentium; ac sicut illam atrocitas non terruit seuientis, ita non queant inducere nos decipula oblatrantis; ut ipse unus per nos uincatur suis conuitiis et erroribus cunctis, qui expugnatus est per Eulaliam, passione superante. R\. Amen.

Per misericordiam tuam.

Ad Benedictus. Antiphona. Filia Sion, benedic Domino Deo excelso in omni benedictione, et laude.

Canticum. Benedictus es Domine. fol. 6.

 [CCCXlu] Oratio. Beata Dei uirgo, que in Sion speculatione gloriosa consistis, quam Deus ipse dilexisse testatur, ex quo tibi non recessuram ultra misericordiam pollicetur: da nobis Domine meritis suis, ut amore diuino flagrantes, in futuro iudicio inueniamur indemnes. Amen. Et adiuti gratia diuinitatis illius, qui est pius, et misericors in omnia secula seculorum. R\. Amen.

Per misericordiam.

Sono. Alleluia. Egredere post uestigia gregum tuorum, uirgo filia Sion, et pasce agnos tuos. Alleluia, alleluia, alleluia. u\. Alleluia. Intra in hortum meum sponsa mea, filia Hierusalem. Ecce flores tui germinabunt in terram. Pasce iam inter lilia, donec respiret dies, et amoueantur umbre.

 lauda. laudate Dominum de celis: Alleluia, aleluia: laudate eum in excelsis. Alleluia, alleluia Psalmus CXluIII.


lectio libri Ecclesiastici Salomonis .

R\. Deo gratias.

Sapientia laudabit animam suam, et in Domino honorabitur, in medio populi sui gloriabitur, in ecclesiis Altissimi aperiet os suum, et in conspectu uirtutis illius honorabitur, in medio populi exaltabitur, et in plenitudine sancta admirabitur, in multitudine electorum habebit laudem, et inter benedictos benedicetur, dicens: Quasi cedrus exaltata sum in libano, et quasi cypressus in montem Sion: quasi palma exaltata sum in Cades, et quasi plantatio rose in Iericho: Quasi oliua speciosa in campis,  et quasi platanus dilatata sum iuxta aquam in plateis. Sicut cinnamomum aspalathum aromatizans odorem dedi: quasi myrrha electa dedi suauitatem odoris: quasi storax, et galbanus, et ungula, et gutta, et quasi libanus non incensus uaporaui habitationem meam, et quasi balsamum non mistum odor meus. Ego quasi terebinthus expandi ramos meos, et rami mei rami honoris et gratie. Ego quasi uitis fructificaui odorem suauitatis: et flores mei flores honoris et honestatis. Ego mater pulchre dilectionis, et timoris, et agnitionis, sancte spei. In me gratia omnis uite et ueritatis, in me omnis spes uite et uirtus. Transite ad me omnes qui concupiscitis me, et a generationibus meis implemini: Spiritus enim  meus supra mel dulcis, et hereditas mea super mel et fauum: Memoria mea in generatione seculorum. Qui edunt me, adhuc esurient: et qui bibunt me, adhuc sitiunt. Qui audiunt me, non confundentur: et qui operantur in me, non peccant. Qui elucidant me, uitam eternam possidebunt. R\. Amen.



Hymnus.



   laudem beate Eulalie
Puro canamus pectore:
Quam Christus inter Martyres
Casto sacrauit sanguine.

   Que clausa duris postibus,
Interque fortes cardines;
Somni, cibique nescia
Christum canebat peruigil.

    Custos tremendi luminis
lux stupebat in uinculis:
In Carceris angustia
Mentis beate gaudia.

   Iudex furore turbidus,
Surgit cruentis faucibus,
Et increpat noctis moram,
Sanctam daturus hostiam.

   lentoque primo uerbere
Christi Puella ceditur;
Sed consecrare pernegat
libamen aris impium.

   Tunc in reciso stipite
Ductis in altum brachiis,
latus Puelle ceditur,
 Nudaque flammis uritur.

   uictor recedit spiritus,
Corpus relinquens pallidum;
Quod lege mortis perditum
Reducat ad uitam Deus.

   Iam iam quieti psallite,
Patrique laudem dicite,
Christumque laudemus pium,
Simulque Sanctum Spiritum.

   Hec nos redemit Trinitas,
Cuius perennis gloria
In secla nescit mori,
uiuens per omne seculum.
   Amen.

 Supplicatio. Oremus Redemptorem mundi, mutato nomine, fol. CLXXXuII.

Capitula. Domine Iesu Christe, cui beata Eulalia et uirgo placuit, et martyr adhesit: dum tibi et uirgo permanet casta, et pro te extenditur in catasta; dum tibi corpus seruat integrum, et pro te gaudet ungulis exaratum: eius pudicitie, atque uictorie fauens, nobis propitius esse dignare; ut et immunditie nostre eius oratione abluantur, [CCCXluI] et tormenta eius fortitudine resoluantur.

Pater noster. liberati a malo. fol. 2.

lauda. Sicut palma exaltata sum. Benedictio. Deus uirtutum. Require in uesperis precedentibus.


In exeunte uespera.

lauda. lucerna pedibus meis. fol. ClX

 Sono. Dominus Deus celi. Quere retro in uesperis precedentibus.

Antiphona. Gaude filia Sion, iubila Filia Hierusalem. P. Ecce Rex tuus uenit tibi iustus, conseruans. u\. Gloriosa dicta sunt de te, ciuitas Dei. P. Ecce Rex. u\. Gloria, et honor. P. Ecce Rex.

Dominus sit. R\. Et cum.

lauda. Specie et pulchritudine. fol. ClXXIX.

Hymnus. laudem beate Eulalie.

Supplicatio. Oremus Redemptorem. Quere retro in laudibus.

Capitula. Domine Iesu Christe, qui sancte Eulalie tue arcana possidens, ei et uirginitatis pudorem, et passionis tribuisti ruborem, dum et pudica in Secreto, et inuicta in foro, et illic manet, ut te promereatur,  et hic uincit, ut a te coronetur: annue precibus eius, ut conscientiam nostram ita pudor possideat, ne deserat fortitudo: illic tranquilla maneat, ne contaminetur: hic uincere studeat, ut probetur, Piissime.

Pater noster. liberati a malo. fol. 2.

Benedictio. Dominus iehsu Christus, qui sanctam Eulaliam constantia roborauit, uos in tentatione robustos statuat: R\. Amen. Qui eam passione glorificauit, a uobis passionum ignominiam tergat: R\. Amen. Qui illam inter tormenta uictricem tortorum fecit, uos inter turbines Mundi eruat ab omni euentu periculi. R\. Amen.

lauda. Sicut palma exaltata. Oratio. Domine Iesu Christe, qui beatam Eulaliam. Quere in uesperis  precedentibus.



DIE XII. IN FESTO SANCTAE EUGENIAE uIRGINIS, ET COMITUM EIUS MARTYRUM.



Ad uesperum.

lauda. Exortum est. fol. ClXII. Sono. Gaudete iusti. Fol. ClXu. Antiphona. uiri iusti. fol. ClXII. lauda. Inuocabant Dominum. fol. ClXuIII.



Hymnus.



   Honore Sancte Eugenie
Castis canamus laudibus;
Christo fideli iubilo,
Dulci psallamus modulo.

   Qui dudum Sanctam uirginem
 Puro sacrauit pectore,
Mentis arcana possidens,
Sacro nitore inluminat.

   Fidelis Christi famula
Mundi calcat iactantiam,
Arctum callem arripiens,
uitam celestem sequitur.

   Castam uitam dum ageret,
Cenobioque degeret,
Pater effecta Monachis,
Matrem celabat tegmine.

   Edax morbi libidinis
uexat pectus Melantie;
Pulchrum uultumque ut uiderat,
Amore ceco carpitur.

    Quem uirgo Christi peruidens
Suis pellit eloquiis,
Seuumque uirus aspidum,
Certo refutans carmine.

   Illa Tribunal Iudicis,
Furore armata Demonis,
uerbis malignis adpetit,
Castam expugnans animam.

   Sed est cremata obscenitas,
Sancta probatur castitas;
Prefectus, dum Eugeniam,
Prolem recepit propriam.

   Illico temnunt idola:
Reseratur Ecclesia:
Pater in sacerdotio
 Martyr dicatus est Christo.

   Moxque ab Alexandria
Roma reuertit Claudia
Cum prole; sed Eugenia
Christi sectatur atria.

   Tunc celebsque Eugenia
Prothum, Hyacinthum socios,
uirtute Christi refertos,
Basille offert famulos

   Diuinis mox oraculis
Corda perlustrant uirginis;
Ob hoc Pompeius dispuit,
Et Christum Deum credidit,

   Pro quo ense percutitur,
Et Christo sponso iungitur:
 [CCCXluII] Prothus et Hyacinthus iterum
Plectuntur collo gladio.

   Tetris post hec Eugenia
Bis denis trusa feriis,
Nescia potusque cibi
Mucrone plectitur ciuis.

   Celis locatur Spiritus
Sanctorum cum agminibus:
Nos annuis recursibus
Hymnum Deo persoluimus;

   Horum nos, Deus, meritis
Ablatos nunc a uitiis,
Sursum reduc a sordibus,
Reformans sacris sedibus.

   Presta Pater tu inclyte,
 Cuncta qui regis cum Prole
Paraclito cum Spiritu
Simul per omne seculum.
   Amen.

Supplicatio. Oremus Redemptorem mundi, mutato nomine, fol. ClXXXuII.

Capitula. uidete, uidete dilectissimi fratres, mirabilia opera Dei, qualiter Eugenia uirgo pro nomine Iesu martyrium sustineret: ut nec undis subiiciatur, nec ardoribus concremetur. Hec sane fides augebatur, pro qua Dominus noster predixit, quod in ea se rogantibus, nichil difficile sit: unde hac fide, que per dilectionem operatur, rogemus pii Patris clementiam, ut nostras recipiat lachrimas,  diluat culpas, impertiat gratiam, et arceat quecumque nobis uidentur esse aduersa. Si enim rogauerimus eum fiducialiter, spes nobis est, quod exaudiet uocem nostri clamoris, cum ad eum, ea que Domino Iesu Christo edocente didicimus, proclamauerimus e terris:

Pater noster. liberati a malo. fol. 2.

Benedictio. Deus summus, atque eternus terribilis, in cuius seruitium Eugenia uirili habitu, detonsis crinibus, se obtulit seruituram, faciat uos dessectis atque recisis curis seculi, adprehendere uitam immaculatam: R\. Amen. Quique eius uirginitatem Melantiam fallentem manifestam effecit cuneis populorum, ostendat in uobis diuitias misericordiarum suarum; R\. Amen. Atque cum illa post transitum  mereamini partem habere, que pro Christo Domino suo meruit laureari. R\. Amen.

Per misericordiam.

lauda. Gaudium sempiternum. fol. ClXII.

Oratio. Deus, qui sanctis tuis Eugenie uirgini, et eius Comitibus martyribus tantam gratiam in passione dedisti, ut insigniter apertum fidei uincerent hostem, quamprimum spiritualiter in se bella sui corporis deuicissent: prebe nobis auxilium de tua pietate firmissimum, quo muniti, atque precincti, et rebellantem spiritui carnem ualeamus compescere, et nos ipsos intrepidos studeamus bellis spiritualibus preparare. R\. Amen.

Per misericordiam.



Ad Matutinum.

 Antiphona. Da nobis. Psalmus L. Oratio. Redde nobis. Fol. ClXIII. Antiphona. Sancti tui Domine. Oratio. Sanctos tuos Domine Eugeniam et eius Comites martyris uirtute tue dextere fultos, inuicto. Quere fol. ClXuI.

Antiphona. Sancti tui, Domine, mirabile consecuti sunt iter, deseruientes preceptis tuis, ut inuenirentur inlesi in aqua ualida. P. Terra apparuit arida, et in mari rubro uia sine impedimento. u\. Confiteantur Domino misericordie eius, et mirabilia eius filiis hominum. P. Terra apparuit. u\. Gloria et honor. P. Terra.

Oratio. Deus, qui Sanctis, ut hic supra.

Antiphona. Salus iustorum. fol. CClXuIII.

 Oratio. Deus, qui et uirtutem Sanctis, et sanctimonie ornamenta largiris; hanc Ecclesiam in honorem martyrum Eugenie uirginis, et eius Comitum exhibentem, sanctitatis perorna insignibus: ut qui gloriantur uictores triumpho stare Martyres, sint eternis Sanctorum tuorum felicitatibus complexi. R\. Amen.

Per misericordiam.

Responsorium. Beati qui habent. fol. CCXuI.



In laudibus.

Ad Canticum. Antiphona. Diligentes te. Canticum. Qui sponte. Ad Benedictus. Antiphona. Sancti et humiles. Canticum. Benedictus es. Sono. Salus iustorum. lauda. laudate Dominum. Fol. ClXIu. Prophetia. Iustorum anime. Fol. ClXuII. Hymnus. Honore  sancte Eugenie. Supplicatio. Oremus. Capitula. uidete, uidete. In uesperis precedentibus.

[CCCXluIII] lauda. laus Domini in Ecclesia Sanctorum. Alleluia. P. letetur Isrel in eo qui fecit ipsum Alleluia, alleluia, alleluia. u\. Cantate Domino canticum nouum: quia mirabilia fecit. P. letetur Isrel. u\. Gloria, et honor. P. letetur Isrel.

Benedictio. Deus summus atque eternus. In uesperis precedentibus.



DIE XIu. IN FESTO SANCTI IUSTI ET ABUNDI.



Ad uesperum.

lauda. Exortum est. Sono. Gaudete iusti. Fol. ClXu. Antiphona. Gaudium magnum. lauda. ueniet Dominus. fol. CCCXXu.



Hymnus.



   uox ecce uatum uiuida personat
uenire Christum, nascique nuntiat;
Nunc festa cuius plebs pia celebrat;
Que ferens undam lucidam promicat.

   Quem Gabrielis uox clara nuntiat;
Quem uirgo parit, que sola rutilat,
Fetosa uirgoque lactat,
Nutrixque uirgo se cui dedicat.

   Cuius dicata passio prouocat,
Ut quis fidelis sanguine rubeat,
Et passionis munere polleat,
Utroque sese perimi gaudeat.

   Iusti, et Abundi quem sequi cursitat
Sacra uoluntas; quem quoque nuntiat
 Sequi debere; qui in fide latitat
Se fore fortem uoceque iubilat.

   Hos hunc sequentes, perimi iudicat
Numerianus, qui Olybrio hoc imperat
Ut Christianos ensi subiiciat,
Christique Seruos publicitus opprima

   Iustum en Olybrius, ut audii
Furore raptus, nec neue queritat,
Si Christianus ipse sit explorat:
Sed Christi Seruus illico clamitat:

   Se esse fidelem: nec mori dubitat.
Preses in ita conterritus prouocat
Membra fidelis, nec neue clamitat;
Ut hunc rotarum ars seua proterat.

    Sed mens ditata minime trepidat;
uoceque clara cantica iubilat:
Quem sibi Christus ita mirificat,
Ut uota uincens, iam liber offerat.

   Ferox Tyrannus uocibus intonat:
Fornax ut atrox ignibus ardeat,
Testis et Almi membra suscipiat,
Offerre thura Martyr ut ambulat,

   Aut igni ira concita pereat
Seque seuere morti subiiciat,
Flammeque rogis citus inhereat:
Ne contraire presidi ualeat.

   Sed quem ditata mens bene subleuat;
Et meritorum gratia dedicat,
Nec flamma uincit, nec pena superat;
 Sed igne trusus, illesus ambulat.

   Adhuc Abundus dum pie spectitat,
Sese citatim Martyri sociat;
Mentemque Christo subito delibat;
Ipsique Olybrio uocibus inrogat.

   Cuius cum fama presidi personat;
Infremit ira, terrere inchoat:
Sanctus Abundus, ut idolis cedat;
Illisque cedens thus liber offerat.

   Sed quia Sanctus uinci nequiuerat,
Iustum sodalem facibus imperat
Aduri, cuius ut uita pereat,
Iamque cito discrimini cedat.

   Mare sed is qui pedibus ambulat;
Potensque clausos corpore transuolat;
 Ignis penas hos fugere prouocat,
Itemque tutos sistere factitat.

   Hos ipse Sanctis ethere sociat,
Et ignis ille flammeus euolat,
Et quos urendo flamma susceperat,
Extrita rore frigida consecrat.

   Ut nec capillus capitis ardeat;
Nec ipsa uestis ignibus hereat;
Sed rore tincta, tutaue maneat:
Hec cuncta regens Spiritus actitat,

   Exemplo quorum nunc pius audeat
Quisque fidelis, munus et inferat
Sui precatus, menteque seruiat,
Qui misertus omnia iudicat.

   Ipse precantum uota suscipiat;
 Et paradisi ianuam aperiat,
Qui in ethere tonans nos pius adiuuat,
Cunctaque solus dimicare uult.

   Sit honor illi, qui solus intonat
De sede poli, cunctaque iudicat:
Eique sese lingua subiiciat;
Per omne seculum carmina concinat.
   Amen.

Supplicatio. Oremus. ut in aliis.

Capitula. Deus lumen eternum, lucerna inextinguibilis, et lux ueritatis, letifica populum tuum in hac celebritate beatissimorum martyrum tuorum Iusti et Abundi: ut [CCCXLIX] qui suis meritis contristantur, eorum orationibus consolentur.

 Pater noster. Liberati a malo. fol. 2.

Benedictio. Obtentu martyrum suorum Iusti et Abundi, benedictio Domini uos comitetur in terris, qui illos prouexit ad celos: R\. Amen. Illorum uos efficiat suffragatione felices, quorum nunc estis solemnitatibus exequentes: R\. Amen. Ut sicut illi pro iustitia certati sunt usque ad mortem; ita et uos eorum sequendo uestigia, liberi properetis ad celestia regna. R\. Amen.

Per misericordiam

Lauda. Fideles in dilectione. Et omnia alia usque ad Capitulam dicantur successiue, ut in festo Cecilie uirginis, fol. CCCXXuI.

Capitula. Da nobis, Domine, gaudia felicitatis eterne, te ut semper gaudere possimus, ne despicabili  tristitia obruamur, et in nullo de temporalibus soliciti simus: ut, qui te prope esse iam credimus, mitissimum cum ueneris sentiamus.

Pater noster. Liberati a malo. fol. 2.

Lauda. Fideles in dilectione.

Benedictio. Obtentu Martyrum. Quere in uesperis precedentibus.



DIE XuIII. IN FESTO ANNUNCIATIONIS SANCTAE MARIAE uIRGINIS.



Ad uesperum.

Lauda. uirgo Isrel, ornare tympanis tuis: P. Et egredere in choro psallentium. u\. Beata es regina, que prospicis quasi lumen. P. Et egredere. u\. Adstitit regina in uestitu deaurato. P. Et egredere. u\. Egredere, quasi Luna ualde rutilans. P. Et egredere.  u\. Egredere, quasi sponsa consurgens pulchra, ut Luna. P. Et egredere.

Oratio. uirgo Isrel, que utique mater uidentis intelligeris, ornare tympanis tuis, id est, membris Ecclesie, ut te habeamus patronam in seculo, quam beatam reginam credimus permanere in futuro: ut prospicientes te lumen credulitatis nostre sine dubio esse; te interpellante, fauorem beatitudinis mereamur firmissime obtinere. R\. Amen.

Per misericordiam.

Sono. Apparuit Angelus Marie, dicens: Ecce concipies, et paries filium. P. Et uocabis nomen eius Emmanuel: Alleluia. u\. Spiritus sanctus ueniet in te, et uirtus excelsi obumbrabit te: quod autem nascetur ex te Sanctum, uocabitur Filius Dei. P. Et  uocabitur. u\. Gloria, et honor. P. Et uocabitur.

Dominus sit. R\. Et cum.

Antiphona. Alleluia: uidi portam in domo Domini clausam: et dixit ad me Angelus: Porta ista, quam uides, non aperietur: neque aliquis per eam transibit. P. Quoniam Dominus Deus Isrel egredietur per eam, et erit clausa. u\. Tollite portas, principes, uestras, et eleuamini porte eternales: et introibit rex glorie. P. Quoniam. u\. Gloria, et honor. P. Quoniam.

Oratio. uerbum uirtutis, et sapientia Patris, quod materni uteri portam nec ingrediens uiolas, nec conceptus corrumpis uirginem, nec parturitione matrem uirginitate priuare dignosceris; presta nobis, ut obtentu suo, que te genuit Filium, nobis preroget,  quod rogatur; et que te meruit sine coitu parere, nos conceptu tuo faciat parturire: ut in portis Sion dilatantes os nostrum, salutis concipiamus spiritum: et sic noue nationis tue predicemus miraculum, ut cor nostrum fides semper possideat incorrupta. R\. Amen.

Per misericordiam.

Antiphona. Dabit uobis Dominus signum in terra: uirgo in utero accipiet, et pariet filium, et uocabitis nomen eius Emmanuel. P. Scitote, gentes, quoniam nobiscum est Deus. u\. Audi populus meus, et testificabor tibi: Isrel, si me audieris. P. Scitote, gentes. u\. Gloria, et honor. P. Scitote, gentes.

Dominus sit. R\. Et cum.

 Lauda. Illuminare, Hierusalem, P. Ecce rex tuus uenit, et maiestas Domini obumbrauit te. Alleluia, alleluia, alleluia. Lauda, Hierusalem, Dominum: conlauda Deum tuum, Sion. P. Ecce rex tuus. u\. Gloria, et honor. P. Ecce rex tuus.



Hymnus.



   A solis ortus cardine
Adusque terre limitem,
Christum canamus Principem,
Natum Maria uirgine.

   [CCCL] Beatus auctor seculi,
Seruile corpus induit:
Ut carne carnem liberans,
Ne perderet quos condidit.

   Clausa Parentis uiscera
 Celestis intrat gratia:
uenter puelle baiulat
Secreta, que non nouerat.

   Domus pudici pectoris,
Templum repente fit Dei
Intacta nesciens uirum,
uerbo creauit Filium.

   Enixa est puerpera:
Quem Gabriel predixerat;
Quem Matris aluo gestiens,
Clausus Ioannes senserat.

   Fit porta Christi peruia,
Refecta plena gratia;
Transitque rex, et permanet,
Clausa, ut fuit per secula.

    Genus superni Numinis
Processit aula uirginis,
Sponsus, Redemptor, Conditor,
Sue gigas Ecclesie.

   Honor Matris et gaudium,
Immensa spes credentium,
Per atra mortis pocula
Mundi resoluit crimina.

   Deo Patri sit gloria,
Eiusque soli Filio.
Cum Spiritu Paraclito,
Regnans per omne seculum.
   Amen.

Supplicatio. Oremus Redemptorem mundi, Dominum  nostrum Iesum Christum, cum omni supplicatione rogemus; ut per interuentum et meritum gloriose sancte Marie uirginis et genitricis sue nobis remissionem peccatorum et pacem propitius donare dignetur. R\ Presta, eterne omnipotens Deus:

Kyrie eleison. R\. Christe eleison: Kyrie eleison.

Capitula. uirgo Christi genitrix, et humani generis reparatrix, implorantium preces auribus offer diuinis: ut tuo gaudeamus munere, digni intercessu tuo, peccaminum apud Deum obtinere remissionem, cuius sexus absque pudoris corruptione omnium genuit Saluatorem.

Pater noster. Liberati a malo. fol. 2.

Benedictio. Dominus iehsu Christus, qui olim ex uirgine dignatus est nasci, sue uos Genitricis intercessu  sanctificet; R\. Amen. Quique matrem seruauit a corruptele contagio, sinum uestri cordis emaculet a delicto; R\. Amen. Et, qui eam fecit uirginem manere post partum, celum uobis tribuat possidere post transitum. R\. Amen.

Per misericordiam.

Lauda. Ecce tempus, dicit Dominus, in quo parturiens generabit. Alleluia. P. Et erit iste pax in eternum. Alleluia, alleluia, alleluia. u\. Audite hec omnes gentes: auribus percipite, qui habitatis orbem: P. Et erit iste. u\. Gloria, et honor. P. Et erit iste.

Oratio. Gratiam plenam habere te credimus, o uirgo Christi genitrix et humani generis reparatrix gloriosa Maria, que tanta nobis gaudia pariendo contulisti, ut fructus uentris tui, qui est Christus  Filius Dei, a dominio in nos seuientis eriperet inimici, et in regno eterno consortes faceret sibimetipsi. Proinde quesumus, te rogamus, ut adsis patrona nobis, ut et merito tuo nos Filius tuus a delicto exules reddat, et post in regno suo perenniter habitaturos introducat: presta nobis, ut, qui te concupiscens sibi aduocauit in matrem, nobis concupiscentie sue opulentam largiatur dulcedinem. R\. Amen.

Per misericordiam.

In nomine Domini.



Ad Matutinum.

Antiphona. Adspersit me Dominus Deus hyssopo, et mundauit me: lauauit me, et supra niuem dealbauit me. Psalmus L.

 Oratio. Deus, qui semper, que uera sunt, diligis; et que sunt occultata tua sapientia manifestas; qui uirginalem uterum pro mundi saluatione ingredi dignatus es: adsparge nos hyssopo uerbi tui; et munda nos ab iniquitatibus nostris: ut qui tibi soli peccauimus, et malum gessimus coram te; non iratus peccatis tribuas penam; sed propitius spiritum rectum, qui te inuocet, in nostris infunde uisceribus. R\. Amen.

Per misericordiam.

Antiphona 1. Aue Maria, gratia plena Dominus tecum: Benedicta tu inter mulieres, P. Et benedictus fructus uentris tui. u\. Diffusa est gratia in labiis tuis: propterea benedixit te Deus in eternum. P. Et benedictus.  [CCCLI] u\. Gloria, et honor. P. Et benedictus.

Oratio. Gratiam plenam habere te. Quere retro in istis uesperis precedentibus.

Antiphona 2. Magnum miraculum uidimus in uirginis conceptione, ut nec uirginitatem amitteret, nec genitricum pondera didicisset. P. Sola meruit Deum ferre post celos: sola meruit uirgo uenire post partum. u\. Domini est terra, et plenitudo eius: orbis terrarum, et uniuersi qui habitant in eo. P. Sola meruit. u\. Gloria, et honor. P. Sola meruit.

Oratio. Magnum ualde miraculum uidimus in uirginis conceptione, ut nec decore pudoris careret. nec genitricum onera sustineret: nec enim fas erat, ut illa haberet suspiria, que omnium gaudia pariebat;  aut origo letitie nosceret uim doloris: sic etenim sola meruit uirgo uenire post partum, quia in ipsa uerbum est caro factum. Ob hoc te precamur, Iesu bone, ut, sicut Genitrici tue contulisti hoc premium, ita nobis miseris adsis concedendo remedium. R\. Amen.

Per misericordiam.

Antiphona 3. Spiritus Domini superueniet in te, et uirtus Altissimi obumbrabit tibi. P. Propterea, quod nascetur ex te Sanctum, uocabitur Filius Dei. u\. Dilexisti iustitiam, et odisti iniquitatem: propterea unxit te Deus Deus tuus oleo letitie pre consortibus tuis. P. Propterea. u\. Gloria, et honor. P. Propterea.

Oratio. Sancte Spiritus, qui es sanctificatio Patris,  et Filii, inlabere cordibus nostris, ut de te, que uera sunt, sapiamus, et que uera sunt, confiteamur: bonus enim spiritus es in omnibus, quia omnia, que uis, recte uis; tu uirginem nostram repleuisti, et alma sanctificationis tue gratia inlustrasti: tu ex ea nobis oblationem nouam in terram subito protulisti, ut in eius lumine ambulantes salutem animarum nostrarum consequi mereamur felices. R\. Amen.

Per misericordiam

R\. Missus est a Deo Angelus Gabriel ad Mariam uirginem, dicens: Aue Maria, gratia plena: Dominus tecum: Benedicta tu inter mulieres. P. Propterea et, quod nascetur ex te Sanctum uocabitur, Filius Dei. u\. Spiritus sanctus superueniet in te, et  uirtus Altissimi obumbrabit tibi. P. Propterea et, quod. u\. Gloria, et honor. P. Propterea.

Oratio. O sanctissime Gabriel, o fortitudo summi Patris, o nuncius ueritatis, o destinator diuini mysterii, uerissimus adinuentor ad uirginem uenis, salutas, ut nuncius; obumbras, ut famulus. Aue, inquis, Maria: Meus Dominus tecum: benedictam esse inter mulieres affaris: uerbum ex ea prodire clangis: et ut Filius Dei uocitaretur, mirifica adtestatione profiteris. Ideo petimus, ut tu, qui nuncius ueritatis ad uirginem accessisti mirificus, petitionem nostram diuinis offer in auribus: et ita per te abdita cognoscamus mysteria, ut numquam incidamus inimici ergastula; ut per ipsum summi Dei Patris uerbum,  cui te preuium ad uirginem uenire denuncias, habeamus et uenie redditum, et eterne patrie uerissimum incolatum. R\. Amen.

Antiphona 1. In me spes omnis uite et uirtutis. Ego mater pulchre dilectionis. P. Et rami mei honoris et gratie. u\. Eructauit cor meum uerbum bonum: dico ego opera mea regi. Lingua mea calamus scribe, uelociter scribentis. P. Et rami. u\. Gloria, et honor. P. Et rami.

Oratio. Mira satis, Domine, radix Ecclesie tue, que proficit et crescit usque ad perfectum diem, cuius rami martyres, cuius perpendicula effecti sunt Confessores, inter quos beatissima uirgo Maria genitrix tua, quasi uitis uera fructificans, dum odorem gratie fidelibus propinat in seculo, eterno promeretur  consolari de premio: Quesumus ergo, ut suffragiis eius odore uirtutum odores criminum fugiamus; ut celesti illo spiramine recreati a cunctorum uitiorum fetoribus exules reperiamur, et sobrii. R\. Amen.

Antiphona 2. Induta es uestimentis glorie, et ornata es ornamentis sanctis. P. Et facta es speciosa inuocata Domino. u\. Dominus custodit te ab omni malo: custodit animam tuam Dominus. P. Et facta es. u\. Gloria, et honor. P. Et facta es.

Oratio. uirgo Christi Maria glorie nunc uestimentis induta et ornamentis sanctis ornata, que utique facta es speciosa, dum inuocata a Domino mater efficeris Domini, et electa ancilla Filii, dum aure concipis uerbum, et nobis et tibi generas Dominum,  concurrentis ad te plebicule suscipe uota, [CCCLII] et Filio tuo Domino nostro nostre seruitutis defer obsequia: ut, qui uitiorum impulsu ad prona dilabimur, tuis meritis ad celestia subleuemur: et qui meritorum ornamentis ornari non possumus, tuo interuentu a criminibus expiati conceptionis tue sacratissimum festum annuis recursibus celebremus. R\. Amen.

Per misericordiam.

Antiphona. Dedit illi Dominus sapientiam, et beatam fecit eam, et circumcinxit illam zonam glorie. P. Et induit eam stolam decoris, et coronauit eam in uasis uirtutum. u\. Potens in terra erit semen eius: generatio rectorum benedicetur. P. Et induit eam. u\. Gloria, et honor. P. Et induit eam.

 Oratio. Domine, Deus Pater, qui beate Genitrici Filii tui Domini nostri sapientiam contulisti, dum et beatam illam efficis, et glorie zonam circumcingis, et stolam decoris induis, scilicet ut uirgo concipiat, et uirgo pariat, et sui partus gloria toto in mundo dilatata fructificet; da nobis talem spiritus sapientiam, que nos coram te beatos efficiat opere, dignitate et splendidos reddat, et indutos decoris stola: ut, sicut uirgo Maria Dei Sapientiam concipiens uniuerse creature genuit Dominum, ita nos sapientia repleamur, qua tibi efficiamur placabiles in uasis uirtutum. R\. Amen.

Per misericordiam.

R\. Filia Sion, consecrabis Domino multitudines  populorum: et tu Bethlehem domus acceptionis paucissima in millibus Iuda: ex te prodiet principium regni Isrel, P. Cuius progressio ab initio seculi. Propter quod tempus parturientis aduenit: et paries uelociter Redemptorem omnium filiorum Isrel. u\. Bethlehem ciuitas Dei summi, ex te prodiit Dominator Isrel. P. Cuius progressio. u\. Gloria, et honor. P. Cuius progressio.

Oratio. Iesu, uirtutum omnium Deus, qui per beate Genitricis tue mysterium consecras tibi multitudines populorum, dum nouo miraculo uirginem conceptione mirabili ditas, et matrem uirginitatis honore non priuas, ut Incarnationis tue mysterium, et singulare citra similitudinis exemplar maneret, et admirabile sine aliqua dissertione rationis existeret;  dona nobis, huius arcana mysterii, et plena fide cognoscere, et pleniori caritatis ardore diligere: ut per hoc, quod de te, que uera sunt, credimus; ad hoc, quod de te diligentibus tribuis, ardentius ueniamus. R\. Amen.

Per misericordiam.

Antiphona 1. Tu turris regis nebulosa, filia Sion, ad te ueniet Saluator: P. Et ueniet potestas prima regnum filie Hierusalem. u\. Rogate, que ad pacem sunt Hierusalem: et abundantia diligentibus te. P. Et ueniet. u\. Gloria, et honor. P. Et ueniet.

Oratio. Iesu Domine, qui natiuitate diuina precedis omnia, et in fine seculorum nasceris, uniuersa ut redimas, miseris dans in omnipotentia initium rebus, et in humilitate iustificationem reddens hominibus,  cum nebulose turris hospitium ingrederis, et ad eam potestas prima regnaturus accedis: tribue nobis, illo te spiritu confiteri, quo per uterum uirginis humane uoluisti mortalitati coniungi. R\. Amen.

Per misericordiam.

Antiphona 2. Bethlehem domus Euphrata, non es minima in principibus Iuda: ex te egredietur rex, qui regat populum meum Isrel. P. Et egressus eius a diebus eternitatis. u\. Mater Sion dicet: Homo, et homo factus est in ea: et ipse fundauit eam Altissimus. P. Et egressus. u\. Gloria, et honor. P. Et egressus.

Oratio. Magna est, Domine, Bethlehem ciuitas, illa Incarnationis tue altrix, Prophetarum inlustrata  preconiis; dum ex ea proditurus adnunciaris, et in ea gloriosus ostenderis: cum illic specie et pulchritudine beatissimam matrem tuam ac uirginem decorasti Mariam, que te merito incorrupta edidit, sicut incorrupta concepit. Adesto proinde miseris nobis precibus eius adsiduis: ut, sicut illam generatio tua prouexit ad laudem, ita nos eius merita prouehant ad salutem. R\. Amen.

Per misericordiam.

Antiphona 3. uirgo Isrel, reuertere ad ciuitates tuas. Usquequo dolens auerteris? P. Generabis Dominum Saluatorem oblationem nouam in terra: ambulabunt homines in saluatione. u\. Gloriosa dicta sunt de te, ciuitas Dei. P. Generabis Dominum. u\.  Gloria, et honor. P. Generabis Dominum.

Oratio. Iesu Domine, qui nasciturus ex uirgine, et caput Serpentis antiqui, et totius delectationis contagia proculcasti, dum te oblationem nouam uirgo mater parturiret in terris, quam exulare cupiebat serpens e sedibus suis; largire nobis, ita serpentis huius [CCCLIII] mysticum, omniumque peccaminum odire contactum, ut te solum anima nostra diligat, quem et inimicus retributione percipiat, et in eternitatis delectatione possideat. R\. Amen.

Per misericordiam.

R\. Audite signum a Domino, plebs Dei: Inuenta est uirgo in utero habens de Spiritu Sancto; et nomen uirginis Maria: Spiritus enim Sanctus superuenit illi, et uirtus Altissimi obumbrauit eam; ut adimpleretur,  quod dictum est per Prophetam a Domino: Ecce uirgo habebit filium, P. Et nomen eius Emmanuel uocabitur. u\. uenit Angelus Domini ad Mariam uirginem, dicens: Ecce concipies, et paries filium, P. Et nomen eius. u\. Gloria, et honor. P. Et nomen.

Oratio. Ineffabile unigenitum Patris ingeniti uerbum, quo nascente pudor matris uirginis claruit, et claritas noue generationis inluxit: te enim faciente, facta sunt cuncta, que Incarnationis tue mysterio credimus operata; scilicet, quod Angelus Ioseph uiro Genitricis tue apparuit, quod te in ea natum de Spiritu Sancto esse predixit: presta ita proinde nobis, quesumus, meritis sancte Matris tue et uirginis, ut, conceptione Sancti Spiritus fecundati, sic  te concipiamus in corde, ut non aliud, quam te, semper parturiamus in opere. R\. Amen.

Antiphona 1. Magnificat anima mea Dominum: et exultauit spiritus meus in Deo salutari meo. P. Quoniam respexit humilitatem ancille sue. u\. Quid retribuam Domino, pro omnibus que retribuit mihi? P. Quoniam respexit. u\. Gloria, et honor Patri. P. Quoniam respexit.

Oratio. Quanta tibi sanctissima uirgo Dei et mater, diuina pietas magna et ampliora distribuit, ut, cum esses uirgo terrigena, facta es Altissimi mater et uernula: ut, qui sanctum ipsius nomen in omni generatione et prosapia nunciasti, nobis infirmis succurrat detersa male rancoris suggestione: Et, qui tibi adfuit  optimus habitator, in nobis preesse dignetur mitissimus retributor: ut per unum Deum in Trinitate perfectum et credulitatis merita uigeant, et distributionis gaudia coalescant; et quia immeriti hoc deposcimus, tu regina et mater creatoris omnium seculorum et per te fruamur paradisi florea rura qui integra permansisti uirgo Deifica. R\. Amen.

Per misericordiam.

Antiphona 2. Ipsi soli sum sponsata, cui Angeli seruiunt, cuius pulchritudinem Sol et Luna mirantur. P. Ipsi soli seruo fidem, ipsi me tota deuotione commendo. u\. Ad ipsum ore meo clamaui, et exultaui sub lingua mea. P. Ipsi soli. u\. Gloria, et honor Patri. P. Ipsi soli

Oratio. Iesu, Dei Filius, qui beatissimam Mariam  sic uirginem adprobas, ut matrem ostendas: sic matrem honoras, ut uirginem admirabili coneptu efficias, dum tua Deitas ad eam Angelum destinat, a quo se inter mulieres audiat benedictam: concede supplici familie tue, ut ad instar eius cor nostrum castitate fructificet, et iussis tuis obsequi non recuset: quo cum ea mereamur ultimo Iudicii tempore a dextris tuis adsistere, quam nunc credimus uirginem te ueraciter generasse. R\. Amen.

Per misericordiam.

Antiphona 3. Gyrum celi circuiui sola, et in fluctibus maris ambulaui: In omnem terram, et in omni populo primatum habui: superborum et humilium colla propria uirtute calcaui. u\. Donec intrem in  sanctuarium Dei: et intelligam in nouissima. P. Et in omni. u\. Gloria, et honor. P. Et in omni.

Oratio. Christe, Dei Sapientia summi Patris et uerbum, qui edificas tibi comptissimam domum, Marie uirginis uterum, in qua ipse celestis iustitia prospicis, et de qua fructum benignitatis tue producis, dum in ea et absque ueste corporea Deus ingrederis, et de qua uestitus carne procedis; presta nobis supplicibus tuis, ut sanctificatam nos tibi domum efficias de qua, ut sponsus procedens, operum nostrorum dignitate circumfultus appareas. R\. Amen.

R\. Placuit Deo castitas et immaculata uirginitas; P. Propter hoc in utero eius ingressa est sancta pietas: de uerbo partum ostendit admirabilem genuisse  uirginem Deum et hominem. u\. Adnunciauerunt celi iustitiam eius: et uiderunt omnes populi gloriam eius. P. Propter. u\. Gloria, et honor. P. Propter.

Oratio. Decantet tibi, Domine, omnis creatura canticum nouum, qui in uirgine Maria ostendisti noue parturitionis miraculum: ut femina circumdaret uirum, et uirgo sine uiri coitu uirilem pareret sexum: [CCCLIu] Presta igitur nobis eius suffragio tueri in seculo, que te partu edidit incorrupto: mens nostra fulgore Sancti Spiritus uegetata, ita amorem tue dilectionis concipiat, ut bonorum semper actuum parturiat incrementa. R\. Amen.

Per misericordiam.

 Antiphona. Missus est Gabriel Angelus ad Mariam uirginem desponsatam Ioseph adnuncians uerbum; et expauescit uirgo de lumine: Ne timeas, Maria, inuenisti gratiam apud Dominum. P. Ecce concipies, et paries: et uocabitur Altissimi Filius. u\. Quia rectus est sermo Domini, et omnia opera eius in fide. P. Ecce concipies. u\. Gloria, et honor. P. Ecce concipies.

Oratio. Sancta Dei Genitrix, que salutata ab Angelo, aure concipis uerbum, fide maturas obsequium, carne generas Filium, de lumine expauescens, de gratia preueniente confidens; supplicum uota efficax accipe plebium, et preces opulenter remunera singulorum, ut materno cunctos gremio solaturos  accipiens, quos in hac peregrinatione ad te concurrentes  respicis cernuos, Iesu Christo filio tuo Domino nostro representes inlesos. R\. Amen.

Per.



In Laudibus.

Ad Canticum. Antiphona. Fecit mihi magna qui potens est, et sanctum nomen eius. Et misericordia eius in omni progenie et generatione.


Canticum .

Magnificat anima mea Dominum: * et exultauit spiritus meus in Deo salutari meo. Quia respexit humilitatem ancille sue:

Ecce enim ex hoc beatam me dicent omnes generationes. * Quia fecit mihi magna qui potens est,

Et sanctum nomen eius. Et misericordia eius  in omni progenie et generatione * super timentes eum.

Fecit potentiam in brachio suo: * dispersit superbos mente intellectus cordis eorum.

Deposuit potentes de sede, * et exaltauit humiles.

Esurientes impleuit bonis: * et diuites dimisit inanes.

Suscepit Isrel puerum suum, * memor misericordie sue:

Que locutus est ad patres nostros, Abraham, * et semini eius usque in seculum.

Gloria, et honor.

Oratio. Magnificat ecce te, Domine, redemptorem nostrum beate Genitricis uoce omnis conuentus Ecclesie: quia respexisti humilitatem Ancille tue,  cum te et uirgo sancta concepit; et Ecclesia credendo cognouit: cum de illa prodieris; et istam redimeres: cum illam beatam dicunt omnes gentes; in istam beatificentur populorum omnium nationes: Suscipe ergo, Domine, Isrel populum tuum, memor misericordie tue; qui locutus es patribus nostris: ut complementum sit Diuine promissionis, totius Mundi redemptio singularis. R\. Amen.

Per misericordiam.

Ad Benedictus. Antiphona. Benedictio, et honor, et gloria, et potestas Deo nostro: quoniam uenerunt nuptie Agni, gaudeamus, et letemur in eo.

Canticum. Benedictus. fol. 6.

Sono. Apparuit Angelus Marie. Quere retro in uesperis precedentibus.

 Lauda. Laudate Dominum de Celis Alleluia: laudate eum in excelsis, Alleluia, alleluia, alleluia. Psalmus CXLuIII.


Lectio libri Ezechielis Prophete .

R\. Deo gratias.

Facta est super me manus Domini, et eleuauit me spiritus, et duxit me ad portam, que respiciebat ad uiam Orientalem. Et ecce gloria Dei Isrel ingrediebatur: et uox erat ei quasi uox aquarum multarum, et terra splendebat a maiestate eius. Et cecidi super faciem meam. Et maiestas Domini ingressa est Domini domum. Et audiui loquentem ad me de domo, et uir qui stabat iuxta me, dixit ad me: Fili hominis, locus solii mei, et locus uestigii pedum meorum,  ubi habito in eternum. Capit. 44. Post hec conuerti me ad uiam porte sanctuarii, que respiciebat ad Orientem: que erat clausa. Et dixit Dominus ad me: Porta ista, quam uides clausa, non aperietur: et uir non transibit per eam: quoniam Dominus Deus Isrel ingredietur per eam, et erit clausa principi. Et princeps ipse sedit in ea, ut comedat panem coram Domino. Rursumque uidi: Et ecce gloria Domini impleuit domum Dei, et audiui uocem dicentis: [CCCLu] Benedicta gloria Domini de loco sancto suo. R\. Amen.



Hymnus.



   A solis ortus cardine
Et usque terre limitem,
Christum canamus Principem,
 Natum Maria uirgine.

   Gaudete quicquid gentium
Iudea, Roma, et Grecia,
Aegyptus, Thrax, Persa, Scytha;
Rex unus omnes possidet.

   Laudate uestrum Principem
Omnes beati ac perditi;
Ubi imbecilli, ac mortui,
Iam nemo post hec mortuus.

   Fit porta Christi peruia,
Referta plena gratia;
Transitque rex, et permanet
Clausa, ut fuit per secula.

   Genus superni numinis
Processit aula uirginis,
 Sponsus, Redemptor, Conditor,
Sue gigas Ecclesie.

   Honor Matris et gaudium,
Immensa spes credentium
Per atra Mortis pocula
Resoluit nostra crimina.

   Lapis de monte ueniens,
Mundumque replens gratia,
Quem non precissum manibus
uates uetusti nunciant.

   Qui, uerbum, caro factus est
Preconio Angelico,
De claustris uirginalibus
uirginis uirgo natus est.

   Rorem dederunt ethera
 Nubesque Iustum fuderunt;
Patens excepit Dominum
Terra salutem generans.

   Mirabilis conceptio
Christum protulit sobolem,
Ut uirgo partum funderet,
Post partum uirgo sisteret.

   Exultet omnis anima
Nunc Redemptorem gentium,
Mundi uenisse Dominum
Redimere quos condidit.

   Creator cuncti generis,
Orbis, quem totus non capit,
In tua, sancta Genitrix,
 Sese reclausit uiscera:

   Quem, Pater ante tempora
Deus, Deumque genuit,
Matris alma uirginitas
Cum tempore partum edidit,

   Tollens cuncta facinora,
Et donans sancta munera,
Augmentum lucis adferens,
Tenebris damnum inferens.

   Deo Patri sit gloria,
Eiusque soli Filio,
Cum Spiritu Paraclito
In sempiterna secula.
   Amen.

 Supplicatio. Oremus Redemptorem. Quere in uesperis precedentibus.

Capitula. O sacratissima uerbi ancilla et mater, quam ostendit generatio uirginem, et uirginitas comprobat Genitricem! patulo pietatis sinu concurrentem ad te populum suscipe: Tu profusis pietatis uisceribus pascito gregem, quem suo Filius ex te progrediens mercatus est sanguine: tu prebe ubera creandis, que nutrix facta es creatoris: tuo obsequio seruitutis tue glorifica, quos tibi dari inspicis obsequelam: simus tuo premuniti suffragio presidioque, qui suaui seruitio tuo seruitutis tue delectamur perfrui iugo: ut omnes, qui ob honorem Conceptionis tue hoc in loco tuis decantamus in laudibus, in tua perpetim seruitute uiuamus, uenientes ad  eum, explosa criminum labe, cuius te uotiuis excolimus officiis Genitricem: ut et hic nos tu multiplici affectu tuearis in seculum, et post ex te genitus regnaturos possideat in eternum; qui nos docuit orare, et dicere:

Pater noster. Liberati a malo. fol. 2.

Lauda. Ecce tempus, dicit Dominus. Benedictio. Dominus iehsu Christus, qui olim ex uirgine. Quere retro in uesperis precedentibus.


In exeunte uespera.

Lauda. uirgo Isrel, ornare tympanis tuis. Sono. Apparuit Angelus Marie, dicens: Ecce. Quere retro in primis uesperis.

Antiphona. O quam magnum miraculum inauditum!  uirtus de celo prospexit, obumbrauit uterum uirginis. P. Potens est maiestas includi infra cubiculum cordis, ianuis clausis. u\. ueritas de terra orta est: et iustitia de celo prospexit. P. Potens est. u\. Gloria, et honor. P. Potens est.

Dominus sit. R\. Et cum.

Lauda. Beata sum, que credidi; P. Quoniam implebuntur omnia, que dicta sunt mihi a Domino. Alleluia, alleluia. u\. Deus, [CCCLuI] canticum nouum cantabo tibi: in psalterio decem chordarum psallam tibi. P. Quoniam implebuntur. u\. Gloria, et honor. P. Quoniam.

Hymnus. A solis ortus. Supplicatio. Oremus. Quere in primis uesperis.

Capitula. Beata est, Christe, gloriosa seculi dominatrix  Maria uirgo tua, que ab Angelo credidit, quod perficerentur ea, que a Domino dicta sunt illi: presta ergo nobis, exposcimus, ut, qui conceptum uirginis celebrantes peregimus, ad festum natiuitatis tue emaculatis cordibus ueniamus.

Pater noster. Liberati a malo. fol. 2.

Benedictio. uerbum, quod matrem fecit, ut uirgo maneret, nobis adtribuat uirginitatis opem: R\. Amen. Et qui intacta eius seruauit uiscera uentris, Custos dignetur uester adesse iugis; R\. Amen. Ut, qui conceptum matris celebratis ouando, Lux sitis in mundo, iustificante Deo. R\. Amen.

Per misericordiam.

Lauda. Ecce tempus, dicit Dominus, in quo.  Oratio. Gratiam plenam habere. Quere retro in primis uesperis.



DIE XXI. IN FESTO SANCTI THOMAE APOSTOLI.



Ad uesperum.

Lauda. Gloria, et honore. fol. CLIX. Sono. Deus precinxit me. fol. CLuI.

Antiphona. Coronauit eum Dominus, et benedixit, et dilexit illum. P. Et supra multa munera constituit eum. u\. Os iusti meditabitur sapientiam, et lingua eius loquetur iudicium. P. Et supra. u\. Gloria, et honor Patri. P. Et supra.

Dominus sit semper. R\. Et cum.

Lauda. Corona gratiarum coronauit eum Dominus. P. Et corona deliciarum protexit illum. Alleluia,  alleluia, alleluia. u\. Beatus uir, qui timet Dominum: in mandatis eius cupit nimis. P. Et corona. u\. Gloria, et honor. P. Et corona.



Hymnus.



   Festum, Christe Rex, per orbem
Inluxit almificum,
In quo tibi confitetur
Cuncta cohors fidelium
Gloriam, persoluunt hymnum
Pro triumphis Martyrum.

   Gloriosus, ecce, tuusque
Thomas, Discipulus,
Cicatrices contractando,
Creditus est Dominus;
 Inter fratres gloriosus
Extitit Apostolus.

   Nuncius uenit de Indis,
Querere artificem:
Architectum construere
Regium palatium:
In foro deambulabat
Cunctorum uenalium.

   Habeo seruum fidelem,
Locutus est Dominus,
Ut exquiris talem, aptum
Esse hunc artificem:
Abbanes uidens, et gaudens,
Suscepit Apostolum.

   Traditur Regis ministris
 Sanctus Dei Apostolus:
Eliophorum ingressus,
Suscepit conuiuio;
Digna sui percussoris
Reddita est ultio.

   Rex ut uidit, et audiuit
Insigne miraculum,
Iuuenes, ut benedicat,
Supplicanter postulat:
Sic Baptismo candidatos
Consecrat uelamine.

   Gundaphorus Rex Indorum,
Iniquus, ac perfidus,
Romanorum more, sibi
uoluit palatium;
 Huius opus construere
Precipit Apostolo.

   Sed beatus, atque sanctus
Didymus Apostolus
Erogando Regis aurum,
Construit palatium,
Rutilum, coruscum gemmis,
In supernis sedibus.

   Carcere mox Rex Abbanem
Trusit cum Apostolo:
Gath infirmus Regis frater
Migrat ab hoc seculo;
Celo ductus uidit dignum,
Fratrisque palatium.

   Angeli expetunt Christo;
 Ut resurgat mortuus;
[CCCLuII] Gundaphoro reddat aurum;
Emat edificium,
Et resoluat uinculatum
Domini Discipulum.

   Illico surgens, exponit
Sacrum regi ordinem:
In carcerem deinde petit;
Eiicit Apostolum,
Obsecrant undique fratres
ueniamque criminum.

   Nunc Thomas in campum uocat
Populos Indanicos;
Lapidem conscendit altum,
Corda mulcet gentium;
 Per Baptisma pollicetur
ueniam peccaminum.

   Indiam superiorem
uisitans adgreditur,
Dogma Christi predicando,
Fundauit Ecclesiam;
Infinita per Baptisma
Consecrauit millia.

   Mira quippe, ac stupenda
Faciens miracula,
Sinticeque restaurauit
Corporalia lumina;
Laticis perfundit undam,
Illam et Mindoniam.

   Christiana iam probata
 Regis uxor Treptia,
Regnum Christi concupiscens,
Respuit terrestria,
Ulcerosus scaber
Ut sanetur, postulat.

   Precibus Thome a Christo
Angelus dirigitur,
Exuit in parte totam
Ulcerosam tunicam;
Noue cutis indumenta
uestiuit corporea.

   Templum Solis comminutum,
Corruit cum idolo;
Ac metallum pretiosum
 Soluitur in puluerem
Rex illius ciuitatis
Fugit cum Carisio.

   Tunc sacerdos idolorum
Furibundus astitit
Gladio transuerberauit
Sanctum Christi Martyrem
Glorioso passionis
Laureatum sanguine.

   O beata inter omnes
Edessena ciuitas,
Que pignus suscepit almum
Domini Discipulum,
Ubi corpus requiescit
Cum honore conditum.

    Inde cuncti te precamur
Summi Patris Filium,
Mitte nobis den supernis
Inuictum auxilium:
Ut credentes euadamus
Aeternum supplicium;

   Ut sub uno cuncta cohors
Coniuncta fidelium,
Te sequamur, te canamus,
Te fruamur perpetim:
Humili confessione
Proclamemus gloriam.
   Gloria Patri, etc.

Supplicatio. Oremus Redemptorem mundi, mutato nomine, folio CLXXXuII.

 Capitula. Domine Deus, omnipotens Pater, qui regnas in eternum, et in seculum seculi, qui in lumine habitas, incomprehensibilis: Deus qui celum, terramque firmasti: qui duo luminaria magna fecisti: Deus qui hominum genus condidisti, ut te non solum celestia, sed etiam terrestria conditorem suum congrua laudatione magnificarent: qui Dominum nostrum Iesum Christum Filium tuum ad nos de sede Glorie tue dirigere dignatus es, qui nos ab originali delicto liberaret, et tibi Deo, ut pius Dominus reformaret; ut hominem, quem inuidus predo sua deceptione demerserat in infernum, eius inuicta potentia ad sedem, unde nunquam discesserat, subleuaret in celum; rogamus te, Domine, ut in huius  uespertini sacrificii hora incensi, ob honorem sancti Thome Apostoli, et martyris tui, plebi tue propitieris, et abstergas ab eis sordes cuncti delicti: ut qui in nomine tuo uicit callidum hostem, pro nobis famulis tuis ferre non deneget opem: ut et de diaboli insidiatoris muscipula liberemur; et, cunctis peccatis abstersis, cum Sanctis tuis in regno tuo pariter tripudiemus, Piissime:

Pater noster. Liberati a malo. fol. 2.

Benedictio. Omnipotens Deus per interuentum beatissimi Apostoli sui Thome ueniam uobis delictorum tribuat, et culpas uestras miseratus ignoscat. R\. Amen. Peccata uestra a uobis sustollat, et delicta uestra laxando [CCCLuIII] dimittat. R\. Amen. Criminum uestrorum maculas abluat; et intercedente  beatissimo Apostolo suo, indulgentiam uobis propitius concedat. R\. Amen.

Per misericordiam ipsius, etc.

Lauda. Statuit Dominus. fol. CLuII.

Oratio. Omnipotens Deus, qui Martyrem tuum Thomam Apostolum in miseratione, et misericordia coronasti: dum illi, et in te credere, et per te pati donasti: ut temporalem sustinens penam, coronam raperet sempiternam: intercessione eius presta nobis famulis tuis, ut si passionis eminentiam non attingimus, passionis ignorantia careamus: ut quibus uirtutum tituli non adscribantur ad gloriam, uitiorum dedecora deleantur, ne ueniamus in penam. R\. Amen.

Per misericordiam tuam.

Ad Matutinum. Antiphona. Labia mea aperies.  Psalmus I. Oratio. Exultent Domine. fol. CLXXX.

Antiphona. Posuisti Domine super caput eius coronam de lapide pretioso. P. Gloriam, et magnum decorem super eum imponens. u\. Beatus uir, qui non abiit in consilio impiorum, et in uia peccatorum non stetit, et in cathedra pestilentie non sedit. P. Gloriam, et magnum. u\. Gloria, et honor Patri. P. Gloriam.

Oratio. Domine Iesu Christe, qui posuisti in capite martyris tui Thome Apostoli coronam de lapide pretioso, in fundamento fundatam; ut non confundatur, quia in te credidit; coronetur, quia pro te animam posuit: Sit ergo intercessionibus eius in nobis famulis tuis fides uera qua in te credamus; confessio sedula, qua te etiam coram persecutoribus promptissima  deuotione confiteamur: quatenus interueniente tanto Martyre, coram te, et Angelis tuis minime confundamur. R\. Amen.

Per misericordiam tuam.

Antiphona. Perfectio, et doctrina uiro sancto tuo, quem probasti, Domine, in tentatione; obtulit thymiama in conspectu tuo, P. Et adoleuit incensum super altare tuum. u\. Os iusti meditabitur sapientiam, et lingua eius loquetur iudicium. P. Et adoleuit. u\. Gloria, et honor Patri. P. Et adoleuit.

Oratio. Omnipotens Deus, qui martyrem tuum, ut supra in uesperis.

Antiphona. Protexisti eum, Domine, a conuentu malignantium Alleluia, P. Et a multitudine operantium iniquitatem Alleluia. u\. Iocunditatem fecisti cum  seruo tuo Domine, secundum uerbum tuum. P. Et a multitudine. u\. Gloria, et honor. P. Et a multitudine.

Oratio. Deus, qui uitam sancti tui Thome Apostoli martyris, ea ratione erexisti, ut ille coronaretur meritis, nosque prouocaremur exemplis: tribue, ut cuius hodie natalitii diem debito honore ueneramur, ipsi defensori ante conspectum maiestatis tue sociemur. R\. Amen.

Per misericordiam tuam.

R\. Inueni unum iustum, qui placuit ante me, et dedi signum meum inter me et ipsum: ut dum ceperit sacrificare mihi, odorabo odorem suauitatis; P. Et memor ero testamenti sancti mei: ut iam ultra non deleam uniuersam carnem. u\. Quoniam in me sperauit, liberabo eum: protegam eum, quoniam  cognouit nomen meum. P. Et memor. u\. Gloria, et honor Patri. P. Et memor.

Aliud R\. Alleluia. In labiis iusti herebit gratia: os eius queretur in Ecclesia, et uerba illius P. Cogitabunt recta Alleluia, alleluia. u\. De ore iusti procedunt mella: dulcedo mellis est lingua eius: fauum distillans labia eius. P. Cogitabunt. u\. Gloria, et honor. P. Cogitabunt.

Oratio. Presta nobis, omnipotens Deus, beatissimi testis tui Thome Apostoli assiduum patrocinium: ut eius quoque preclarum assequi mereamur exemplum, et sentientes impensissime suffragantem, sequamur fortissime preliantem. R\. Amen.

Per misericordiam tuam Deus, etc.



In Laudibus.

 Ad Canticum. Antiphona. Letor in sanctitate. Canticum. Confirmatum est cor meum. Ad Benedictus. Antiphona. Benedictio Domini in mercedem iusti festinat. Canticum. Benedictus es Domine Deus. folio 6. Sono. Deus precinxit me uirtutem. folio CLuI. Lauda. Laudate Dominum. Psalmus CXLuIII.


[CCCLIX] Lectio libri Ecclesiastici Salomonis .

R\. Deo gratias.

Beatus uir, qui inuentus est sine macula: qui post aurum non abiit, nec sperauit in pecuniam et thesauros. Quis est hic, et laudabimus eum? fecit enim mirabilia in uita sua. Qui probatus est in illo, et perfectus inuentus est, et erit illi gloria eterna: qui potuit transgredi, et non est transgressus; et facere mala, et non fecit: ideo stabilita sunt bona illius in  Deo, et eleemosynas illius enarrabit Ecclesia sanctorum. R\. Amen.



Hymnus.



   Cunctus mundus patule triumphat:
iehsu e celis ueniens coruscat,
Cuius aduentu renouatur orbis
      Perpetim omnis,

   Promite ob Thome gens mores beatos:
Hinc dies summus dicatur almus,
Quod fidem Christi cecinens in Indos,
      Numerat illos.

   Sanctus, et conscius Patrie superne,
Gentem adquirit pietate Christi;
Rite coniunxit sibi Hymnum
       Illa potenter.

   Aedem exponit nimiam in aruam
Regis ipsorum merito fruendam,
Quem potius reserata ibidem
      Intulit illam.

   Inde hic Martyr inciditur serris,
Sanctus accitus, inlita cruore
Membra sic ponit, succurrat terra
      In die altera.

   Doctus insignia socius peremptus:
Aulam frater parat, et Redemptori
Copiam reddens, Creatori nostro
      Illico parens.

   Christe cum Sanctis ueneris in die,
Adtrahe Princeps populos iam ad te;
 Ignem atrocem fugiamus; ipsumque
      Celitus canamus.

   Gloriam psallat Chorus, et resultet:
Gloriam dicat, canat, et reuoluat:
Nomini Trino, Deitati soli
      Sidera clament.
   Amen.

Supplicatio. Oremus Redemptorem mundi, ut supra.

Capitula. Exaudi, Domine, has familie tue uoces, quas humiliter in preces fundimus; et propitiatus tribue, que supplices deprecamur: ut qui hunc celeberrimum diem in honorem beatissimi martyris tui Thome Apostoli colimus, tam digni omnes inueniamur in hoc ipso nostre deuotionis obsequio,  quam ille hoc suo potuit obtinere suffragio, quo te iubente, dicamus:

Pater noster. Liberati a malo. fol. 2.

Lauda. In Psalterio et cithara. fol. CLX.

Benedictio. Beatissimi Martyris Thome Apostoli uos Dominus intercessione custodiat. R\. Amen. Sperantium in se necessitates placatus intendat; R\. Amen. Et supplicantium culpas propiciatus dimittat; R\. Amen.

Per misericordiam ipsius Dei nostri, qui est benedictus, et uiuit, etc.

Dominus sit semper uobiscum, R\. Et cum spiritu tuo.



DIE XXX. IN FESTO SANCTI IACOBI APOSTOLI FRATRIS SANCTI IOANNIS APOSTOLI ET EuANGELISTAE.



Ad uesperum.


Lauda. Exortum est. Sono. Iustorum anime. fol. CLXII.

Antiphona. Dabo sanctis meis regnum in Hierusalem: lignum enim uite in odorem unguenti. P. Et non laborabunt, neque fatigabuntur. u\. Qui confidunt in Domino sicut mons Sion: non commouebitur in eternum, qui habitat in Hierusalem. P. Et non. u\. Gloria, et honor. P. Et non.

Dominus sit. R\. Et cum.

Lauda. Sanguinem sanctorum. fol. CLXII.



Hymnus.



   O Dei uerbum Patris ore proditum,
Rerum Creator, et uerum principium,
 Auctor perennis, lux, origo luminis,
Enixus aluo gloriose uirginis,
Christe tu noster reuera Emmanuel,

   Rex, et sacerdos, cui sacri lapides
En ter quaterni onychinus, achates,
Nitens beryllus, saphirus, carbunculus,
uel amethystus, sardius, topazius,
Smaragdus, iaspis, ligurius, chrysolitus

   Riteque gemmis Sol, dies, duodenis
Enitens horis, margaritis optimis,
Inluxit mundo iam fugatis tenebris,
Et candelabro tibi superposito,
[CCCLX] Micans lucernis bis senis Apostolis.
Petrusque Romam, frater eius Achaiam,
Indiam Thomas, Leui Macedoniam,
 Iacobus Iebus, et Aegyptum Zelotes,
Bartholomeus tenens Lycaoniam
Mathias Pontum, et Philippus Gallias.

   Magni deinde filii tonitrui,
Adepti fulgent prece Matris inclyte
Utrique uite culminis insignia:
Regens Ioannes dextram solus Asiam,
Eiusque frater potitus Hispaniam.

   Clari Magistro, clateris innoxia
Adsciti dextram, pacis unus federa
Tractus: sinistram alter in sententiam,
Utrique regna, bis electa pignora,
Mitridepoli properant ad gloriam.

   Aduectus, inquam, gloriosus premio,
Electus isthinc abitur martyrio,
 Christi uocatur Zebedei Iacobus,
Apostolatus iure implens debita,
uictorque rapit passionis stigmata.

   Diuino quippe obsitus suffragio
Idem Magorum sontes iras, demonum
Cercens uirus, punit emulantia:
uiuaxque demum in stolis, oraculis
In signo detur penitens cor credulum.

   Perplexus olim uoti compos commodat
Rima petenti egro adminicula:
Optanti pandit fidei carismata,
uexilla pacis ad salutis copiam,
Enseque functus se communit gloria.

   O uere digne sanctior Apostole
 Caput refulgens aureum Hispanie!
Tutorque nobis, et patronus uernulus,
uitando pestem, esto salus celitus:
Omnino pelle morbum, ulcus, facinus.

   Adesto fauens gregi, pius creditor,
Mitisque pastor gregi, clero, populo;
Ope superna ut fruamur gaudio:
Regno potiti uestiamur gloria
Aeterna: per te euadamus tartarum.

   Presta, quesumus, Unica potentia,
Replensque gloria cunctam solus machinam,
uirtus perennis ingens, adesto gloria
Aeterna; cuius laus est et clementia;
Et honor iugis affatim per secula.
   Amen.

 Supplicatio. Oremus Redemptorem, mutato nomine, fol. CLXXXuII.

Capitula. Subiuga, Clementissime Deus, nostras tuo iugo ceruices; ut onus tuum, quod amantibus leue est, ita optabili deuotione feramus, sicut Iacobus Apostolus tuus pro innexo collo suo fune ad passionem tractus est letabundus: atque hoc miraculo cor inludentis sibi ita compunxit, ut eum sacramentis instructum fidei, faceret ad gloriam peruenire martyrii: sicque ipse post in confessione Filii tui capite desecto interemptus occubuit perueniens ad eum in pace; pro quo hanc sustinuit passionem: Ipse est enim Unigenitus tuus Filius, qui dedit animam suam redemptionem pro multis; per  quem nostris, tu Deus Pater, iubeas parcere delictis.

Pater noster. Liberati a malo. fol. 2.

Benedictio. Christus Deus, Dei Patris Filius, quem Iacobus, relicto patre in naui, tota secutus est intentione cordis, indesinenter uos faciat suis inherere uestigiis: R\. Amen. Quique hoc Apostolo cultores demonum conuertit ad fidem, concedat nobis uana seculi respuendo, se in ueritate diligere; R\. Amen. Ut eius remuneremini presidiis, cuius hodie triumphum excolitis passionis. R\. Amen.

Per misericordiam.

Lauda. Gaudium sempiternum. fol. CLXII.

Oratio. Christus, cuius uirtus, atque potentia tantum in Apostolo tuo Iacobo emicuit, ut in nomine  tuo emissis a se demoniorum cateruis potentialiter meruit imperare; tu Ecclesiam tuam ab aduersantium impugnatione defende: ut uirtute spiritus exsuperando aduersa, illius doctrinam opere compleat, cuius hodie exemplum pie passionis honorat. R\. Amen.

Per.



Ad Matutinum.

Antiphona. Da nobis letitiam. Psalmus L. Oratio. Redde nobis letitiam. fol. CLXIII.

Antiphona 1. Dedit eis Dominus potentiam regni aduersus eos, qui persequebantur illos. P. Et fuit illis in uelamento diei, et in luce stellarum tota nocte. u\. Misit uerbum suum, et sanauit eos: et eripuit eos de interitu eorum. P. Et fuit. u\. Gloria,  et honor. P. Et fuit.

Oratio. Christus, cuius uirtus. Quere supra in uesperis precedentibus.

Antiphona 2. uenite ad me, omnes sancti mei, dicit Dominus: uindemiate fructum laborum uestrorum, germen iustitie, P. Cuius odor est magnus, sicut odor liliorum et [CCCLXI] rosarum in tempore suo. u\. uenite, filii, audite me: timorem Domini docebo uos. P. Cuius odor. u\. Gloria, et honor. P. Cuius odor.

Oratio. Sancte et misericors Deus, qui glorificaris in concilio Sanctorum; magnusque metuendus super omnes gentes potentialiter existens; quem Iacobus relicto Zebedeo patre ita secutus est, ut obnixe diligendo fieret electus in uita, mundus in conscientia,  probabilis in doctrina; postremo ita scientiam commendans ex opere, ut pro te truncato interierit capite, quem pro se uel omnibus nouerit animam posuisse: tu, Domine, precibus nostris eius obtentu faue placatus, ut ueniam nostrorum mereamur apud te obtinere delictorum. R\. Amen.

Per misericordiam.

Antiphona 3. Sanctorum ossa germinabunt de loco suo, P. Et nomina eorum sicut lilia munda floruerunt. u\. O Domine saluos nos fac. O Domine bona prosperare. P. Et nomina. u\. Gloria, et honor Patri. P. Et nomina.

Oratio. Pretiosa est tuo, Domine, in conspectu mors Sanctorum tuorum: qui ad te uocans Iacobum  Apostolum utique tuum in naui retia componentem, spiritualibusque doctrinis populos ut erudiret, elegisti, et pro effusione sui sanguinis letaretur in celo; petimus omnipotentiam tuam, ut, dum presentia mala patientissime tolerauerimus, et nunc et in eternum in pace, et caritate tecum sine fine uiuamus. R\. Amen.

Per misericordiam.

R\. Sancti qui certamen habuerunt pro fide, inimicus in eis potestatem non habebit, quia clamauerunt una uoce dicentes: P. Sanctus Deus, Sanctus fortis, exaudi nos: Sanctus immortalis, miserere nobis. u\. uidi in celo turbam magnam, quam dinumerare nullus poterat, et clamabant uoce magna dicentes: P. Sanctus Deus. u\. Gloria, et honor. P.  Sanctus Deus.



In Laudibus.

Ad Canticum. Antiphona. Qui propria uoluntate obtulistis uos discrimini, benedicite Dominum narrantes iustitias eius et clementiam in fortes Isrel.

Canticum. Qui sponte obtulistis.

Ad Benedictus. Antiphona. Sancti et humiles. Canticum. Benedictus es Domine. fol. 6.

Sono. uia iustorum. Lauda. Laudate Dominum. Psalmus CXLuIII. Prophetia. Iustorum anime. fol. CLXuII.



Hymnus.



   Gaudeat cuncta pia plebs alumna:
Resultet uoce simul et cruore:
Pacis fenore semper Christum roget
       Laudis honore.

   ueritas, uita, spes semper tranquilla
In tui almi Iacobique sancti
Iam cruciamur, ignibus cremamur
      Catenis magnis.

   Magnus hic ait Dominusque noster:
Dira resolue ignea catena
Nihil nocente: mihi nunc afferte
      Magum iniquum;

   Ad cuius iussu protinus occurrerunt:
Eum iam uinctum ante pedes sistunt;
Ut dimicentur, atque uindicentur,
      Et crucientur.

   Respice post hinc te habere patrem
 Quamquam iniquum, generi humano
Christum quem negabas, Creatorem esse,
      uerum agnosce.

   uerum agnosco, ait, Saluatorem,
Teque exposco, Sancte intercessor:
ueniam, credo, Domino fauente,
      Te dare posse.

   Sustulit post hinc ferientis ulcus;
At collo fune tractatus, colligatur
Sic ab Herode capite plectitur,
      Sic ordinatur.

   Et ducunt uinctum transeuntem uicum,
Claudus ab eo querit alimentum,
Cuius uirtute agitur rectus: sanus
      Pergit ad horam.

    Tunc cernit tortor clodo gressu dato
Sic affatus: Christus conlaudatur;
Cuius uirtute egris salus datur
      Per suos Sanctos.

   Gloriam psallat chorus, et resultet;
Gloriam dicat, canat, et reuoluat:
Nomini Trino, Deitati soli
      Sidera clament.
         Amen.

Supplicatio. Oremus redemptorem. Capitula. Subiuga clementissime Deus. Lauda. Gaudium sempiternum. Benedictio. Christus Deus Dei Patris, ut supra in uesperis precedentibus.



DIE XXXI. IN FESTO SANCTAE COLUMBAE uIRGINIS.



Ad uesperum.


[CCCLXII] Lauda. Sperauit anima mea. fol. CLXXIX. Sono. Dominus Deus celi. Antiphona. uirgo prudentissima. fol. CLXXIX. Lauda. Sicut palma. fol. CLXXX.



Hymnus.



   Nardus Columbe floruit,
Ligustra flagrant hortuli;
Fulcite letam floribus,
Stipate malis uirginem.

   Hec Regis apta amplexibus,
Et osculis: gratissima
Christo fidem, quam sponderat
Cruoris arrha consecrat.

   Igne gemellos seculi
 Strauit, subegit, depulit;
Flammam petulcam Barbari,
Focosque admotos sibi.

   Cum in lupanar posita
Intrantes ad se, luridam
Libidinem compescuit,
Seseque flammis exurit.

   Sic liberata ab ignibus,
Locis retracta scenicis,
Mucrone stricto plectitur,
Nuptura celo adsciscitur;

   Cui uox ab astris resonans:
ueni Columba, personat;
Tu uocibus nostris fauens,
Fac nos Polorum compotes.

    Presta, Pater piissime,
Patrique compar Unice,
Cum Spiritu Paraclito
Regnans per omne seculum.
      Amen.

Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut nos gratia natiuitatis sue, et per intercessionem sancte Columbe uirginis et martyris sue, nobis remissionem, et pacem donare dignetur. R\. Presta Aeterne Omnipotens Deus.

Capitula. Deus, qui beatissimam Columbam columbarum simplicitate fecisti esse mirificam, ut innocentia fidei Christiane te et uirgo sequeretur et Martyr: dum tibi et corpus intactum seruauit. et uictrix  iam Martyr adhesit: dum data a te, formata e celis uoce, uocatur, et per te in celis mirifice coronatur; optata nostris mentibus gaudia presta, ut eius meritis nostrorum criminum uictores effecti, in celestibus mereamur sedibus conlocari.

Pater noster. Liberati a malo. fol. 2.

Benedictio. Deus, qui beatissimam Columbam uirginem uictricem esse uoluit flamme, extinguat in uobis omnem carnis titillationis ardorem: R\. Amen. Et per quem illa celeste uoce meruit uocari ad premium, per eam uos mereamini sanctitatis obtinere propositum; R\. Amen. Ut exemplo eius, sicut illa pro eo ceruicem suam materiali subdidit gladio, ita uos animas uestras diuino semper subiugetis imperio. R\. Amen.

 Per misericordiam ipsius, etc.

Lauda. Speciosa facta es. fol. CLXXIX.

Oratio. Omnipotens, sempiterne Deus, qui beatam Columbam uirginem, et martyrem tuam, per martyrii palmam hodierna die fecisti conscendere gloriam: da nobis, eius suffragantibus meritis, cunctorum ueniam delictorum, ut ad eiusdem mereamur pertingere consortia. R\. Amen.

Per misericordiam.



Ad Matutinum.


Antiphona. Labia mea aperies. Psalmus L.

Oratio. Exultent Domine. fol. CLXXX.

Antiphona. Columba speciosa, perfecta, auro gemmisque precincta; P. Cuius caput plenum est rore, et crines guttis. u\. Audi filia, et uide, et inclina  aurem tuam: et obliuiscere populum tuum, et domum patris tui. P. Cuius caput. u\. Gloria, et honor Patri, etc. P. Cuius caput.

Oratio. Una, et perfecta uirgo Christi Columba, que et unitate fidei clara, et perfectione operum monstraris esse conspicua; fac nos ergo precibus tuis intra sinum matris Ecclesie ita inculpabiliter degere, ut coronandi ad promissa mereamur celestia peruenire. R\. Amen.

Per misericordiam tuam, etc.

Antiphona. Una es proxima mea: una es Columba mea, P. Et macula non est in te. u\. Per diem sol non uret te: neque luna per noctem. P. Et macula non. u\. Gloria, et honor. P. Et macula.

 [CCCLXIII] Oratio. Una, nec diuisa proxima tua, Christe, Ecclesia: una est ecce Columba, que nec in fide habens rugam, nec in opere maculam; interpellet te, quesumus, pro criminibus nostris, ut in eius corpore felicitate perpetua consistentes, eternorum ciuium mereamur esse participes. R\. Amen.

Per misericordiam.

Antiphona. ueni Columba sponsa a Libano, ueni a montibus pascue. P. Curramus in odorem unguentorum tuorum. u\. Non det in commotionem pedem tuum: neque obdormiet qui custodit te. P. Curramus. u\. Gloria, et honor. P. Curramus.

Oratio. Bona est, Domine, proxima tua uirgo Columba, que dum proxima tibi efficitur, soror tua de sanguine speciosa monstratur per propriam passionem;  eius ergo interuentu passionum a nobis maculas terge, ut speciosi a te et uotis, et operibus redditi, portas eterne Hierusalem mereamur introire beati. R\. Amen.

Per misericordiam.

R\. Gaude filia Sion, dicit Dominus: Spiritus meus, qui est in te, et uerba mea, que posui in corde tuo, non recedant de ore tuo, nec de ore seminis tui P. Usque in sempiternum. u\. Lauda Hierusalem Dominum: conlauda Deum tuum Sion. P. Usque. u\. Gloria, et honor, etc. P. Usque.

Oratio. Omnipotens sempiterne Deus, qui. Quere in uesperis precedentibus.



In Laudibus.

Ad Canticum. Antiphona. Filia Sion. Canticum.  Gaudens gaudebo. Ad Benedictus. Antiphona. Benedictus Dominus. Canticum. Benedictus es Domine Deus. Sono. Dominus Deus celi. Lauda. Laudate Dominum. Psalmus CXLuIII. Prophetia. Longe Dominus apparuit mihi. Quere fol. CLXXXI. Hymnus. Nardus Columbe. Supplicatio. Oremus Redemptorem mundi Dominum nostrum; supra in uesperis.

Capitula. Domine Iesu Christe, qui sermonibus Columbe beatissime uirginis et martyris, euertis sensum iuuenis petulantis: ut, qui nomen tuum blasphematurus, ad uirginis prostitutionem ingreditur, predicator tuus esse, egrediens monstraretur; da nobis meritis uirginis tue, ut de malis actibus uitam in melius commutemus, quo incentiuis carentes libidinum, eternorum mereamur percipere premia  gaudiorum.

Pater noster. Liberati a malo. fol. 2. Lauda. Speciosa facta es, et suauis, supra in uesperis.

Benedictio. Deus, qui unitate et perfectione Columbe uirginis gaudet, innocentia uos columbarum remuneret: R\. Amen. Et qui se de celo uocibus intonans, apertos eius meritis nuntiat celos, uos in celestibus conlocet sedibus numerandos; R\. Amen. Ut qui illam oblectatur post gloriam passionis, illic muneranda semper dirigatur acies mentis nostre. R\. Amen. Per misericordiam ipsius Dei nostri.

Ad Tertiam de Defunctis que debet ingredi in fine Laudum de Defunctis, fol. CLuI. Ubi dicit: Incipit Officium.

Antiphona. Redime me Domine, et miserere mei;  ut in Ecclesiis benedicam te Domine.


Psalmus XXu.

Iudica me Domine, quoniam ego in innocentia mea ingressus sum: * et in Domino sperans non infirmabor.

Proba me Domine, et tenta me: * ure renes meos et cor meum.

Quoniam misericordia tua ante oculos meos est: * et complacui in ueritate tua.

Non sedi in concilio uanitatis: * et cum iniqua gerentibus non introibo.

Odiui congregationes malignorum: * et cum impiis non sedebo.

Lauabo inter innocentes manus meas: * et circumdabo altare tuum Domine.

 Ut audiam uocem laudis tue, * et enarrem uniuersa mirabilia tua.

Domine dilexi decorem domus tue, * et locum habitationis glorie tue.

Ne perdas cum impiis animam meam, * et cum uiris sanguinum uitam meam:

In quorum manibus iniquitates sunt * dextera eorum repleta est muneribus.

Ego autem in innocentia ingressus sum: * [CCCLXIu] redime me, et miserere mei.

Pes enim meus stetit in uia recta: * in ecclesiis benedicam te Domine.

Gloria, et honor.

Oratio. Redime nos Domine, et miserere nobis; ut uox nostra tibi in Ecclesiis psallat, et uita te in  plebibus benedicat: ure renes nostros et cor nostrum tue caritatis examine; atque a nobis omnes hactenus reseca uoluptates: ut nec libido renum nostrorum compagem soluat; et fluxus male cogitationis a sede nostri cordis abscedat. R\. Amen.

Per.

Antiphona 1. Exaudi Domine uocem meam, quam clamaui ad te: miserere mei, et exaudi me.


Psalmus XXuI.

Dominus illuminatio mea, et salus mea, * quem timebo?

Dominus defensor uite mee, * a quo trepidabo?

Dum appropiant super me nocentes, * ut edant carnes meas:

 Qui tribulant me inimici mei, * ipsi infirmati sunt et ceciderunt.

Si consistant aduersum me castra, non timebit cor meum. * Si exurgat aduersum me prelium, in hoc ego sperabo.

Unam petii a Domino, hanc requiram, * ut inhabitem in domo Domini omnibus diebus uite mee:

Ut uideam uoluntatem Domini, * et protegar in templo sancto eius.

Quoniam abscondit me in tabernaculo suo in die malorum: * protexit me in abscondito tabernaculi sui.

In petra exaltauit me: * et nunc ecce exaltauit caput meum super inimicos meos.

 Circuibo, et immolabo in tabernaculo eius hostiam iubilationis: * cantabo, et psalmum dicam Domino.

Exaudi Domine uocem meam, quam clamaui a te: * miserere mei, et exaudi me.

Tibi dixit cor meum, quesiui faciem tuam: * uultum tuum Domine requiram.

 Ne auertas faciem tuam a me: * et ne declines in ira a seruo tuo.

Adiutor meus es tu Domine * ne derelinquas me, neque despicias me Deus salutaris meus.

Quoniam pater meus et mater mea derelinquerunt me: * Dominus autem assumpsit me.

Legem mihi constitue Domine in uia tua: * et dirige me in semita recta propter inimicos meos.

Ne tradas me in animas persequentium me: * quoniam insurrexerunt in me testes iniqui, et mentita est iniquitas sibi.

Credo uidere bona Domini * in terra uiuentium.

Expecta Dominum, uiriliter age: * et confortetur cor tuum, et expecta Dominum.

 Gloria, et honor.

Oratio. Exaudi Domine uocem nostram, qua clamamus ad te; et cor nostrum querat faciem tuam: ut qui te nunc conspicimus per enigma; facie ad faciem presentes domus tue possimus beatitudinem promereri. R\. Amen.

Per.

Antiphona 2. Dominus adiutor meus: et in ipso sperauit cor meum et adiutus sum. Psalmus Dauid XXuII.

R\. Defensor iuste, defende nos, et libera nos P. De manu inimicorum nostrorum. u\ Deus in nomine tuo saluos nos fac: et in uirtute tua libera nos. P. De manu. u\. Gloria. Reiteretur Responsorium.

 Lauda. Alleluia, alleluia, alleluia. Deus exaudi orationem nostram: P. Alleluia, alleluia, alleluia. u\. Et clamor noster ad te ueniat. P. Alleluia, alleluia, alleluia.

Preces. Miserere Domine; P. Qui potens es in misericordia, u\. Audi preces supplicum; P. Qui potens. u\. Benigno uultu nos conspice; P. Qui potens. u\. Crimina nostra dilue; P. Qui potens. u\. Delictis tribue ueniam; P. Qui potens. u\, Defunctis dona requiem; P. Qui potens. Reiteretur Miserere.

Capitula. Adiutor et Redemptor noster et Domine adiuua nos: et refloreat caro nostra uel uirore pudicitie, uel sanctimonie nouitate: et quia tu fortitudo  plebis tue es, populum tuum salua, et hereditatem tuam copia benedictionis exalta.

Pater noster. A malo nos libera. fol. 10.

In nomine Domini nostri Iesu Christi, omnes anime fidelium defunctorum per misericordiam Dei sine fine requiescant in pace. R\. Deo gratias.





APPENDIX. FESTA BREuIARIO GOTHICO-HISPANO ADDITA IN EDITIONE CARDINALIS XIMENII, ANNO MDII; NUNC uERO HIC APPOSITA, Ne huiusmodi rei memoria pereat. 

 1 Inuenitur folio CCLI, col. 3, predicte editionis sequens Festum in prima Dominica post sanctum Pentecosten.

Qui uult scire, et denuntiare populo, quot sunt dies indulgentie, que a summis Pontificibus, omnibus in Christo fidelibus uere penitentibus, diuina Officia audientibus in hoc sanctissimo Festo conceduntur, sciat isto modo:

Papa Urbanus, huius solemnitatis institutor, concessit primis uesperis centum: Matutinis centum: Misse centum: Secundis uesperis centum; cuilibet uero aliarum Horarum minorum quadraginta: Cuilibet diei Octauarum omnibus Horis simul, centum.

Papa Martinus omnes istas indulgentias suo ordine n duplo concessit.

 Papa uero Eugenius tot concessit quot Martinus. Sunt igitur primis uesperis ducentum: Matutinis ducentum: Misse ducentum: secundis uesperis ducentum: cuilibet aliarum Horarum ducentum: Cuilibet uero diei Octauarum ad omnes Horas simul, ducentum: Ieiunanti uigilia, uel facienti aliquam eleemosynam loco ieiunii, ducentum. Si festum Corporis Christi, et Natiuitatis Sancti Ioannis Baptiste eodem die occurrerint, fiat ad plenum de Corpore Christi.

In Sexta uero feria fiat ad plenum de Sancto Ioanne, cum commemoratione Corporis Christi. Per totam autem Octauam, fiat ad plenum de Corpore Christi, cum commemoratione Sancti Ioannis.



IN FESTO CORPORIS CHRISTI.



Ad uesperum.

 Lauda. Apud te est Domine. P. Fons uite: et in lumine tuo uidebimus lumen. u\. Filii hominum, in protectione alarum tuarum sperabunt: et inebriabuntur ab uberibus domus tue: et torrente uoluntatis tue potum dabis eis. P. Fons uite.

Oratio. Domine, apud quem est fons uite. Quere fol. 423.

Sono. Accepit iehsu panem, et benedixit, deditque discipulis suis, et dixit: Accipite, et comedite: hoc est corpus meum. Alleluia.

Dominus sit semper. R\. Et cum.

Antiphona. Dominus parauit mensam suam. Misit seruos suos, conuocans cum multa predicatione ad craterem, dicens: Si quis est insipiens, diuertat  a me. Et egentibus sensu dixit: P. uenite, et edite de meis panibus. u\. Panem Angelorum manducauit homo, omne delectamentum in se habentem. P. uenite, et edite. u\. Gloria, et honor Patri. P. uenite.

Dominus sit semper. R\. Et cum.

Lauda. Bibite uinum quod miscui uobis. Alleluia. P. Derelinquite insipientiam, et uiuatis. Alleluia, alleluia. u\. Educas panem de terra, et uinum letificat cor hominis. P. Derelinquite. u\. Gloria, et honor. P. Derelinquite.



Hymnus.



   Pange lingua gloriosi
Corporis mysterium,
Sanguinisque pretiosi,
 Quem in mundi pretium
Fructus uentris generosi
Rex effudit gentium.

   Nobis datus, nobis natus
Ex intacta uirgine,
Et in mundo conuersatus,
Sparso uerbi semine;
Sui moras incolatus
Miro clausit ordine.

   In supreme nocte cene,
Recumbens cum fratribus,
Obseruata lege plene
Cibis in legalibus,
Cibum turbe duodene
 Se dat suis manibus.

   uerbum caro, panem uerum
uerbo carnem efficit:
Fitque sanguis Christi merum,
Et si sensus deficit:
2 Ad firmandum cor syncerum
Sola fides sufficit.

   Tantum ergo Sacramentum
ueneremur cernui:
Et antiquum documentum
Nouo cedat ritui:
Prestet fides supplementum
Sensuum defectui.

   Genitori, Genitoque,
Laus et iubilatio,
 Salus, honor, uirtus quoque,
Sit et benedictio:
Procedenti ab utroque
Compar sit laudatio.
   Amen.

Supplicatio. Oremus pium, et exaudibilem Dominum nostrum Iesum Christum, cum omni supplicatione rogemus; ut gratia Corporis, et Sanguinis ipsius nobis remissionem peccatorum, et pacem nobis donare dignetur. R\. Presta Aeterne omnipotens Deus.

Kyrie eleison. R\. Kyrie eleison. Christe eleison.

Capitula. Omnipotens Immense et Misericors Domine, quem non totiens delinquendo exasperant peccatores, oppone ire tue misericordiam: et quotiens  te prouocamus ut ferias, totiens tibi tua pietas interueniat, ut ignoscas. Satia nos itaque pane Angelorum, ut eius percepta fortitudine, et maligni callidam uersutiam deuincamus, et patefactis celi ianuis, ad eundem cibum, te adiuuante, intreamus.

Pater noster. Liberati a malo. fol. 2.

Benedictio. Omnipotentis Dei uos gratia protegat, famemque uestram spirituali cibo reficiat. R\. Amen. Sitim quoque uestram iustitie fluminibus inriget, atque nouum dulcedinis sue animis uestris infundat saporem. R\. Amen. Ut tam carne contriti, quam spiritu sanctificati, ab eo mereamini celesti dono beatificari. R\. Amen.

Per misericordiam ipsius.

Lauda. Similiter. Alleluia et calicem et Alleluia.  P. Postquam cenauit, dicens Alleluia: u\. Calicem salutaris accipiam: et nomen Domini inuocabo. P. Postquam. u\. Gloria, et honor. P. Postquam cenauit.

Oratio. Deus, qui nobis sub Sacramento mirabili passionis tue memoriam reliquisti: tribue quesumus, ita nos Corporis, et Sanguinis tui sacra mysteria uenerari; ut redemptionis tue fructum in nobis iugiter sentiamus. R\. Amen.

Per misericordiam tuam.

In nomine Domini nostri Iesu Christi.



Ad Matutinum.

Antiphona. Ego dormiui, et resurrexi: quoniam Dominus suscepit me. Psalmus III.

 Oratio. Domine Iesu Christe, qui pro nobis soporem mortis ideo suscepisti, ne nos amplius obdormiremus in morte; dona, ut qui te moriente renascimur, te etiam uiuificante a peccatorum lecto surgamus: nec ultra iam obruamur pena peccati, qui nos redemptos congaudemus pretio sacri Sanguinis tui. R\. Amen.

Per misericordiam tuam, etc.

Antiphona 1. Sapientia edificauit sibi domum, et subdidit columnas septem. Mactauit suas hostias, P. Miscuit uinum suum in cratere, et parauit suam mensam. u\. Et manducauerunt, et saturati sunt nimis, et desiderium eorum attulit eis: non sunt fraudati a desiderio suo. P. Miscuit. u\. Gloria, et honor Patri. P. Miscuit uinum.

 Oratio. Deus, qui panem celi filiis hominum tribuis, terrenumque animal Angelorum adipe satias; frumentationem uerbi tui nobis in abundantia tribue: eoque nos spirituali refice cibo, quo Patres nostros aluisti in eremo. R\. Amen.

Per misericordiam tuam Deus noster, etc.

Antiphona 2. Bibite uinum quod miscui uobis. P. Derelinquite insipientiam, et uiuetis; et querite prudentiam, ut in eternum regnetis. u\. Panem Angelorum manducauit homo, omne delectamentum in se habentem. P. Derelinquite. u\. Gloria, et honor. P. Derelinquite.

Oratio. Pars hereditatis nostre, Domine, in tua consistit eternitate: Unde precamur te Domine, pietate solita hereditatem tuam conserua; et calicem  cene Domini, quem potasti pro ea, semper ei pro remedio presta: ut sicut redemptionis preclara sunt munera, ita Redemptoris sit adquisitio copiosa: quique redempti sumus cruce tua, simus perpetim hereditas tua: ut nec in infernum animam nostram relinquas; sed incorrupte tecum semper uictoriam adtollas. R\. Amen.

Per misericordiam tuam.

3 Antiphona 3. Unus panis, et unum corpus multi sumus: P. Omnes, qui de uno pane, et de uno Calice participamus. u\. Parasti in dulcedine tua, Deus pauperi: Deus, qui habitare facis unanimes in domo. P. Omnes, qui. u\. Gloria, et honor. P. Omnes, qui.

Oratio. Quot sibi, Domine, prestitisti redemptionis  tue beneficiis, tua tibi retribuat creatura; que percepto Calice salutaris euadere se sentit mortis dispendia, nisi ut redemptioni tue fidelia deferat uota; et mortificata obscuritate in atriis domus Dei famulatus exhibeat obsequelam. Sanitatem, Deus noster tribue: ut disruptis peccaminum uinculis, opus, quo placeris, agamus, atque in medio Hierusalem in laudem tuam placens tibi sacrificium offeramus: quosque nunc mendaces profert mentis excessus; illos catholice credulitatis ueritas ad te uisendum intromittat securos. R\. Amen.

Per.

R\. Hic est panis de celo descendens: si quis ex ipso manducauerit, non morietur; sed habebit uitam  eternam: et ego suscitabo eum in nouissimo. P. Si quis sitit, ueniat ad me, et bibat. Qui credunt in me, flumina de uentre eius fluent aque uiue. u\. Caro mea, uere est cibus, et Sanguis meus uere est potus. P. Si quis.

Oratio. Domine uirtutum, orationes seruorum tuorum non iratus, sed placatus accipe: et que nos orare oporteat, dignare monstrare: eosque eternitatis cibo conforta, quos panis lachrymarum conturbat: et tam mensurabili fletu flumina lachrymarum oculi fluant, ut miserationum tuarum copiam, criminibus elisis, inflectant; quique Redemptoris nostri aduentum trementes pauemus, eius gloriosum conspectum, te tribuente, pacatissimum contemplemur. R\. Amen.

 Per misericordiam.



In Laudibus.

Ad Canticum. Antiphona. Sacrificium iusti acceptum est, et memoriam eius non obliuiscetur Dominus.


Canticum Ecclesiastici Salomonis .

Sacrificium salutare est attendere mandatis, et discedere ab omni iniquitate; * propitiationem litare sacrificium.

Qui facit misericordiam, * offert sacrificium.

Beneplacitum est Domino recedere ab omni iniquitate: * et deprecatio recedere ab iniustitia.

Non apparebis ante conspectum Dei tui uacuus: * quod hec omnia propter mandata Domini fluunt.

Oblatio iusti impinguat altare, * et odor suauitatis  est in conspectu Altissimi.

Sacrificium iusti acceptum est, * et memoriam eius non obliuiscetur Dominus.

Ad Benedictus. Antiphona. Sacerdotes sancti incensum, et panes offerunt Deo.

Canticum. Benedictus es Domine Deus. folio 6.

Sono. Ego sum panis uiuus, qui de celo descendi: si quis manducauerit ex hoc pane, uiuet in eternum. Alleluia.

Lauda. Laudate Dominum de celis Alleluia: laudate eum omnes Angeli eius: Alleluia. Psalmus CXLuIII.


Lectio libri Sapientie Salomonis .

R\. Deo gratias.

Beatus homo qui audit, et qui uigilat ad fores meas  quotidie, et obseruat ad postes ostii mei. Qui me inuenerit, inueniet uitam, et hauriet salutem a Domino. Qui autem in me peccauerit, ledet animam suam; et omnes, qui me oderunt diligunt mortem . Sapientia edificauit sibi domum, excidit columnas septem. Immolauit uictimas suas, miscuit uinum, et posuit mensam suam. Misit seruos suos uocare ad arcem, et menia ciuitatis, dicens: Si quis est paruulus, ueniat ad me. Et insipientibus locutus est: uenite, comedite panem meum, et bibite uinum quod miscui uobis. Relinquite infantiam, et uidete, et ambulate per uias prudentie. R\. Amen.



Hymnus.



   Sacris solemniis iuncta sint gaudia,
 Et ex precordiis sonent preconia:
Recedant uetera, noua sint omnia,
      Corda, uoces, et opera.

   Noctis recolitur cena nouissima,
Qua Christus creditur agnum et azyma
Dedisse fratribus, iuxta legitima
      Priscis indulta patribus.

   Post agnum typicum, expletis epulis,
Corpus Dominicum datum discipulis,
4 Sic totum omnibus, quod totum singulis,
      Eius fatemur manibus.

   Dedit ex frugibus corporis ferculum,
Dedit ex uitibus sanguinis poculum,
Dicens, Accipite quod trado uasculum,
      Omnes ex eo bibite.

    Sic sacrificium istud instituit,
Cuius officium committi uoluit
Solis Presbyteris, quibus sic congruit,
      Ut sumant, et dent ceteris.

   Panis Angelicus fit panis hominum,
Dat panis celitus figuris terminum:
O res mirabilis! manducat Dominum
      Pauper, seruus, et humilis.

   Te Trina Deitas, unaque poscimus,
Sic nos tu uisitas, sicut te colimus:
Per tuas semitas duc nos quo tendimus,
      Ad lucem, quam tu habitas.
   R\. Amen.

Supplicatio. Oremus pium. Hic supra folio 2.

Capitula. Ponentes spem nostram in te, Domine,  non obliuiscimur operum tuorum, cum per iustitiam, atque clementiam, mirabilis in sanctis, et terribilis ostenderis impiis: qui opportuna remedia iustis; ac debita supplicia recompensas iniquis: quesumus, itaque piissime: ut quos a terrenis hostibus eruis, preceptorum luce clarifices: tentationum fluctus amouens, iter salutiferum pandas: Christi tui Corpore, tamquam celesti pane, in huius seculi deserto reficias.

Pater noster. Liberati a malo. fol. 2.

Lauda. Similiter Alleluia et calicem. Hic supra folio 2.

Oratio. Deus, qui unigeniti filii tui, Domini nostri Iesu Christi, pretioso sanguine humanum genus redimere  uoluisti: concede propitius: ut qui ad adorandum uiuificum corpus Christi aduenimus, a peccatorum nostrorum nexibus liberemur. R\. Amen.

Per misericordiam.



Ad Tertiam.

R\. Caro mea, uere est cibus: et sanguis meus, uere est potus. P. Qui manducat meam carnem, et bibit meum sanguinem, in me manet, et ego in illo. Alleluia. u\. Meus est cibus, ut faciam uoluntatem eius, qui misit me, ut perficiam opus eius. P. Qui manducat. u\. Gloria, et honor Patri. P. Qui manducat.

Prophetia. Beatus homo, qui audit me. Require retro in Matutinis superioribus.

Lauda. Alleluia. Panem de celo dedit eis, Alleluia.  u\. Panem Angelorum manducauit homo. P. Alleluia.



Hymnus.



   uerbum supernum prodiens,
Nec Patris linquens dexteram,
Ad opus suum exiens,
uenit ad uite uesperum.

   In morte a discipulo
Suis tradendus emulis:
Prius in uite ferculo
Se tradidit discipulis.

   Uni trinoque Domino
Sit sempiterna gloria:
Qui uitam sine termino
 Nobis donet in patria.
   Amen.

u\. Cibauit illos ex adipe frumenti: R\. Et de petra melle saturauit eos.

Supplicatio. Oremus pium. hic supra folio 2.

Capitula. Excelse Domine esto adiutor noster; et ad tuorum liberationem properans occurre celeriter: ut de abundantia uirtutis repleamur adiutorio fortitudinis; et ex redundantis gratie donis ditemur muneribus: ac profitentes ore dilectionem, lingua mendacio non torpeat: sed puritatem mentis assignet nostri professio oris; et organo pectoris laus tua nostris semper resonet in labiis.

Pater noster. Liberati a malo. fol. 2.

Benedictio. Benedicat uobis omnipotens Dominus,  qui est omnium Creator, et Conditor sempiternus. R\. Amen. Corpus uestrum seruet immaculatum, et animas uestras misericorditer tueatur: R\. Amen. Sicque uos ab omni crimine peccatorum reddat innoxios, ut in uobis permaneat Spiritus Sanctus. R\. Amen.

Per misericordiam.

Per alias Horas, scilicet a Sexta, et Nona, omnia dicantur, ut in diebus festiuis, que dicuntur per totum annum.

Per Octauam Corporis Christi, omnia dicantur, ut in die.



FESTA IANUARII.



In Sancti Pauli primi Eremite.

 Omnia dicantur unius Confessoris simplicis. fol. CLXXu.



In Sancti Iuliani Presbyteri.

Omnia dicantur 5 unius Confessoris nouem lectionum, folio CLXXu.



In Octaua Epiphanie Domini.

Omnia dicantur sicut in die, fol. 85.



In Sancti Hilarii Episcopi.

Omnia dicantur unius Confessoris Pontificis, fol CLXIX.



In Sancti Felicis in Pincis Martyris et Confessoris

Omnia dicantur unius Martyris nouem lectionum, fol. CLX.



In Sancti Mauri Abbatis.

 Omnia dicantur unius Confessoris nouem lectionum, fol. CLXIX.



In Sancti Marcelli Pape et Martyris.

Omnia dicantur unius Martyris Pontificis, fol. CLuI.



In Sancti Antonii Monachi.

Omnia dicantur unius Confessoris simplicis quatuor capparum, fol. CLXXIII.



In Spensipi et Lesipi.

Omnia dicantur plurimorum Martyrum, fol. CLXuIII.



In Sancte Prisce uirginis.

Omnia dicantur unius uirginis, fol. CLXXIX.



In Sancti Iuliani Episcopi et Confessoris.

Omnia dicantur unius Confessoris Pontificis, fol. CLXIX.



In Sancti Ildefonsi Episcopi et Confessoris.


Omnia dicantur unius Confessoris Pontificis, sex capparum, fol. CLXIX.



In Sancti Timothei Episcopi discipuli Pauli.

Omnia dicantur unius Confessoris Pontificis, fol. CLXIX.



In Solemnitate Sancte Marie de Pace.

Omnia dicantur ut in festo Assumptionis uirginis Marie, fol. CCLXXXII. Ubi dicitur Assumptio, ibi dicatur Descensio.



In Conuersione Sancti Pauli Apostoli.

Omnia dicantur unius Confessoris Pontificis, fol. CLXIX.



In Sancti Proiecti Martyris.

Omnia dicantur unius Martyris nouem lectionum. folio. CLuI.



In Sancti Polycarpi Episcopi et Martyris.


Omnia dicantur unius Martyris Pontificis nouem lectionum, fol. CLuI.



In Sancti Ioannis Chrysostomi Episcopi.

Omnia dicantur unius Confessoris Pontificis, fol. CLXIX.



In Sancti Ioannis Presbyteri et Confessoris.

Omnia dicantur unius Confessoris, fol. CLXXIII.



In Sancte Agnetis secundo.

Omnia dicantur unius uirginis, fol. CLXXIX.



In Sancti ualerii Episcopi, et Confessoris.

Omnia dicantur unius Martyris Pontificis, fol. CLIX.



In Octaua Sancti Ildefonsi.

Omnia dicantur unius Confessoris Pontificis, fol.  CLXIX.



In Sancte Matildis regine.

Omnia dicantur unius uirginis, fol. CLXXIX.



In Sanctorum Cyri et Ioannis Martyrum

Omnia dicantur plurimorum Martyrum nouem lectionum, fol. CLXIX.



In Sancti Ignatii Episcopi et Martyris.

Omnia dicantur unius Martyris Pontificis, fol. CLIX.



FESTA FEBRUARII.



In Sancte Birgitte uirginis.

Omnia dicantur unius uirginis, fol. CLXXIX.



In Sancti Blasii Episcopi et Martyris.

Omnia dicantur unius Martyris Pontificis sex capparum, fol. CLuI.



In Sancti Gilberti Confessoris.


Omnia dicantur unius Confessoris nouem lectionum, fol. CLXXu.



In Sancti uedasti et Amandi Episcoporum.

Omnia dicantur plurimorum Confessorum, fol. CLXXuII.



In Sancte Apollonie uirginis et martyris.

Omnia dicantur unius uirginis, fol. CLXXIX.



In Sancte Scholastice uirginis.

Omnia dicantur unius uirginis, fol. CLXXIX.



In Translatione Sancti Eugenii Episcopi.

Omnia dicantur unius martyris Pontificis, fol. CLIX.



In Sancti ualentini martyris.

Omnia dicantur unius martyris, nouem lectionum, fol. CLIX.



In Sancte Iuliane uirginis et martyris.


Omnia dicantur unius uirginis, fol. CLXXIX.



Pantaleonis martyris, sociorumque eius.

Omnia dicantur plurimorum Martyrum sex capparum, fol. CLXII.



In Sancti Columbani Abbatis.

Omnia dicantur unius Confessoris simplicis nouem lectionum, fol. CLXXu.



In Translatione Sancti Augustini.

Omnia dicantur unius Confessoris Pontificis, fol. CLXIX.



FESTA MARTII.



In Sancti Adriani martyris.

Omnia dicantur unius martyris simplicis, fol. CLX.



In Sancti Donati martyris.


Omnia dicantur unius martyris simplicis, fol. CLX.



In Sancti Thome de Aquino, de Ordine Predicatorum.

Omnia 6 dicantur unius Confessoris non Pontificis, fol. CLXXIII.



In Sancte Perpetue et Felicitatis.

Omnia dicantur plurimarum uirginum, fol. CLXXXII.



In Sancti Iuliani Episcopi et Confessoris.

Omnia dicantur unius Confessoris Pontificis, fol. CLXIX.



In Sancte Apollonie uirginis.

Omnia dicantur unius uirginis, fol. CLXXIX.



In Sancti Facundi et Primitiui martyrum.

Omnia dicantur plurimorum martyrum nouem lectionum, fol. CLXuIII.



In Sancti Gregorii Pape et Confessoris.


Omnia dicantur unius Confessoris Pontificis, fol. CLXIX.



In Sancti Leandri Episcopi et Confessoris.

Omnia dicantur unius Confessoris Pontificis, fol. CLXIX.



In Sancti Leonis Pape.

Omnia dicantur unius Confessoris Pontificis, fol. CLXIX.



In Sancti Petri Episcopi.

Omnia dicantur unius Confessoris Pontificis, folio CLXIX.



IN SANCTI GABRIELIS ARCHANGELI.



Ad uesperum.

Lauda. Laudauerunt te, Domine, omnes Angeli tui, et hymnum dixerunt, dum perficeres fabricam  celi. Tuus est dies, et tua est nox: P. Tu fecisti solem et lunam: u\. Tu confirmasti in uirtute tua mare: tu contribulasti capita draconum super aquas P. Tu fecisti.

Dominus sit. R\. Et cum.

Sono. Alleluia. Iudicium datum est Sanctis. P. In hora sacrificii uespertini Alleluia, alleluia. u\. Ecce Gabriel unus principum priorum ueniet, ut sanctificentur multi. P. In hora sacrificii.

Dominus sit. R\. Et cum.

Antiphona. Thronus tuus, Deus inestimabilis, et gloria incomprehensibilis: cui adstat omnis exercitus Angelorum cum tremore, P. Cuius adspectus arefacit abyssos, et indignatio tabescere facit montes. u\. Domine Deus uirtutum, quis similis tibi? potens  es Domine, et ueritas tua in circuitu tuo. P. Cuius adspectus. u\. Gloria, et honor. P. Cuius adspectus.

Dominus sit. R\. Et cum.

Lauda. Alleluia. Spiritus tuus bonus, Deus. P. Deducat nos in uiam rectam. Alleluia, alleluia. P. Adorate Dominum omnes Angeli eius. audiuit, et letata est Sion. Et exultauerunt filie Iude, propter iudicia tua Domine. P. Deducat nos. u\. Gloria, et honor Patri. P. Deducat nos.



Hymnus.



   Prompta cuncta Catholice
Plebs alumna glorie
uota simul exhibete,
Criminaque pandite;
Ut cunctorum auctor clemens
 Cuncta prestet petita,

   Gabriel etenim ille
Sublimatus nomine,
Aula celi conspicuus,
Summi Dei nuntius,
Princeps Angelorum factus,
Celsusque uocabulo.

   Cuius nomen ex uirtute,
Et opus ex munere
Ab omnipotente raptus
Obtinet conseruatum;
Ut gloriemur in Deo
Cum consorte socii.

   Summus Domini est iste
 Magnus factus nuntius
Qui tetrum illi horrendum
Refugumque angelum
Ad gloriam debellando
Demersit in erebo.

   Iste superest protector,
Defensor omnium,
Ut cunctorum postulata
Regi Deo offerat;
Et ab illo destinatam
Plebi prestet gratiam.

   Magna siquidem est
Ista diei festiuitas,
Cuius nomen Archangeli
Gabrielis nuntii,
 Quem oportet celebrare
Et digne, suscipere deuote:

   Ut ex huius impetratu
Mereamur omnium
Obtinere apud Deum
ueniam peccaminum;
Et beate uite regnum
Perfrui post transitum.

   Sit gloria, sit honorque
Patri, quoque et Filio,
Simulque et cequali
Spiritui Paraclito;
Qui unus in Trinitate
Regnat ante secula.
   Amen.

 7 Supplicatio. Oremus Redemptorem mundi Dominum nostrum Iesum Christum, cum omni supplicatione rogemus; ut per intercessionem sancti Gabrielis Archangeli nobis remissionem peccatorum et pacem donare dignetur. R\. Presta, eterne omnipotens Deus.

Kyrie eleison. R\. Christe eleison: Kyrie eleison.

Capitula. Domine Deus Pater omnipotens creator omnium et conditor elementorum, qui Gabrielem tuum preferre dignatus es agminibus nuntiorum, quorum exhibitio tuo obsecundat imperio, nec talium umquam fatigantur officiorum, nomen sonat ex mysterio, et uirtus pollet ex merito; ut cum sint semper spiritus, dum tamen a te mittuntur ex ere corporati, Angeli nuncupantur, ut omnium uisibus uisibiliter  appareant; quorum incorporea manet substantia, et cum localiter circumscribantur, indefesse tamen Creatoris conspectu fruantur; concede nobis, quesumus, obtentu huius Archangeli Gabrielis et omnium Angelorum, consequi ueniam delictorum: ut, qui in eorum honore tibi Deo nostro laudem depromimus et uota, eterne beatitudinis consequamur ueniam sempiternam.

Pater noster. Liberati a malo. fol. 2.

Benedictio. Christus Dei Filius, unici Patris Unicum uerbum, cui seruiunt militie Angelorum, gloriari uos faciat de perfectione bonorum operum; R\. Amen. Et, qui Gabrielem Archangelum sublimen fecit honore, uos suo faciat flagrare ex amore; R\. Amen. Et, qui illum fideli populo censuit defensorem, uestrarum  precum illum semper faciat promptiorem. R\. Amen.

Per misericordiam.

Lauda. Dominus in celo parauit sedem suam: Alleluia. P. Et regnum eius omnium dominabitur. Alleluia. Benedicite Dominum, omnes Angeli eius. Alleluia, alleluia, alleluia. u\. In conspectu Angelorum psallam tibi, Domine: adorabo ad templum sanctum tuum, et confitebor nomini tuo. P. Et regnum. u\. Gloria, et honor. P. Benedicite Dominum, omnes.

Oratio. O Gabriel princeps exercitus Angelorum, ueni, quesumus, ad liberandas animas fidelium populorum; ut et iusti iustitiam obtinendo in bonis  semper fructificent, et iniusti ad penitentiam conuersi ueniam accipere non desperent: sicque nos inuicem prouocemus in melius, ut premium consequi mereamur eternum. R\. Amen.

Per misericordiam.

In nomine Domini.



Ad Matutinum.

Antiphona. Da nobis letitiam. Psalmus L. Oratio. Redde nobis, Domine. Fol. CLXIII

Antiphona 1. Missus est Gabriel Angelus ad Mariam, uirginem desponsatam Ioseph, annuncians uerbum, et expauescit uirgo de lumine. Ne timeas, Maria, inuenisti gratiam apud Dominum: P. Ecce concipies, et paries, et uocabitur Altissimi Filius. u\. Quia rectus est sermo Domini, et omnia opera  eius in fide. P. Ecce concipies. u\. Gloria, et honor. P. Ecce concipies.

Oratio. Tuam, Clementissime Pater, supplices exoramus clementiam; ut hodierna solemnia, que pro beatissimi Archangeli tui Gabrielis ueneratione suscepimus, ipse tibi commendes: et sicut illi coronam sancte perfectionis tribuisti, ita nobis eius intercessione omnium delictorum ueniam et indulgentiam largiaris. R\. Amen.

Per misericordiam.

Antiphona 2. uidi Angelum uolantem per medium celum, habentem euangelium eternum, et dicentem: P. Timete Dominum Deum nostrum, et date illi gloriam et honorem. u\. Qui statis in domo Domini, in atriis domus Dei nostri. P. Timete. u\. Gloria, et  honor. P. Timete.

Oratio. O Gabriel princeps. Quere retro in uesperis precedentibus.

Antiphona 3. Ego iehsu mitto Angelum meum testificare hominibus: Ecce uenio cito. P. Et merces mea mecum est sanare languores populi mei. u\. Audite hec omnes gentes: auribus percipite, qui habitatis orbem. P. Et merces mea. u\. Gloria, et honor. P. Et merces mea.

Oratio. Mitte nobis, Deus clemens, Gabrielem celestis militie principem, ut nos de manu inimicorum nostrorum liberet, et tibi Domino Deo nostro inlesos presentet; 8 et ipsum semper in adiutorium habeamus, quem in tuo munere sublimatum agnoscimus:  ut eius suffragio resistendo uitiis, floreamus uirtutibus, et deposito piaculorum elogio conscriptos nos in perpetuum liber uite eterne contineat. R\. Amen.

Per misericordiam

R\. Missus est a Deo Angelus Gabriel ad Mariam uirginem, dicens: Aue Maria, gratia plena: Dominus tecum: Benedicta tu inter mulieres. P. Propterea et quod nascetur ex te Sanctum, uocabitur Filius Dei. P. Spiritus Sanctus superueniet in te, et uirtus Altissimi obumbrabit tibi. P. Propterea et quod. u\. Gloria, et honor. P. Propterea.

Oratio. O sanctissime Gabriel! o fortitudo summi Patris, o nuncius ueritatis, o destinator diuini mysterii,  uerissimus adinuentor ad uirginem uenis; salutas, ut nuncius; obumbras, ut famulus. Aue, inquis, Maria: Meus Dominus tecum: benedictam esse inter mulieres, affaris: uerbum ex ea prodire, clangis: et ut Filius Dei uocaretur, mirifica adtestatione profiteris. Ideo petimus, ut tu, qui nuncius ueritatis ad uirginem accessisti, mirificus petitionem nostram diuinis offer in auribus: et ita per te abdita cognoscamus mysteria, ut numquam incidamus inimici ergastula, ut per ipsum summi Patris uerbum, cuius te preuium ad uirginem uenire denuncias, habeamus et uenie redditum, et eterne patrie uerissimum incolatum. R\. Amen.

Per misericordiam



In Laudibus.


Ad Canticum. Antiphona. Apparuit Dominus de monte Pharan, et cum eo sanctorum millia.

Canticum. Dominus de Sina. fol. CLXuI.

Ad Benedictus. Antiphona. Benedicimus te, Domine, qui sedes super Cherubim, rex Isrel.

Canticum. Benedictus es Domine. fol. 6.

Sono. In conspectu Angelorum psallam tibi, Domine Alleluia: u\. Adorabo ad templum sanctum tuum, et confitebor tibi, Domine. P. Alleluia.

Lauda. Laudate Dominum de Celis Alleluia: laudate eum in excelsis, alleluia. Psalmus CXLuIII.

Lectio libri Ezechielis Prophete .

R\. Deo gratias.

Facta est super me manus Domini, et eleuauit me  spiritus Domini, et uidi. Et ecce uir, qui indutus erat lineis, qui habebat atramentarium in dorso suo, respondit uerbo, dicens: Feci sicut precepisti mihi. Et uidi, et ecce in firmamento, quod erat super caput Cherubim, quasi lapis saphirus, et quasi species similitudinis solis, apparuit super eo. Et dixit ad uirum, qui indutus erat lineis, et ait: Sume ignem de medio rotarum, que sunt inter Cherubim. Et ingressus uidi, et ecce quatuor rote iuxta Cherubim: rota una iuxta cherub unum, et rota alia iuxta cherub unum: species autem erat rotarum quasi uisio lapidis chrisoliti. Stantibus illis, stabant: et cum eleuatis eleuabantur: spiritus enim uite erat in eis. Et egressa est gloria Domini a limine templi: et stetit  super Cherubim. Et eleuauit me Spiritus, et introduxit me ad portam domus Domini orientalem, que respicit solis ortum. Et adscendit gloria Domini de medio ciuitatis, stetitque super montem, qui est ad orientem urbis, et gloria Dei Isrel erat super ea. R\. Amen.

Hymnus. Prompta cuncta Catholice. Supplicatio. Oremus Redemptorem. Quere retro in uesperis precedentibus.

Capitula. O lux luminis splendor inenarrabilis, Christe Deus! sapientia, uirtus, et gloria Patris, qui in hoc mundo uisibus omnium apparuisti in carne sidus salutis, et debellato principe tenebrarum ad superos remeasti uerbum caro factum; prebe nobis supplicibus tuis in huius seculi obscuritate splendoris tui  profusissimam claritatem: constitue nobis patronum uel defensorem summum tuum Angelum Gabrielem, qui introitum nostrum, exitumque custodiat, et in dextere tue partem nos coronaturos admittas.

Pater noster. Liberati a malo. fol. 2.

Lauda. Dominus in celo parauit. Benedictio. Christus Dei Filius. Quere retro in uesperis precedentibus.



In Sancti Eduardi regis et martyris.

Omnia dicantur unius Martyris nouem lectionum fol. CLX.



In Sancti Ioseph Confessoris.

Omnia dicantur 9 unius Confessoris non Pontificis, folio CLXXIII.



In Sancti Euberti Episcopi et Confessoris.

 Omnia dicantur unius Confessoris Pontificis nouem lectionum, folio CLXIX.



In Sancti Benedicti Abbatis et Confessoris.

Omnia dicantur unius Confessoris non Pontificis, folio CLXXIII.



In Sancti Pauli Episcopi et Confessoris.

Omnia dicantur unius Confessoris Pontificis, folio CLXIX.



In Sancti Marcelli Pape.

Omnia dicantur unius Confessoris Pontificis, folio CLXIX.



In Sancte Marie Aegyptiace.

Omnia dicantur ut in festo Sancte Marie Magdalene, folio 11 in Appendice.



FESTA APRILIS.



In Sancte Theodosie uirginis.


Omnia dicantur unius uirginis, folio CLXXIX.



In Sancti Ambrosii Episcopi.

Omnia dicantur unius Confessoris Pontificis, folio CLXIX.



In Sancti Isidori Episcopi et Confessoris.

Omnia dicantur unius Confessoris Pontificis, folio CLXIX.



In Sancti Fructuosi Episcopi Bracharensis.

Omnia dicantur unius Confessoris Pontificis, folio CLXIX.



In Sancti Thuribii Episcopi et Confessoris.

Omnia dicantur unius Confessoris Pontificis, folio CLXIX.



In Sancti Eleutherii Episcopi et Martyris.


Omnia dicantur unius Confessoris Pontificis, folio CLXIX.



In Sancti uictoris Bracharensis Martyris.

Omnia dicantur unius Martyris nouem lectionum, folio CLX.



In Sancte Euphemie uirginis et martyris.

Omnia dicantur unius uirginis, folio CLXXIX.



In Sancti Tiburtii, et ualeriani, et Maximi martyrum.

Omnia dicantur plurimorum Martyrum nouem lectionum, folio CLXuIII.



In Sancti uitalis martyris.

Omnia dicantur unius Martyris simplicis, folio CLX.



In Sancti Prudentii Episcopi.

Omnia dicantur unius Confessoris Pontificis, folio  CLXIX.



In Sancti Georgii martyris.

Omnia dicantur unius Martyris quatuor capparum folio CLuI.



In Sancti Felicis et Fortunati martyrum.

Omnia dicantur plurimorum Martyrum nouem lectionum, folio CLXuIII.



In Sancti Proficii martyris.

Omnia dicantur unius Martyris nouem lectionem, folio CLX.



In sancti Marci Euangeliste.

Omnia dicantur unius Martyris Pontificis sex capparum, folio CLuI.



In Sancti Cleti martyris.

Omnia dicantur unius Martyris nouem lectionum folio CLX.



In Sancti Marcellini et Petri martyrum.


Omnia dicantur plurimorum Martyrum nouem lectionum, folio CLXuIII.



In Sancti Georgii Martyris.

Omnia dicantur unius Martyris nouem lectionum, folio CLX.



In Sancti uitalis martyris.

Omnia dicantur unius Martyris nouem lectionum, folio CLX.



In Sancti Petri martyris, Ordinis Predicatorum,

Omnia dicantur unius Martyris sex capparum, folio CLuI.



In Sancti Eutropii Episcopi et Martyris.

Omnia dicantur unius Martyris duarum capparum, folio CLX.



FESTA MAII.



In Sanctorum Philippi et Iacobi Apostolorum.

Omnia dicantur ut in festo Apostolorum Simonis et Iude, folio CCCXu. Hymnus. O Dei uerbum Patris. Folio CCCLIX.



In Sancti Athanasii Episcopi et Confessoris.

Omnia dicantur unius Confessoris Pontificis sex capparum, folio CLXIX.



In sanctorum Alexandri, Euentii, et Theoduli martyrum

Omnia dicantur plurimorum Martyrum, nouem lectionum, folio CLXuIII.



In Sancti Quiriaci Episcopi et martyris.

Omnia dicantur unius Martyris Pontificis, folio CLIX.



In Conuersione Sancti Augustini.

 Omnia dicantur unius Confessoris Pontificis, folio CLXIX.



In Sancti Ioannis Apostoli ante portam Latinam.

Omnia dicantur, ut in festo Sancti Ioannis Apostoli, et Euangeliste, folio 53.



In Inuentione clauorum Dominicorum.

Omnia dicantur, ut in festo Inuentionis Sancte Crucis, folio CCXXXu.



In Sancte Trepete uirginis.

Omnia dicantur unius uirginis, folio CLXXIX.



10 In Sancte Domitille uirginis.

Omnia dicantur unius uirginis, folio CLXXIX.



In Sancti Isidori Militis.

Omnia dicantur unius Confessoris simplicis, folio CLXXu.



In Sancti Gregorii Nazianzeni Episcopi et Doctoris.


Omnia dicantur unius Confessoris Pontificis, folio CLXIX.



In Translatione Sancti Nicolai Episcopi.

Omnia dicantur unius Confessoris Pontificis, folio CLXIX.



In Sanctorum Gordiani, et Epimachi martyrum.

Omnia dicantur plurimorum Martyrum nouem lectionum, folio CLXuIII.



In Sancti Maioli Abbatis.

Omnia dicantur unius Confessoris simplicis, folio CLXXu.



In Sancti Pontii martyris.

Omnia dicantur unius Martyris quatuor capparum folio CLuI.



In Sanctorum Nerei, et Achillei, atque Pancratii martyrum.


Omnia dicantur plurimorum Martyrum nouem lectionum, folio CLXuIII.



In Sanctorum uictoris, et Corone martyrum.

Omnia dicantur plurimorum Martyrum, nouem lectionum, folio CLXuIII.



In Sancti Bonifacii martyris.

Omnia dicantur unius Martyris nouem lectionum, folio CLX.



In Sancte Pontiane uirginis.

Omnia dicantur unius uirginis, folio CLXXIX.



In Sancti Petri Confessoris.

Omnia dicantur unius Confessoris simplicis, folio CLXXu.



In Sancti Ibonis Confessoris.


Omnia dicantur unius Confessoris simplicis, folio CLXXu.



In Sancti Mancii martyris.

Omnia dicantur unius Martyris simplicis, folio CLX.



In Translatione Sancti Dominici, Ordinis Predicatorum.

Omnia dicantur unius Confessoris simplicis, folio CLXXu.



In Sancti Urbani Pape, et martyris.

Omnia dicantur unius Martyris Pontificis, folio CLIX.



In Translatione Sancti Francisci.

Omnia dicantur unius Confessoris simplicis, folio CLXXu.



In Sancti Augustini Anglorum Episcopi.

 Omnia dicantur unius Confessoris Pontificis, folio CLXIX.



In Sancti Germani Episcopi, et Confessoris.

Omnia dicantur unius Confessoris simplicis, folio CLXXu.



In Sancte Petronille uirginis.

Omnia dicantur unius uirginis, folio CLXXIX.



FESTA IUNII.



In Sanctorum Nicomedis, et Reueriani martyrum.

Omnia dicantur plurimorum Martyrum nouem lectionum, folio CLXuIII.



In Sanctorum Marcellini, et Petri martyrum.

Omnia dicantur plurimorum Martyrum nouem lectionum, folio CLXuIII.



In Sanctorum Medardi, et Geraldi Episcoporum.


Omnia dicantur plurimorum Episcoporum, folio CLXXuII.



In Sanctorum Primi, et Feliciani martyrum.

Omnia dicantur plurimorum Martyrum, folio CLXuIII.



In Sancti Barnabe Apostoli.

Omnia dicantur unius Martyris sex capparum, folio CLuI. Hymnus. O Dei uerbum Patris ore proditum. Quere in festo Sancti Iacobi Apostoli fratris Sancti Ioannis, folio CCCLIX.



In Sancti Onophrii Confessoris.

Omnia dicantur unius Confessoris simplicis, folio CLXXu.



In Sanctorum Basilidis, Cyrini, Naboris, et Nazarii martyrum.

 Omnia dicantur plurimorum Martyrum nouem lectionum, folio CLXuIII.



In Sancti Antonii de Padua Confessoris.

Omnia dicantur unius Confessoris nouem lectionum, folio CLXXu.



In Sancti Basilii Episcopi.

Omnia dicantur unius Confessoris Pontificis, folio CLXIX.



In Sanctorum uiti, et Modesti martyrum.

Omnia dicantur plurimorum Martyrum nouem lectionum, folio CLXuIII.



In Sanctorum Chirici, et Iulite martyrum.

Omnia dicantur plurimorum Martyrum nouem lectionum, folio CLXuIII.



In Sanctorum Marci, et Marcelliani martyrum.

Omnia dicantur plurimorum Martyrum nouem lectionum,  folio CLXuIII.



In Sancte Florentie uirginis.

Omnia dicantur unius uirginis, folio CLXXIX.



In Sancti Siluestri Pape.

Omnia dicantur unius Pontificis, folio CLXIX.



In Sancte Consortie uirginis cum undecim millium martyrum.

Omnia dicantur plurimarum uirginum, folio CLXXXII.



In Translatione Sancti Eligii Episcopi et Confessoris.

Omnia dicantur unius Confessoris Pontificis folio CLXIX.



11 In Sanctorum Ioannis et Pauli martyrum.

Omnia dicantur plurimorum Martyrum nouem lectionum, fol. CLXuIII.



In Sancti Leonis Pape.


Omnia dicantur unius Confessoris Pontificis, fol. CLXIX.



In Commemoratione Sancti Pauli Apostoli.

Omnia dicantur unius Martyris sex capparum, fol. CLuI.



FESTA IULII.



Octaua Sancti Ioannis Baptiste.

Omnia dicantur ut in die, fol. CCXLuIII.



uisitatio Sancte Elisabeth.

Omnia dicantur ut in Assumptione Sancte Marie uirginis, fol. CCLXXXII.



In Sancti Processi, et ualeriani martyrum.

Omnia dicantur plurimorum Martyrum nouem lectionum, fol. CLXuIII.



In Octaua Apostolorum Petri et Pauli.


Omnia dicantur ut in die, fol. CCLIu



Martialis Episcopi.

Omnia dicantur unius Confessoris Pontificis, fol. CLXIX.



Octaua uisitationis.

Omnia dicantur ut in die, fol. CCLXXIX.



Septem Fratrum martyrum.

Omnia dicantur plurimorum Martyrum nouem lectionum, fol. CLXuIII.



Translatio Sancti Benedicti.

Omnia dicantur unius Confessoris, fol. CLXXIII.



In Sancte Margarite uirginis.

Omnia dicantur unius uirginis, fol. CLXXIX.



In Sancti Quirici martyris.

 Omnia dicantur unius Martyris nouem lectionum, folio CLX.



In Sancti Alexii Confessoris.

Omnia dicantur unius Confessoris nouem lectionum, fol. CLXXu.



In Triumphi Sancte Crucis.

Omnia dicantur ut in Inuentione, fol. CCXXXIX.



In sancte Marine uirginis.

Omnia dicantur unius uirginis, fol. CLXXIX.



In Sancte Margarite uirginis et martyris.

Omnia dicantur unius uirginis, fol. CLXXIX.



In Sancte Praxedis uirginis.

Omnia dicantur unius uirginis, fol. CLXXIX.



IN FESTO SANCTAE MARIAE MAGDALENAE.



Ad uesperum.

 Lauda. Confessionem, et decorem induisti P. Amicta lumen sicut uestimento. u\. Confessio, et species in conspectu eius: sanctitas et magnificentia in sanctificatione eius. P. Amicta. u\. Et ego confitebor Domino in uasis psalmorum. P. Amicta. u\. Gloria, et honor. P. Amicta.

Dominus sit semper. R\. Et cum.

Sono. Confitebor tibi Domine in toto corde meo: narrabo mirabilia tua. Alleluia. P. Letabor, et exultabo in te, Domine: psallam nomini tuo Altissime. Alleluia.

Dominus sit semper. R\. Et cum.

Antiphona. Confitebor tibi Domine in toto corde meo: quia exaudisti uerba oris mei. P. In conspectu Angelorum psallam tibi: u\. Deus meus es tu, et  confitebor tibi: Deus meus et exaltabo te. P. In conspectu. u\. Gloria. P. In conspectu.

Dominus sit. R\. Et cum.

Lauda. Confitebor tibi Domine rex Alleluia: P. Et conlaudabo Deum Saluatorem meum. Alleluia, alleluia. u\. Adorabo ad templum sanctum tuum, et confitebor, Domine. P. Et. u\. Gloria. P. Et.



Hymnus.



   Pro speciali linteo
Seruiuit capitilio:
Inter sacra conuiuia
Non defuit inuidia.

   Que protoplastum pepulit
De paradisi gloria,
 Cuius longum exilium
Crucis seruit patibulum.

   Nam quidam corde tumido
Improperabant Domino:
Si nosset hic mysteria
Diuinitatis intima?

   Non sineret se tangere
Peccatricem mulierem:
Respondens autem prouide
Rimator conscientie,

   Cuius non latet oculum
Creature latibulum,
Proponens immutabilem
Remissionis speciem

   Simon inquit domestice,
 :
Duo fuerunt homines
Diuerso uincti fenore

   Quingentis alter nummulis,
Alter uero quinquagenis:
Qui repetiti debitum
Non habuere pretium:

   Compassus corde creditor
12 Indulsit beneficium.
Dic itaque, Quis plurimum
Horum dilexit? Premium,

   Quod promisisti omnibus
Te uere diligentibus
Cum Patre, et Sancto Spiritu
In sempiterna secula.
       Amen.

Supplicatio. Oremus Redemptorem mundi, mutato nomine, fol. CLXXXuII.

Capitula. Deus, qui beate Marie Magdalene penitentiam ita tibi placitam, gratamque fecisti, ut non solum ei peccata dimitteres, sed etiam singulari tui amoris gratia cordis eius intima perlustrares; da nobis tue propitiationis abundantiam, ut eius solemnitate letemur, cuius precibus apud te a peccatorum nostrorum maculis emundemur.

Pater noster. Liberati a malo. fol. 2.

Benedictio. Christus Dominus, qui beatissime Marie Magdalene se digne coram hominibus fecit confiteri, confiteatur uos coram Patre suo, qui est in celis: R\. Amen. Et, qui in ore suo accepta sibi  confessionis contulit cantica, ipse confessionem uestram remunerandam suscipiat; R\. Amen. Ut exemplo Marie Magdalene confitendo et laudando nomen Iesu Christi in seculum, participes eius, quem confessi estis, mereamini esse in celo. R\. Amen.

Per misericordiam ipsius, etc.

Lauda. Germinabunt ossa tua, quasi salices Alleluia P. Iuxta fluentes aquas. Alleluia, alleluia. u\. Et erit tamquam lignum, quod plantatum est secus decursus aquarum, quod fructum suum dabit in tempore suo. P. Iuxta fluentes. u\. Gloria, et honor Patri, et Filio. P. Iuxta fluentes.

Oratio. Deus, qui beatissime Marie Magdalene confessionem acceptans, ita omnia uerba oris eius plenissime exaudisti, ut participem eam efficeres regni  tui, que in conspectu Angelorum tibi psalleret; accipe nunc per eam confessionis nostre uotum, qui illam produxisti ad premium: Et, qui illam per confessionem uoluisti esse beatam, nos post lapsum quidem confessionem in hoc mundo demus, ut ad eternam coronandos pertrahat patriam. R\. Amen.

Per misericordiam tuam, Deus noster, etc.



Ad Matutinum.

Antiphona. Labia mea aperies: et os meum annuntiabit laudem tuam. Psalmus L.

Oratio. Laudet te, Domine, lingua nostra. Quere fol. CLXI.

Antiphona 1. Confitebor tibi in populis, Domine: P. Psalmum dicam nomini tuo inter gentes. u\. O  Domine, ego serua tua, et filia ancille tue. P. Psalmum dicam. u\. Gloria, et honor Patri, etc. P. Psalmum dicam.

Oratio. Deus Dei Filius, quem illa beata Maria Magdalena in toto corde confessa nomen tuum honorificando, perducta est ad coronam; da in ore nostro confessionem, que nos expurget a crimine: ut, quicquid in tue laudis honore depromimus, in lucro prodesse eterni muneris sentiamus. R\. Amen.

Per misericordiam tuam, Deus noster.

Antiphona 2. Confitebor Domino nimis in ore meo: P. Et in medio multorum laudabo eum. u\. Quoniam adstitit a dextris pauperis, ut saluam faceret a persequentibus animam meam. P. Et in medio. u\. Gloria, et honor, P. Et in.

 Oratio. Beatam satis, Domine, beatam Mariam Magdalenam esse fecisti, que in toto corde suo tibi confessa, in concilio Iustorum et congregatione probatur esse conspicua: Da ergo nobis meritis eius; ut confessione simplici oris mundati a crimine, Sanctorum mereamur, et congregationi, et cetibus interesse. R\. Amen.

Per misericordiam.

Antiphona 3. In pace dormiam, et requiescam. P. Quoniam tu, Domine, singulariter in spe constituisti me. u\. Confitebor tibi Domine in toto corde meo: in concilio iustorum, et congregatione. P. Quoniam. u\. Gloria, et honor. P. Quoniam.

Oratio. Deus, qui beatissime Marie. Quere in uesperis precedentibus.

 R\. Stabat Maria Magdalene ad monumentum foris plorans. Dum ergo fleret, prospexit, ubi positum erat corpus Iesu: et uidit duos Angelos in albis sedentes. P. Et conuersa retrorsum uidit Iesum stantem, et uenit 13 annuncians discipulis: Quia uidi Dominum, et hec dixit mihi. u\. Dixit iehsu Marie: Mulier, quid ploras? quem queris? P. Et conuersa. u\. Gloria, etc. Reiteretur Responsorium.

Oratio. Sublatum te, Domine, e sepulchro fructuosa illius Marie Magdalene inquisitio fletuum effusione conqueritur, que utique igne tui desiderii cremabatur: Quesumus ergo, ut desiderium amoris tui similiter in nobis accendas: ut et in perquirendo ualentiores, et inueniendo te mereamur sine fine  esse felices. R\. Amen.

Per.



In Laudibus.

Ad Canticum. Antiphona. Ecce n pace amaritudo mea amarissima: tu autem eripuisti animam meam ut non perirem, sed proiecisti post tergum tuum omnia peccata mea.

Canticum. Ego dixi in dimidio dierum. Quere fol. 122.

Reiteretur Antiphona. Ecce in pace amaritudo.

Oratio. Eripe Domine animas nostras, ut non pereamus in interitu: nostrorum omnium facinora peccatorum post tergum proiice tuum; ut non deiiciamur perditi in infernum; sed a te uiuificator hic fateamur; et ueritatem tuam expectantes, psalmos  nostros in domum tuam iugiter decantemus. R\. Amen.

Per.

Ad Canticum. Antiphona. Confitebor tibi. Canticum. Confitebor tibi Domine Rex. folio CLXXI.

Oratio. Ineffabilis bonitatis auctor et Domine, qui beatissime Marie Magdalene linguam imples confessione, et cordis remuneras caritatem: dona nobis eius meritis, ut tuum confitentes nomen in terris, pacem habeamus in diebus nostris. R\. Amen.

Per.

Ad Benedictus. Antiphona. Filia Sion, benedic Domino Deo excelso in omni benedictione et laude.

Canticum. Benedictus es Domine. fol. 6.

Sono. In conspectu Angelorum psallam tibi, Domine,  Alleluia: u\. Adorabo ad templum sanctum tuum, et confitebor tibi, Domine. Alleluia.

Lauda. Alleluia. Confessio eius super celum et terram, Alleluia: Exaltauit cornu populi sui. Alleluia. Hymnus est omnibus sanctis eius. Psalmus CXLuIII


Lectio libri Prouerbiorum Salomonis .

R\. Deo gratias.

Mulierem fortem quis inueniet? procul, et de ultimis finibus pretium eius. Confidit in ea cor uiri sui, et spoliis eius non indigebit. Reddet ei bonum, et non malum omnibus diebus uite sue. Quesiuit lanam et linum, et operata est consilio manuum suarum: Facta est quasi nauis institoris, de longe portans panem suum. Et de nocte consurgens, deditque  predam domesticis suis, et cibaria ancillis suis. Considerauit agrum, et emit eum: de fructu manuum suarum plantauit uineam. Accinxit fortitudine lumbos suos, et roborauit brachium suum. Gustauit quia bona est negotiatio eius: non extinguetur in nocte lucerna ipsius. Manum suam misit ad fortia, et digiti eius apprehenderunt fusum. Manum suam aperuit inopi, et palmas suas extendit ad pauperes. Non timebit domui sue a frigoribus niuis: omnes enim domestici eius uestiti sunt duplicia. Stragulatam uestem fecit sibi: byssus et purpura indumentum eius. Nobilis in porta uir eius, quando sederit cum senatoribus terre. Sindonem fecit, et uendidit, et cingulum tradidit Chananeo. Fortitudo et decor ornamentum eius, et ridebit in die nouissimo. Os  suum aperuit sapientie, et lex clementie in lingua eius. Considerauit semitas domus sue, et panem otiosa non comedit. Surrexerunt filii eius, et beatissimam predicauerunt; uir eius, et laudauit eam. Multe filie congregauerunt diuitias: tu autem supergressa uniuersas. Fallax imago, et uana est pulchritudo: mulier timens Deum, ipsa laudabitur. Date ei de fructu manuum suarum: et laudent eam in portis opera eius. Amen.

Hymnus. Pro speciali linteo. Supplicatio. Oremus Redemptorem mundi. Capitula. Deus, qui de beate Marie Magdalene. Lauda. Germinabunt. 14 Benedictio. Christus Dominus, qui. Require in uesperis precedentibus.



In Festo Apollinaris Episcopi et martyris.


Omnia dicantur unius Martyris Pontificis, fol. CLuI.



IN FESTO SANCTAE ANNAE, MATRIS uIRGINIS MARIAE.



Ad uesperum.

Lauda. Confessionem, et decorem. Sono. Confitebor tibi, Domine. fol. CLXIX. Dominus sit. R\. Et cum.

Antiphona. Confitebor tibi Domine in toto corde meo: quia exaudisti uerba oris mei. P. In conspectu Angelorum psallam tibi. u\. Deus meus es tu, et confitebor tibi. Deus meus, et exaltabo te. P. In conspectu: u\. Gloria, et honor. P. In conspectu.

Dominus sit. R\. Et cum.

Lauda. Confitebor tibi, Domine rex: Alleluia:  P. Et conlaudabo Deum Saluatorem meum. Alleluia, alleluia. u\. Adorabo ad templum sanctum tuum, et confitebor Domino. P. Et conlaudabo. u\. Gloria, et honor. P. Et conlaudabo.


Hymnus.


   Lucis huius festa colat
Plebs honesta Domino,
Et celorum dignis
Confrequentet hymnis.

   Mater Matris Christi
Ex hoc mundo tristi
Migrans fide bona,
Dona uite dona.

   Annam sic expresse
Fudit radix Iesse,
 Ut sit Mater Matris
Nati Dei Patris.

   Ex hac carnis planta
Surgit uirgo Sancta:
Ex hoc fluit fonte
Lapis cesus monte.

   Celo iam sublata
Mulier beata
Suo Nos precatu
Purget a reatu.

   Trino laus et uni
Deo sit communi
Cum quo uiuit Anna
Simul cum Maria.

    Clara diei gaudia
Moduletur Ecclesia,
In Anna Dei famula,
Pangens celi miracula.

   Anna Regum progenies,
Et Sacerdotum series;
Stirpem illustrem Patribus
Suis ornauit actibus.

   Nupta celi iudicic
Fideli matrimonio;
Fructum concepit celicum
Iuxta uerbum Angelicum.

   Infecunda pro tempore;
Et prope marcescens corpore
Decreto Patris luminum
 Parit Reginam uirginum.

   Obtentu Matris filie
Marie plene gratie
Nobis auctorem omnium
Fac habere propitium.

   Sit laus Paterno lumini,
Sit Filio, sit Flamini,
Qui nos per Anne meritum
Celi traducat aditum.
      Amen.

Supplicatio. Oremus Redemptorem, mutato nomine, fol. CLXXXuII.

Capitula. Domine Iesu Christe eterne, omnipotens, a quo bonum omne exoritur, et meliori cursu progreditur, qui fidem roboras confessorum; presta  tolerantie donum, dum seuit acerbitas persequentium. Omnipotentiam tuam, domine, poscimus, ut preces nostras dignanter adtendas, et clementer accipias, quas in honorem fundimus beate Anne matris Marie uirginis genitricis tue: ut cooperante misericordia tua, quod fide postulant, indubitanter obtineant: et ab omnibus absoluti delictis celeste regnum sine fine possideant.

Pater noster. Liberati a malo. fol. 2.

Benedictio. Christus Dominus, qui beatissime Anne matri Marie uirginis genitricis sue se digne coram hominibus fecit confiteri, confiteatur uos coram Patre suo. R\. Amen. Et, qui in ore suo accepta sibi confessionis contulit cantica, ipse confessionem uestram remunerandam suscipiat; R\. Amen. Ut  exemplo beate Anne matris Marie uirginis 15 genitricis sue confitendo et laudando nomen Iesu Christi in seculum, participes eius, quem confessi estis, mereamini esse in celo. R\. Amen.

Per misericordiam.

Lauda. Germinabunt ossa tua, quasi. folio. CLXX.

Oratio. Domine Iesu Christe, qui es magnus et gloriosus; da nobis famulis tuis, ut, dum operum tuorum magnitudinem admiramur, magnificentiam tuam debita confessione laudemus; atque intercessione gloriose beate Anne matris Marie uirginis genitricis tue tribue nobis perfectum intelligentie decus, timoris obedientiam agere, et mandata tua fidelia omni custodia cordis diligenter explere. R\. Amen.

 Per misericordiam.



Ad Matutinum.

Antiphona. Labia mea. fol. CLXXXI. Ps. L. Oratio. Exultent te Domine. fol. CLXXXI.

Antiphona 1. Ego in secula gaudebo: Alleluia. P. Confitebor alleluia, et psallam Deo alleluia, alleluia. u\. Conuertere anima mea in requiem tuam: quia Dominus benefecit mihi. P. Confitebor. u\. Gloria, et honor Patri. P. Confitebor.

Oratio. Domine Iesu Christe, qui beatam Annam matrem Marie uirginis genitricis tue in secula seculorum gaudere et exultare fecisti, ut tibi soli sine fine psallens laudis deferat hymnum, cuius ex confessione meruit obtinere consortium; te deuotis  cordibus poscimus, ut meritis eius uita nostra refloreat, et a malis actibus emendata nitescat; ut, qui iam meremur pro criminibus penam, confessione et cultu fidei christiane ad futuram mereamur peruenire gloriam. R\. Amen.

Per misericordiam.

Antiphona 2. Speciosa facta es Alleluia, P. Et odor uestimentorum tuorum super omnia aromata. Alleluia, alleluia. u\. Lauda Hierusalem Dominum: conlauda Deum tuum Sion. P. Et odor. u\. Gloria, et honor Patri. P. Et odor.

Oratio. Domine Iesu Christe, qui es magnus et gloriosus. Hic supra.

Antiphona 3. Confitebor tibi, Domine, quoniam terribiliter mirificatus es: mira opera tua, Deus,  P. Et anima mea nouit nimis. u\. Confitebor tibi Domine in toto corde meo: in concilio iustorum, et congregatione. P. Et anima mea. u\. Gloria, et honor. P. Et anima mea.

Oratio. Domine Iesu Christe misericors et pie, qui de cordis uirtute glorificas iustos, et sine opere iustificas peccatores; qui confitentes in Mundo beatificas, et confitentes in celo glorificas; tribue nobis interuentu beate Anne matris Marie uirginis genitricis tue, cuius solemnia celebrantur, tibi Domino confiteri pio cordis affectu; ut propria pandentes piacula, inuenire mereamur, pro quibus gemimus, ueniam. R\. Amen.

Per misericordiam.

 R\. Speciosa et decora facta est beata Anna mater Marie uirginis genitricis sue, dicit Dominus. P. Et odor tuus, uelut balsamum non mistum: facies autem tua, sicut sol splendens in ortu suo. Alleluia, alleluia, alleluia. u\. uox enim tua dulcis, et facies tua decora. P. Et odor. u\. Gloria, et honor Patri. P. Et odor.

Oratio. Domine Iesu Christe, qui es supra omnes gentes excelsus, et in celestibus habitas gloriosus; humilitatem nostram ab excelso intende placatus; atque sicut Ecclesia tua, que erat sterilitatis uitiis impedita, nunc est, in te credens, uirtutum meritis plena et filiis numerosa; ita, te tribuente, per interuentum gloriose beate Anne matris Marie uirginis genitricis tue mens nostra ab sterilitate operum infecunda, possit semen uerbi suscipere,  et copiosis fructibus redundare: nomenque tuum ubique preclarum, cordis ambiat unanimitate diligere, et fidei assensione laudare. R\. Amen.



In Laudibus.

Ad Canticum. Antiphona. Confitebor tibi, Domine.

Canticum. Confitebor, Domine rex. folio CLXXI.

Oratio. Domine Iesu Christe laudabilis nimis et magne, te implorantes exquirimus; te querentes exposcimus interuentu gloriose beate Anne matris Marie uirginis genitricis tue: fac nobiscum misericordiam propter nomen tuum: et in quibus a te peccando recessimus, confessione humili maneamus: 16 et pietate, qua redemisti captiuos, et misericordia adiuuasti oppressos; ipsa nunc, que gessimus  dilue; atque in parte dextere tue, quos redemisti, statue. R\. Amen.

Per misericordiam.

Ad Benedictus. Antiphona. Filia Sion, benedic Domino Deo excelso in omni benedictione, et laude.

Canticum. Benedictus es, Domine. fol. 6.

Sono. In conspectu Angelorum. Lauda. Alleluia. Confessio eius. fol. CLXXII. Prophetia. Mulierem fortem quis inueniet? procul. Hic fol. 13.



Hymnus.



   Orbis exultans celebret hoc festum,
Prosequens Annam matrem Matris Christi,
Qua sacris actibus acceptat
      Gaudia uite.

   Abrahe proles sacerdotum seriem,
 Filiam regis, spem, Hebream stirpem
Sanctorum meritis et uite
      Nobili canit.

   Sterili uentre prius infecunda
Nutu Diuino peperit Mariam
Dominam regum et uerum florem
      uirginitatis.

   Atque, illa mediante, Iesu Christe nostros
Terge reatus noxia propulsans
Filia succurre matri . . . . . . . . . .

   Donet hoc nobis pietas cum miti
Spiritu Sancto: precibus iuuemur
Matris Anne in omni . . . . . . . . . .
      Tempore secli.
   Amen.

 Supplicatio. Oremus Redemptorem mundi, Mutato nomine. fol. CLXXXuII

Capitula. Gloriose, ac misericors Domine, qui beate Anne matris Marie uirginis genitricis tue tibi nimis in ore suo confiteri dedisti, teque in medio Iustorum, eius confessione laudari uoluisti, ut eam et in terris confitentem et in concilio Sanctorum glorificans faceres exultantem: exposcimus tui muneris donum, ut eius precibus tribuas nobis a peccati contagione purgari, ab ardoribus perpetuis erui, et glorie tue beatitudinem consequi.

Pater noster. Liberati a malo. fol. 2.

Lauda. Germinabunt ossa. Benedictio. Christus Dominus, qui beatissime Anne. Quere retro in uesperis  precedentibus.



In Sanctorum Septem Dormientium.

Omnia dicantur plurimorum Martyrum nouem lectionum, fol. CLXuIII.



In Sanctorum Nazarii, et Celsi, et Pantaleonis Martyrum.

Omnia dicantur plurimorum Martyrum, fol. CLXuI.



In Sancti Felicis Episcopi.

Omnia dicantur unius Confessoris Pontificis, folio CLXIX.



In Sanctorum Simplicii, Faustini, et Beatricis.

Omnia dicantur plurimorum Martyrum nouem lectionum, fol. CLXuIII.



In Sancte Marthe uirginis.

Omnia dicantur unius uirginis, fol. CLXXIX.



In Sanctorum Abdon, et Sennen.


Omnia dicantur plurimorum Martyrum nouem lectionum, fol. CLXuIII.



In Sancti Germani Episcopi et Confessoris.

Omnia dicantur unius Confessoris Pontificis, fol. CLXIX.



FESTA AUGUSTI.



uincula Sancti Petri.

Omnia dicantur ut in Cathedra, fol. CCXXuIII.



In Sanctorum Machabeorum martyrum.

Omnia dicantur plurimorum Martyrum, fol. CLXuIII.



In Sancti Stephani Pape et martyris.

Omnia dicantur unius Martyris nouem lectionum, folio CLX.



In Inuentione Sancti Stephani protomartyris.

 Omnia dicantur ut in die, fol. 51.



In Sancti Petri Oxomensis.

Omnia dicantur unius Confessoris Pontificis, fol. CLXIX.



In festo Sancte Marie de Niuibus.

Omnia dicantur ut in die Assumptionis, folio CCLXXXII.



In Sancti Dominici Confessoris de Ordine Predicatorum.

Omnia dicantur unius Confessoris non Pontificis, fol. CLXXIII.



In Transfigurationis Domini.

Omnia dicantur ut in die Sancte Trinitatis.



In Sanctorum Xyxti Pape, Felicissimi, et Agapiti martyrum.


Omnia dicantur plurimorum Martyrum nouem lectionum, folio CLXuIII.



In Sancti Donati Episcopi et Martyris.

Omnia dicantur unius Martyris Pontificis, fol. CLIX.



In Sancti Mammetis martyris.

Omnia dicantur unius Martyris nouem lectionum, fol. CLuI.



In Sanctorum Cyriaci, Largi, Sociorumque 17 eius.

Omnia dicantur plurimorum Martyrum nouem lectionum, fol. CLXuIII.



In Sancti Tiburtii martyris.

Omnia dicantur unius Martyris nouem lectionum, fol. CLX.



In Sancti Laurentii Episcopi.

 Omnia dicantur unius Confessoris Pontificis, folio CLXIX.



In Sancte Clare uirginis, de Ordine Minorum.

Omnia dicantur unius uirginis, fol. CLXXIX.



In Sancti Eusebii Presbyteri et Confessoris.

Omnia dicantur unius Confessoris nouem lectionum, fol. CLXXu.



Octaua Sancti Laurentii.

Omnia dicantur ut in die, fol. CCLXXuII.



In Sancti Agapiti martyris.

Omnia dicantur unius Martyris nouem lectionum, fol. CLX.



In Sancti Ludouici Episcopi et Confessoris de Ordine Minorum.

 Omnia dicantur unius Confessoris Pontificis, fol. CLXIX.



In Sancti Bernardi Abbatis.

Omnia dicantur unius Confessoris, fol. CLXuIII.



Octaua Sancte Marie.

Omnia dicantur, ut in die, fol. CCLXXXII.



In Sanctorum Fabriciani, et Filiberti Abbatis, et martyrum.

Omnia dicantur plurimorum Martyrum nouem lectionum, fol. CLXuIII.



In Sanctorum Timothei et Simphoriani martyrum.

Omnia dicantur plurimorum Martyrum nouem lectionum, fol. CLXuIII.



In Sancti Ludouici Regis Francie Confessoris.

Omnia dicantur unius Confessoris simplicis, nouem  lectionum, fol. CLXXu.



In Sancti Rufi martyris.

Omnia dicantur unius Martyris nouem lectionum, fol. CLX.



In Sancti uictoris Episcopi.

Omnia dicantur unius Confessoris Pontificis, fol. CLXIX.



In Sanctorum Iuliani et Hermetis.

Omnia dicantur plurimorum Martyrum nouem lectionum, fol. CLXuIII.



In Sancte Sabine uirginis.

Omnia dicantur unius uirginis, fol. CLXXIX.



In Sanctorum Felicis et Audacti martyrum.

fol. CLXuIII.



FESTA SEPTEMBRIS.



In Sancti Aegidii Abbatis.

Omnia dicantur unius Confessoris, fol. CLXXIII.



In Sanctorum uincentii et Leti martyrum.

Omnia dicantur plurimorum Martyrum nouem lectionum, fol. CLXuIII.



In Sancti Antonini martyris.

Omnia dicantur unius Martyris precipui, fol. CLuI.



In Sancte Obdullie uirginis.

Omnia dicantur unius uirginis, fol. CLXXIX.



In Natiuitatis Sancte Marie uirginis.

Omnia dicantur ut in Assumptione, fol. CCLXXXII.



In Sanctorum Gorgonii et Dorothei Martyrum.

Omnia dicantur plurimorum Martyrum nouem lectionum, fol. CLXuIII.



In Sanctorum Prothi et Hyacinthi martyrum.


Omnia dicantur plurimorum martyrum nouem lectionum, fol. CLXuIII.



Exaltatio Sancte Crucis.

Omnia dicantur, ut in Inuentione Sancte Crucis, fol. CCXXXIX.



In Sancti Cornelii Episcopi et martyris.

Omnia dicantur unius Martyris Pontificis, fol. CLIX.



Octaua Natiuitatis uirginis Marie.

Omnia dicantur sicut in die, fol. ut hic supra.



In Sanctorum Nicomedis et ualeriani martyrum.

Omnia dicantur plurimorum Martyrum nouem lectionum, fol. CLXuIII.



In Sancti uincentii martyris.

 Omnia dicantur unius Martyris nouem lectionum, fol. CLX.



In Sancti Lamberti Episcopi et martyris.

Omnia dicantur unius Martyris Pontificis, folio CLIX.



In Sanctorum Lucie et Geminiani.

Omnia dicantur plurimorum Martyrum nouem lectionum, fol. CLXuIII



In Sancti Mauri cum Sociis suis.

Omnia dicantur plurimorum Martyrum duarum capparum, fol. CLXuIII.



In Sancte Elete uirginis.

Omnia dicantur unius uirginis, fol. CLXXIX.



In Sancti Fortunati Episcopi et Confessoris.

Omnia dicantur unius confessoris Pontificis, folio  CLXIX.



FESTA OCTOBRIS.



In Sanctorum Germani, Remigii et uedasti Episcoporum.

Omnia dicantur plurimorum Confessorum Pontificum, fol. CLXXuII.



In Sancti Leodegarii Episcopi et martyris.

Omnia dicantur unius Martyris nouem lectionum, fol. CLX.



In Sancti Francisci Confessoris de Ordine Minorum.

Omnia dicantur unius Confessoris non Pontificis, fol. CLXXIII.



In Sancte Fidis uirginis.

Omnia dicantur unius uirginis, fol. CLXXIX.



In Sancti Lini Episcopi et Martyris.


Omnia 18 dicantur unius Martyris Pontificis, fol. CLIX.



In Sancti Marci Pape et Confessoris.

Omnia dicantur unius Confessoris Pontificis, fol. CLXIX.



In Sancti Sergii et Bacchi Martyrum.

Omnia dicantur plurimorum Martyrum nouem lectionum, fol. CLXuIII.



In Sancti Marcellini Martyris.

Omnia dicantur unius Martyris, fol. CLuI.



In Sanctorum Dionysii, Rustici, et Eleutherii.

Omnia dicantur plurimorum Martyrum duarum capparum, fol. CLXuIII.



In Sancti Geraldi Confessoris.

 Omnia dicantur unius Confessoris simplicis nouem lectionum, fol. CLXXu.



In Sancti Callixti Pape et Martyris.

Omnia dicantur unius Martyris Pontificis, folio CLIX.



In Sancti Ufrani Episcopi.

Omnia dicantur unius Confessoris Pontificis, fol. CLXIX.



In sancti uictoris Martyris.

Omnia dicantur unius Martyris nouem lectionum, fol. CLX.



In Sancti Lupi Episcopi et Confessoris.

Omnia dicantur unius Confessoris Pontificis, fol CLXIX.



In Sancte Irene uirginis et Martyris.

 Omnia dicantur unius uirginis, fol. CLXXIX.



In Sancti Caprasii Martyris.

Omnia dicantur unius Martyris nouem lectionum, fol. CLX.



In Sanctarum Ursule et Undecim millium uirginum.

Omnia dicantur plurimarum uirginum, folio CLXXXII.



In Sanctarum Nunillonis et Alodie uirginum.

Omnia dicantur plurimarum uirginum, folio CLXXXII.



In Sancti Fructi Confessoris.

Omnia dicantur unius Confessoris nouem lectionum, fol: CLXXu.



In Dedicatione Ecclesie Toletane.

Omnia dicantur, ut in festo Spiritus Sancti, folio 419.



In Sanctorum Crispini et Crispiniani Martyrum.


Omnia dicantur plurimorum Martyrum nouem lectionum, fol. CLXuIII.



In Sancti Eustachii Sociorumque eius Martyrum.

Omnia dicantur plurimorum Martyrum nouem lectionum, fol. CLXuIII.



In festo Belli de Benamarin.

Omnia dicantur ut in Inuentione Sancte Crucis, fol. CCXXXIX.



In Sanctorum Claudii et Sociorum eius Martyrum.

Omnia dicantur plurimorum martyrum nouem lectionum, fol. CLXuIII.



In Sancti Quintini Martyris.

Omnia dicantur unius Martyris, fol. CLX.



FESTA NOuEMBRIS.



FESTIuITAS OMNIUM SANCTORUM.



Ad uesperum.

Lauda. Exortum est. fol. CLXII. Sono. Gaudete iusti. fol. CLXu. Antiphona. uiri iusti. fol. CLXII. Lauda. Inuocabant Dominum. fol. CLXuIII.



Hymnus.



   Christe Redemptor omnium,
Conserua tuos famulos:
Beate semper uirginis
Placatus sanctis precibus.

   Beata quoque agmina
Celestium spirituum,
Preterita, presentia,
 Futura mala pellite.

   uates eterni iudicis,
Apostolique Domini:
Suppliciter exposcimus,
Saluari uestris precibus.

   Martyres Dei inclyti,
Confessoresque lucidi,
uestris orationibus
Nos ferte in celestia.

   Chorus Sanctarum uirginum:
Monachorumque omnium:
Simul cum Sanctis omnibus
Consortes Christi facite.

   Gentem auferte perfidam
Credentium de finibus:
 Ut Christo laudes debitas
Persoluamus alacriter.

   Gloria Patri ingenito,
Eiusque Unigenito,
Una cum Sancto Spiritu
In sempiterna secula.
   Amen.

Supplicatio. Oremus Redemptorem, mutatis nominibus, fol. CLXXXuII.

Capitula. Deus, qui es in omnium Sanctorum tuorum protectione mirabilis: quique hunc diem precipuum omnium Sanctorum tuorum solemnitate consecrasti: quesumus potentiam tuam, da Ecclesie tue Catholice de tantis gaudere principibus; ut illorum sequi mereamur pia deuotione doctrinam,  19 qui dilectos tibi greges tuo pane pauerunt: ut qui tibi de tuo munere placuerunt, eorum precibus adiuti, mereamur de presentibus angustiis liberari.

Pater noster. Liberati a malo. fol. 2.

Benedictio. Benedicat uos omnipotens Deus, omnium Sanctorum gratia gratulantes. R\. Amen. Donet uobis firmitatem fidei, expectationem spei, et dulcedinem caritatis: R\. Amen. Ut talibus sue gratie muniti presidiis, quorum festa celebratis; fieri etiam esse in celo participes mereamini. R\. Amen.

Per misericordiam.

Lauda. Gaudium sempiternum. fol. CLXIII.

Oratio. Deus, exultatio, et palma Sanctorum, exaudi nos supplices tuos, et presta: ut quorum in  tuo amore reliquias ueneramur, et monimenta recolimus; eorum meritis ab omnibus malis liberari, et conseruari mereamur. R\. Amen.

Per misericordiam.



Ad Matutinum.

Antiphona. Da nobis. Psalmus L. Oratio. Redde nobis. Fol. CLXIII.

Antiphona. In die insignis solemnitatis nostre benedicite Deum; coronam anni benignitatis tue, P. Et campi tui repleantur ubertate. u\. Te decet hymnus Deus in Sion: et tibi reddetur uotum in Hierusalem. P. Et campi. u\. Gloria, et honor. P. Et campi.

Oratio. Benedic, Domine, coronam anni benignitatis tue in die insignis solemnitatis nostre: ut et  mentes copia doctrine refulgeant; et campi donorum tuorum ubertate pinguescant: quo ita nobis sustentatio cum tua gratia largiatur, ut et caro frugibus, et anima diuinis pasta, conletetur uirtutibus. R\. Amen.

Per misericordiam.

Antiphona. Christus iehsu. Oratio. Christe Iesu qui mortalitatis. folio CCXL.

Antiphona. Positi sunt throni, et antiquus dierum sedebat: uestimentum eius sublime: et thronus eius flamma ignis. P. Millia millium seruiebant ei, et decies millies centena millia assistebant ei. u\. Omnes gentes plaudite manibus: iubilate Deo in uoce exultationis. P. Millia millium. u\. Gloria, et honor. P. Millia millium.

Oratio. Rex regum immense, cui Deus celi regnum  forte, et potens, et honoratum dedit, dum omnia potestati tue subiecit, cui millia millium Angelorum ministrant: da requiem populo tuo ab omnibus oneribus, quibus onerati consistimus; ut, qui ascendisti gloriosus in celum, mitis existas, cum manifestata fuerit gratia tua. R\. Amen.

Per misericordiam.

R\. Omnium Rex, Creator, et Dominus docuit sapientiam. P. Sanctus Spiritus unicus, simplex, multimodus, subtilis, incoinquinatus, suauis, et charus. u\. Magnus Dominus noster, et magna uirtus eius: et sapientie eius non est numerus. P. Sanctus Spiritus. u\. Gloria, et honor. P. Sanctus.

Oratio. Omnium rerum Creator et Dominus docuit sapientiam, in qua est Sanctus Spiritus, unicus, simplex,  multimodus, subtilis: et unus Pater, unus Filius, unus Spiritus Sanctus, non pluralitate Deitatis ostensi, sed unitate uirtutis innexi: ut unione persone careant, et in unitate nature permaneant: nec sit illic aliquid diuersum, ubi in singulis resonat unum. Hac igitur te, Sancta Trinitas, fidei cognitione credentes, poscimus, et rogamus, ut manifestatione Spiritus tui, ita cor nostrum inradies, ut et carnis opera declinemus, et perfectionem sanctitatis omnimode consectemur, R\. Amen.

Per misericordiam.

Antiphona. Spiritus Domini repleuit orbem terrarum: P. Et hoc, quod continet omnia, scientie habet sensum. Creauit enim, ut essent omnia. u\. Excelsus super omnes gentes Dominus, et super celos  gloria eius. P. Et hoc. u\. Gloria, et honor. P. Et hoc.

Oratio. Pone, Domine, Spiritum tuum in medio nostri, qui mundis nos aquis penitentie lauans, preparet nos tibi semper in hostiam uiuam: quo nec libido templum cordis nostri contaminet, nec flamma ignis eterni terram nostri corporis penaliter in quocumque contristet. R\. Amen.

Per misericordiam.

R\. Facta est super me manus Domini. Et uidi, et ecce spiritus fulgens ueniebat ab oriente, et nubes magne erant in eo. P. Et ignis in medio eius. u\. Quocumque ibat spiritus, pariter eleuabantur et rote, sequentes eum. Spiritus enim erat in rotis. P. Et ignis. 20 u\. Gloria, et honor. P. Et ignis.

 Oratio. Deus Pater Omnipotens, qui in principio, id est in Filio tuo Iesu Christo Domino nostro, celum terramque fecisti; da nobis, ut Spiritus ille tuus, qui super aquas, id est super cor nostrum tenebrosum ac fluidum fertur, fructus tibi in nobis beneplacitos operetur: ut in corde nostro copiosa uirtutum exundatione fructificans, indesinenti nos igne amoris tui accendat. R\. Amen.

Per misericordiam.

Antiphona. Dilectione eterna. fol. CLXXX.

Oratio. Hec est, Domine Deus, gloriosa illa uirgo Maria, que hodie a conualle lachrymarum, et mundi deserto cognoscitur superassumi, incumbens super dilectum unigenitum tuum, Filiumque suum, loco uidelicet inenarrabili: cuius uero quasi signaculum,  et monile detegitur pretiosum, dum unius nature illud corpus confitemur Dominicum, istius inlibate Genitricis, a Diuinitate assumptum. Proinde quesumus, ineffabilis summe Deus, ut illic extendatur nostra intentio, quo per fortem dilectionem hodie precessit digna suffragatrix pro nobis, ac beatissima uirgo. R\. Amen.

Per misericordiam.

Antiphona. Ego iehsu mitto Angelum. Oratio. Mitte nobis, Deus clemens, Michelem. fol. CCCII. Antiphona. Ex utero matris. Oratio. Christe Dei Filius, qui Precursorem. fol. CCL. Responsorium. Hic est Precursor. Oratio. Deus qui Ioannem Precursorem. Antiphona. Honorati sunt. Oratio. Honorati sunt. fol. CCLuI. Antiphona. Beati, et multo. fol. CLXXuIII.

 Oratio. Beati uere, Domine, et nimio honore digni sunt, quorum tu portio esse dignatus es: ideoque interuentu sanctorum tuorum Episcoporum, et Confessorum, quicquid tibi ex nobis non militat, amor celestis patrie in nobis flagrans usquequaque interimat; et post cum his Sanctis, quorum anime in manu tua sunt, nos pietas tua celesti in regno adiungat. R\. Amen.

Per misericordiam tuam.

Antiphona. Omnis gloria filie regis. Oratio. Deus, cuius sedes. Responsorium. Simile est regnum celorum decem. Oratio. Adesto, Domine, tibi supplicantibus. Antiphona. Hi sunt, qui. fol. CLXuIII. Oratio. Deus exultatio. Antiphona. uenite ad me. Oratio. Propitiare, Domine. Antiphona. uenite benedicti.  Oratio. Beatissimorum. fol. CLXIII. Responsorium. Sancti, qui certamen. fol. CLXIII.



In Laudibus.

Ad Canticum. Antiphona. Domine, qui te diligunt, sicut sol splendens in ortu suo, ita rutilant.

Canticum. Qui sponte obtulistis. fol. CLXIII.

Ad Benedictus. Antiphona. Sancti, et humiles. Canticum. Benedictus es Domine. fol. 6.

Sono. uia iustorum. fol. CLXuII. Lauda. Laudate Dominum. Psalmus CXLuIII. Prophetia. Iusti in perpetuum uiuent. fol. CLIu.



Hymnus.



   Iesu Saluator seculi:
Redemptis ope subueni:
 Et pia Dei Genitrix
Salutem posce miseris.

   Cetus omnes Angelici,
Patriarcharum cunei,
Et Prophetarum merita,
Nobis precentur ueniam.

   Baptista Christi Preuius,
Et clauiger ethereus,
Cum ceteris Apostolis,
Nos soluant nexu criminis.

   Chorus sacratus Martyrum,
Confessio Sacerdotum,
Et uirginalis castitas,
Nos a peccatis abluant.

   Monachorum suffragia,
 Omnesque ciues celici
Annuant uotis supplicum;
Et uite poscant premium.

   Laus, honor, uirtus, gloria,
Deo Patri, et Filio,
Sancto simul Paraclito,
In sempiterna secula.
   Amen.

Supplicatio. Oremus, ut supra.

21 Capitula. Hi sunt, Domine, ueridici Patroni, qui suscipientes securi sententiam, currunt letantes ad palmam, festinant hilares ad coronam: per quorum intercessionem tu Domine, Deus Omnipotens, quemadmodum omnes Sanctos tuos a diaboli uersutia liberos prestitisti, ita nos indignos famulos  tuos eorum facias misericordiam adipisci.

Pater noster. Liberati a malo. fol. 2.

Lauda. Laus Domini. fol. CCXu.

Benedictio. Benedicat nos Omnipotens. Quere in uisperis precedentibus.



In Commemoratione Defunctorum.

Folio CXLuIII.



In Sancti Leonardi Episcopi.

Omnia dicantur unius Confessoris Pontificis, folio CLXIX.



In Octaua Omnium Sanctorum.

Omnia dicantur ut in die, fol. Hic 18.



In Sanctorum Quatuor Coronatorum.

Omnia dicantur plurimorum Martyrum, folio  CLXuIII.



In Sancti Theodori martyris.

Omnia dicantur unius Martyris nouem lectionum, folio CLX.



In Sancti Menne martyris.

Omnia dicantur unius Martyris nouem lectionum, fol. CLX.



In translatione Sancti Ludouici Episcopi.

Omnia dicantur unius Confessoris Pontificis, fol. CLXIX.



In Sancti Bricii Episcopi et Confessoris.

Omnia dicantur unius Confessoris Pontificis, fol. CLXIX.



In Sancti Eugenii Archiepiscopi Toletani martyris.

Omnia dicantur unius Martyris Pontificis, fol. CLuI.



In Octaua Sancti Martini.


Omnia dicantur ut in die, fol. CCCXuII.



In Sancti Obdonis Abbatis Confessoris.

Omnia dicantur unius Confessoris simplicis, fol. CLXXu.



IN FESTO SANCTAE ELISABETH DE HUNGARIA.



Ad uesperum.

Lauda. Confessionem, et decorem. Sono. Confitebor tibi. fol. CLXIX. Antiphona. Confitebor tibi Domine in toto corde meo. fol. CLXIX. Lauda. Confitebor tibi Domine Rex. fol. CLXIX.



Hymnus.



   Nouum sydus emicuit,
Error uetus conticuit,
 Nouo splendore rutilat.
Plebs nouas laudes iubilat.

   In cuius nunc preconia
Linguam soluat Ecclesia,
Noui preconis gloriam
Promat, sperando ueniam.

   Dies solemnis agitur,
Dies salutis colitur,
Dies, quo spes promittitur,
Hac attestante, redditur.

   Ergo, tu Dei famula,
Elisabeth, per secula
Christo conregnans, ueniam
Nobis poscas, et gratiam.

   Deo Patri sit gloria,
 Eiusque soli Filio,
Cum Spiritui Paraclito,
Et nunc, et in perpetuum.
   Amen.

Supplicatio. Oremus Redemptorem, mutato nomine, fol. CLXXXuII.

Capitula. Domine Iesu Christe, eterne, omnipotens, a quo bonum omne exoritur, et meliori cursu progreditur: qui fidem roboras Confessorum, presta tolerantie donum, dum seuit acerbitas persequentium: omnipotentiam tuam, Domine, poscimus, ut preces nostras dignanter adtendas, et clementer accipias, quas in honorem fundimus beate Elisabeth: ut cooperante misericordia tua, quod fide postulant, indubitanter obtineant: et ab omnibus  absoluti delictis, celeste regnum sine fine possideant.

Pater noster. Liberati a malo. fol. 2.

Benedictio. Christus Dominus, qui beatissimam Elisabeth se digne coram hominibus confiteri fecit in terris, confiteatur uos coram Patre suo, qui est in celis. R\. Amen. Et qui in ore suo accepta sibi confessionis contulit cantica, ipse confessionem uestram remunerandam suscipiat. R\. Amen. Ut exemplo beate Elisabeth confitendo et laudando nomen Iesu Christi in seculum, 22 participes eius, quem confessi estas, mereamini esse in celo. R\. Amen.

Per misericordiam ipsius Dei nostri.

Lauda. Germinabunt ossa tua quasi salices. Alleluia.  fol. CLXX.

Oratio. Deus qui beatissime Elisabeth confessionem. fol. CLXXu.



Ad Matutinum.

Antiphona. Labia mea aperies, et os meum annuntiabit laudem tuam. Psalmus L. Oratio. Laudet te Domine lingua. fol. CLXI. Antiphona. Confitebor tibi in populis. Oratio. Deus Dei Filius. Antiphona. Confitebor Domino nimis. Oratio. Beatam satis Domine Elisabeth. Antiphona. In pace dormiam. fol. CLXXu. Oratio. Deus, qui beatissime Elisabeth confessionem. Quere in uesperis precedentibus.

R\. Confitebor Domino nimis in ore meo: et in medio multorum laudabo eum. Quoniam astitit a dextris mihi, P. Ut saluam faceret a persequentibus  animam meam. u\. Quoniam abscondit me in tabernaculo suo: in die malorum protexit me. P. Ut saluam. u\. Gloria, et honor. P. Ut saluam.

Oratio. Exurge, gloria nostra, Deus: et eripe ab hoste captiuos, atque pro quibus magnificatus es usque ad celos, hos in te confidentes intuere placatus; et ipse da in tribulatione auxilium, qui nostre salutis es complementum. Confessoris tue itaque beate Elisabeth sic nos tuere subsidio: ne, nostro exigente merito, tradamur in infernum; sicque remunera premio, ut confitentes perducas in celum. R\. Amen.

Per.



In Laudibus.

Ad Canticum. Antiphona. Confitebor tibi Domine.  Canticum. Confitebor tibi, Domine Rex. fol. CLXXI.

Oratio. Ineffabilis bonitatis auctor, et Domine, qui beatissime Elisabeth linguam imples confessione, et cordis remuneras caritatem; dona nobis eius meritis, ut tuum confitentes nomen in terris, pacem habeamus in diebus nostris. R\. Amen.

Ad Benedictus. Antiphona. Filia Sion, benedic Domino Deo excelso in omni benedictione, et laude.

Canticum. Benedictus es Domine.

Sono. In conspectu Angelorum. fol. CLXXIII. Psalmus CXLuIII. Prophetia. Mulierem fortem quis inueniet? Hic fol. 13.



Hymnus.



   Nunc cunctorum uox iocunda
Decantet Ecclesie:
 Nam congaudet letabunda
Sion mater, filia
Ascendente de profunda
Conualle miserie.

   Quam regali stirpe natam
In annis infantie,
uir accepit desponsatam
Indolis eximie;
Super tamen inspiratam
uoto continentie.

   Fide, prole, sacramento,
Ratum hoc coniugium
uero docet argumento:
Quod patrum celestium,
 uite sancte succremento,
Attigit consortium:

   Lege carnis non externit
In se fortem spiritum;
Sed impleuit fide, uoto;
Nec reliquit irritum,
Quod a Deo mens peracta,
Gerebat propositum.

   Hec insignis, hec beata,
Pauperum solatium,
Fastu mundi non elata,
Nec patrum nobilium,
In se carne trucidata,
Crucifixit uitium.

   Innocentem conseruauit
 Doctor innocentie,
Quam se diu perforauit
Clauis penitentie:
Passionem consummauit
Cruce patientie.

   Feras sensu paupertatis
Redimens delicias,
De thesauro pietatis
Fudit auri copias,
Et multorum egestatis
Suppleuit inopias.

   Fecit opus, fuso sibi
Querens alimoniam,
Et uilescens ipsa sibi,
Spreuit ignominiam:
 Sciens soli, Christe, tibi
Recte dare gloriam.

   Gloria sit tibi, bone
23 Christe nunc, et iugiter:
Qui certantes in agone
Adiuuas fideliter,
Et mercedem das corone
uincenti uiriliter.
   Amen.

Supplicatio. Oremus Redemptorem mundi Dominum nostrum Iesum Christum. Require in uesperis precedentibus.

Capitula. Gloriose, ac misericors Domine, qui beate Elisabeth tibi nimis in ore suo confiteri dedisti, teque in medio iustorum, eius confessione  laudari uoluisti, ut eam, et in terris confitentem, et in consilio Sanctorum glorificans, faceres exultantem: exposcimus tui muneris donum, ut eius precibus tribuas nobis a peccati contagione purgari, ab ardoribus perpetuis erui, et glorie tue beatitudinem consequi.

Pater noster. Et ne nos. Liberati a malo. fol. 2.

Lauda. Germinabunt ossa tua. fol. CLXX. Benedictio. Christus Dominus, qui. Quere in uesperis precedentibus.



In Festo Sancte Felicitatis martyris.

Omnia dicantur unius uirginis, fol. CLXXIX.



In Festo Sancti Chrysogoni martyris.

Omnia dicantur unius Martyris, fol. CLX.



IN FESTO S. CATHARINAE uIRGINIS ET MARTYRIS.


Omnia dicantur unius uirginis, fol. CLXXIX, excepto hymno de uesperis et Matutinis, qui sequuntur.



Hymnus.



   Catharina mirabilis,
Atque Deo amabilis,
Per omnia laudabilis,
Nobis succurre miseris.

   Adsis nobis exulibus,
Tuum festum colentibus,
Et carentes uirtutibus,
Nos subleua syderibus.

   De tuis sacris ossibus
Manat liquor languentibus,
 Curans eos doloribus
Tuis orationibus.

   Post triuumphum martyrii,
Te portauerunt Angeli
In montem sanctum Sinai:
Sic iusserat uox Domini.

   Que dum eras in seculo,
Corde uiuebas Domino,
Florens flore uirgineo,
Regis nitens in solio.

   Unde uirgo sanctissima,
Nos de morte perpetua
Salua prece assidua
Per seculorum secula.

   Hoc Deus det omnipotens,
 Et Filius omnipotens,
Cum Spiritu Paraclito,
Qui regnat in perpetuo.
   Amen.



Ad Matutinum, Hymnus.



   Congaudentes cum Angelis,
Et cum choris uirgineis,
Festum colamus uirginis
Catharine cum canticis:

   Quam Dominus in carcere
Per columbam mirifice
Sua pauit dulcedine
De dono sue gratie.

   Hanc Spiritus sic docuit
 Sapienter, ut docuit
Quod in doctis preualuit;
Nec superari potuit.

   De cuius sacro uulnere
Lac manauit pro sanguine:
Hoc non uenit ex ubere;
Sed ex diuino munere.

   Huius sacri rigamine,
Nos foueat Rex gratie:
Ut anime in exitu,
Donis fruamur glorie.

   Ad festum sancte uirginis
Catharine, et martyris,
Dei letentur populi
Per omne tempus seculi.

    Hec nam uirgo Deo digna,
Pia, dulcis, ac benigna,
Bis sex dies ieiunando
Compleuit in ergastulo

   Cui missus est Micheol
Archangelus, et signifer,
Ut secura de prelio
Sit Dei adiutorio.

   Qui pugnantes uituperat
Illos, cum quibus lis erat,
Dicens: Qui in Deo sperat,
Semper uincit, et superat.

   Demum Christus apparuit,
Quem uirgo sancta meruit
 uidere; quod renuit
24 Mundum, de quo non doluit

   uirgo nata Regis Costi,
Miserere semper nostri:
Ne sit dies iudicii
Nobis pena supplicii.

   Illud imple, quod petisti:
Et tu Rex, qui promisisti,
Ut anime in exitu
Sit nobis salus uenie.

   Laus, honor, et imperium
Sit Creatori omnium,
Cum Nazareno Filio,
Et Spiritu Paraclito.

   Presta Pater ingenite,
 Et tu Fili Altissime,
Cum Spiritu Paraclito,
Qui regnat in perpetuum.
   Amen.



In Sancti Petri Episcopi et martyris.

Omnia dicantur unius Martyris Pontificis, folio CLuI.



In Sanctorum Facundi et Primitiui et Agricole et uitalis martyrum.

Omnia dicantur plurimorum Martyrum nouem lectionum, fol. CLXuIII, excepto hymno. Gaudete flores martyrum, fol. CCCXX.



In Sanctorum Chrysanti, Mauri et Darie martyrum.

Omnia dicantur plurimorum Martyrum, fol. CLXuIII.



FESTA DECEMBRIS.



In Sancti Eligii Episcopi et Confessoris.

Omnia dicantur unius Confessoris Pontificis, fol. CLXIX.



In Sancte Anastasie uirginis.

Omnia dicantur unius uirginis, fol. CLXXIX.



Octaua Sancti Andree Apostoli.

Omnia dicantur ut in die, fol. CCCXXXII.



In Festo Conceptionis uirginis Marie.

Omnia dicantur ut in Assumptione uirginis Marie, fol. CCLXXXII, et ubi dicitur Assumptio dicatur Conceptio.



In Sancti Damasci Pape et Confessoris.

Omnia dicantur unius Confessoris Pontificis, fol. CLXIX.



In Sancte Lucie uirginis et martyris.


Omnia dicantur unius uirginis, fol. CLXXIX.



Octaua Conceptionis uirginis Marie.

Omnia dicantur ut in die Assumptionis Beate Marie, fol. CCLXXXII.



Octaua Sancte Leocadie.

Omnia dicantur ut in die, fol. CCCXXXuI.



In Sancti Dominici Abbatis.

Omnia dicantur unius Confessoris simplicis, fol. CLXXu.



In Translatione Sancti Isidori Archiepiscopi.

Omnia dicantur unius Confessoris Pontificis, fol. CLXIX.



In Sancte Genouefe uirginis.

Omnia dicantur unius uirginis, fol. CLXXIX.


FINIS TOMI OCTOGESIMI SEXTI.
