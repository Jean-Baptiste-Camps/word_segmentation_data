
PATROLOGIAE TOMUS CLXXIII.

LEO MARSICANUS / PETRUS DIACONUS. / RODULPHUS ABBAS S. TRUDONIS. / FALCO BENEuENTANUS. / LANDULPHUS IUNIOR. / S. OTTO BAMBERG. EPISC. / MATTHAEUS CARD. / GILO TUSCUL. / GAUFRIDUS CATAL. / STEPHANUS PARIS. / EPISC. GUALTERUS CLUNIAC. MON.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGUE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CLXXIII.


LEO MARSICANUS

ET

PETRUS DIACONUS.



RODULPHUS ABBAS S. TRUDONIS.



FALCO BENEuENTANUS.



LANDULPHUS IUNIOR.



S. OTTO BAMBERG. EPISC.,



MATTHAEUS CARD.,



GILO TUSCUL.,



GAUFRIDUS CATAL.



STEPHANUS PARIS.,



EPISC. GUALTERUS CLUNIAC. MON.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGUE. 1854


uolume title page
SAECULUM XII

LEONIS MARSICANI

ET

PETRI DIACONI

MONACHORUM CASINENSIUM

CHRONICON MONASTERII CASINENSIS

ET

OPUSCULA

ACCEDUNT

RODULFI ABBATIS S. TRUDONIS



GESTA ABBATUM TRUDONENSIUM

NECNON

FALCONIS BENEuENTANI,



LANDULPHI IUNIORIS



CHRONICA

INTERMISCENTUR

SANCTI OTTONIS BAMBERGENSIS EPISCOPI,



MATTHAEI CARDINALIS,



GILONIS TUSCULANI,



GAUFRIDI CATALAUNENSIS,



STEPHANI PARISIENSIS,

EPISCOPORUM,

GUALTERI CLUNIACENSIS MONACHI



OPUSCULA, DIPLOMATA, EPISTOLAE

ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
uENIT 8 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLXXIII CONTINENTUR.


RODULPHUS ABBAS S. TRUDONIS.
Gesta abbatum Trudonensium.	col. 11
Rodulphi epistole.	193
uita Lietberti episcopi Cameracensis.	433
Acta translationis S. Gereonis.	433



LEO MARSICANUS ET PETRUS DIACONUS.
Chronicon Casinense auctoribus Leone Marsicano, et Petro diacono.	440
uita S. Mennatis auctore Leone.	990
Acta translationis S. Mennatis auctore eodem. 	992
Narratio de consecratione et dedicatione ecclesie Casinensis auctore Leone. 	997
De uiris illustribus Casinensibus auctore Petro diacono.	1003
Liber de ortu et obitu iustorum cenobii Casinensis auctore eodem.	1065
Eiusdem liber de locis sanctis.	1115
Eiusdem prologus in Regestum Casinense.	1133
Petri diaconi disciplina Casinensis.	1134
Eiusdem epistole tres.	1137
Eiusdem Rhythmus de nouissimis diebus.	1143



FALCO BENEuENTANUS.
Chronicon Mediolanense.	1149



MATTHAEUS CARDINALIS.
Epistole et diplomata.	1261



S. OTTO BAMBERGENSIS EPISCOPUS.
Epistole et diplomata.	313



GUALTERUS CLUNIACENSIS MONACHUS.
De miraculis B. uirginis Marie.	1379



GILO TUSCULANUS EPISCOPUS
Epistola de uita Hugonis Cluniacensis abbatis.	1387
Historia de uia Hierosolymitana.	1389
Epistola aduersus Antiochenum patriarcham. 	1390



GAUFRIDUS CATALAUNENSIS EPISCOPUS.
Epistole et diplomata.	1394



STEPHANUS PARISIENSIS EPISCOPUS.
Epistole.	1411
Diplomata.	1421



LANDULPHUS IUNIOR
Historia Mediolanensis.	1249





Main uolume text





ANNO DOMINI MCXXXuIII
RODULFUS ABBAS S. TRUDONIS





NOTITIA HISTORICA ET LITTERARIA
FABRIC. Biblioth. med. et inf. Lat., t. uI, p. 115)

Rodulfus, abbas monasterii S. Trudonis , diecesis Leodiensis, ipse uite sue notitiam exhibet a libro uIII Chronici Trudonensis usque ad lib. XIII, unde pauca excerpenda sunt. Natus est in uilla que sita est super Sambriam fluuium, nomine Monasterium, ubi habetur abbatia monialium nigras uestes ferentium. Leodii studia tractauit usque ad annum XuIII, deinde monachus factus Porceti iuxta Aquisgranum, ad custodis, magistri puerorum, cellerarii, minoris et maioris prepositi dignitatem aspirauit. Postea ad monasterium S. Trudonis perrexit, ubi rursum pueros docuit, postea decanus siue prior, tandem ann. 1108 abbas fuit. Electus quoque a. 1121 abbas S. Pantaleonis in diecesi Coloniensi munus utrumque administrauit, discipline monastice studiosissimus. uide Chronica regia S. Pantoleonis, tom. I, Eccardi, p. 927; ual. Andree Bibl. Belgicam, p. 801; Swertii Athenas Belgicas, p. 665; Oudinum, tomo II, p. 1010; Galliam Christianam, t. III, p. 739, 958.

Eius opera sunt sequentia:

1. Gesta abbatum Trudonensium, ord. S. Benedicti, edita a Dacherio, Spicil. tom. uII, edit. noue tom. II, p. 659.

2. Epistola ad Waleramnum ducem Limburgensem, aduocatum monasterii Trudonensis, De eius monasterii statu: exstat in Aub. Mirei Codice piarum donationum, tom. I, p. 61, edit. noue: alia p. 520.

3. Epistola ad Stephanum, episcopum Metensem, de statu monasterii sui: est liber IX Historie Trudonensis, pag. 691.

4. Rescriptum ad cenobium S. Pantaleonis, a quo quesitus fuerat, an liceat aliquid pro receptione puerorum accipere? Exstat in Analectis Mabillonii, tom. II, p. 495, et 466 edit. noue.

5. uita Lietberti episcopi Cameracensis. edita erat a Dacherio t. IX ; nostro autem uindicat Mabillonius ex ms. codice Aquicinctiensi, ubi subscriptio hec erat: Explicit uita domini Lietberti episcopi, edita a quodam monacho nomine Rodulpho

6. Inedita sunt Garmina uaria, quorum ipse meminit Historie Trudonensis lib. uIII, p. 690; et Trithemius quoque: uolumen septem librorum contra Simoniacos ipse loco citato memorat, Mabillonius in monasterio Gemblacensi inuenit, et contenta narrat; sed illi postea in generali monasterii conflagratione perierunt, prout testantur Martene et Durand prefat. ad totum Iu Collectionis ampliss., pag. 17. Meminit quoque, p. 687, Compilationum, que multis sententiis diuinis et decretis conciliorum plene fuerunt, item Gradualis a se conscripti.

7. Acta translationis Sancti Gereonis unius militis legionis Thebeorum. Edita est a Surio d. 24 Nouemb., nec non a Martene et Durand Collect. ampliss. tom. uI, pag. 1013.

8. uita Petri uenerabilis, ibid. pag. 1187  .





GESTA ABBATUM TRUDONENSIUM. EDIDIT D. R. KePKE PH. D.






PROLEGOMENA.

 Nullum facile monasterium ex omnibus que originis suarumque rerum laudatorem inuenerunt, uel benigniorem prebuit scribendi materiem, uel accuratiores habuit auctores, qui per longius temporis spatium fortune secunde uel aduerse uicissitudines prosecuti sunt, quam quod in Hasbania fundatum est Sancti Trudonis monasterium. Per septingentos triginta octo annos a quatuor rerum scriptoribus gesta ahbatum monasterii Sancti Trudonis deducta sunt, que integra plenaque in hoc Monumentorum Germanie uolumine primum dare luci publice haud immerito nobis gratulari posse uidemur. Anni enim 628 usque ad 1366, grande historie Germanie spatium omnique memoria dignum, in his quos proponimus uiginti uno gestorum libris comprehensi sunt.  Non omnia quidem quatuor illi Trudonenses, qui et priorum et suorum temporum memoriam posteritati commendarunt, eadem auctoritate scribere poterant, cum neque antiquiora ex ipsorum recordatione traderent, neque omnes eodem felici ad scribendum ingenio essent ornati. Sed hec est eorum laus, ut quod unusquisque suo loco suisque uiribus proferre  potuerit, haud male ad effectum perduxerit. Summa uero gratia habenda est illi uiro, qui primus ad scribendas res Trudonensium manus admouit, atque ut eamdem uiam, qua ipse preierat, ingredi conarentur suo exemplo inuitauit reliquos. Est hic uir Rodulfus abbas Trudonensis, cuius nomen apud suorum temporum homines preclaro honore celebrabatur, qui primus horum gestorum fundamenta saluberrimo posuit consilio. De quo, cum unius ex omnibus Sancti Trudonis scriptoribus nomen seruatum sit, paulo altius est repetendum. Cum uero et ipse, et qui primus post eum scribendi partes excepit, uberrime scripserit de iuuenili eius etate et uita monachica, deque itineribus et ratione qua abbatis munus administrauerit, hoc loco leuiter  tantum adumbrasse sufficiat, que apud ipsum auctorem maiore cum utilitate unusquisque potest legere.

Rodulfus  parentibus plebeiis Monasterii ad Sabim, in comitatu Namurcensi, ubi lingua utebantur Walonica, ante annum 1070 ut uidetur  natus, in celeberrima Leodiensium schola omnibus illorum  temporum bonis artibus instructus est. Tum Porceti apud Aquensem urbem nomen ad uitam monachicam Azelini abbatis tempore professus est anno etatis decimo octauo, cum legendis sanctorum uitis animus eius ad celestia petenda esset erectus  . Cum uero ibi paulatim ad prepositi munus prouectus, sine ullo fructu pro regula accuratius seruanda contendisset, in aliis monasteriis, e. g. in Hersfeldensi post annum 1088  , et precipue apud Gladbacenses, qui seueriorem Cluniacensium normam sibi uite ducem sumpserant, hospitari cepit, et post Azelini mortem, que a. 1091 accidit  . Porceto relicto in alium religiose uite portum confugere statuit. In Flandriam itaque profectus ad Sancti Trudonis monasterium uenit hospes annis  1099-1101  , et a Theoderico abbate, qui felicem eius indolem perspexerat, ad refrenandam Trudonensium feritatem, que inter intestina abbatum bella ingruerat, socius et adiutor retentus est. Duos per annos scholarum magister pueros primis litterarum rudimentis imbuit, et monachorum cantum satis barbarum secundum Guidonem Aretinum felicissime emendauit. Dein anno circiter 1103 prior electus, acerrimo studio monachorum disciplinam in meliorem statum reformare cepit. Cumque in saluberrimo hoc consilio abbas Theodericus liberam ei dedisset potestatem, constanter pugnans contra efferos monachos, mores eorum emendauit et semiruta monasterii edificia resarcinauit. Anno uero 1106 pene desperans de monachis in exsilium iuit, sed  eodem anno reuocatus, tandem a. 1107 hoc euicit, ut Cluniacensium usus apud Trudonenses introducerentur. Quantum uero odii quantumque inuidie his omnibus in se susceperit, ipse, suppresso quidem suo nomine, satis tamen aperte indicauit  . Sed in aliis etiam periculis Rodulfus abbati suo fidelissimus fuit adiutor contra Heinricum ducem Limburgensem, qui monasterii aduocatus maior Herimannum monachum Trudonensibus abbatem obtrudere conabatur. Sed longe maiores tempestates concusserunt monasterium, cum post Theoderici obitum mense Aprili a. 1107 de eligendo nouo abbate difficillima questio exorta esset. Cum enim qui Herimanno fauebant sue partis tutorem  adepti essent Heinricum quintum regem, ab huius legatis et Gisleberto comite Durachiensi aduocato in monasterium ille introductus est abbas  . Qua de causa Rodulfus ad Adalberonem episcopum Metensem missus legatus, ad cuius dominium spectabat Sancti Trudonis abbatia, se adiunxit comitem exercitui Friderici archiepiscopi Coloniensis et Godefridi ducis Louaniensis, qui eodem tempore uirdunum ad regem proficiscebantur. Qua in expeditione, quam predones potius quam milites facere uidebantur  , cum decem per dies summo cum uite periculo hesisset et inimicorum insidiis uix euasisset, tanta in eum eruperunt aduersariorum odia, ut Rodulfus in tutiorem locum Sancti Laurentii monasterium se reciperet  . Tandem uero ad  concordiam he turbe redierunt; in concilio enim Heinrici regis Leodii eodem anno habito Herimannus ab usurpato munere se abdicauit, et Rodulfus die 30 Ian. 1108 abbas electus, die 23 Febr. consecratus est  . Grauioribus tandem periculis ereptus est morte Herimanni, qui anno 1114 non sine magno monasterii commodo e uita excessit  . Sed mox in nouas calamitates incidit abbas. Exarsit enim bellum inter Godefridum Louaniensem ducem et Gislebertum comitem Durachiensem, quo eodem anno 1114 in oppidi Sancti Trudonis incendio monasterium etiam uixdum restauratum igne adustum est  . Quibus ex bellorum fluctibus cum uix emersisset, denuo in altum mare reiectus est. Nam in turbis de episcopatu Leodiensi exortis contra  Alexandrum, quem confirmauerat imperator, Rodulfus fautor erat Friderici episcopi canonice electi, maluitque in exsilium ire anno 1121 quam cum excommunicato illo eiusque amicis communicare  . Primum Gande apud Sanctum Petrum commoratus, dein Caloniam profectus est, ut synodo Friderici archiepiscopi Coloniensis interesset, qua Alexander se ab episcopatu Leodiensi recedere uelle promisit. Paulo post d. 6 Sept. 1121 a monachis Sancti Pantaleonis abbas electus est Rodulfus, magnaque cum laude suorum usque ad annum 1123 monasterio prefuit  . Quo tempore testis interfuit effodiendis reliquiis sanctorum Thebeorum, ex quibus nonnullas ad Sanctum Trudonem transmisit.  Anno demum 1123 mense Iunio rediit ad suos Trudonenses, cum tandem Adalberonis episcopi electione Leodiensium res pacate et in pristinum statum essent redacte. Sed horribilem sane prebebant aspectum res domestice. Rodulfo exsule Gislebertus aduocatus monasterium denuo tanquam predium suum expilauerat  . Quibus miseriis omnibus circumuentus, aliud consilium animo uoluere cepit abbas Romam proficiscendi, ut inde sibi solatium peteret. Itaque comes factus Alexandri olim inimici sui, qui peccatorum absolutionem petiturus erat, nor sine nouis et itineris et predonum periculis per Tusciam Romam anno 1126 profectus est. Cum uero res Romanas longe alias quam exspectauerat esse uidisset, anno sequenti corporis morbis  fractus domum rediit  . Nihilominus anno 1128 apostolorum limina iterum adiit cum eodem Alexandro, qui ob expiandam Simoniam, qua post Adalberonis mortem ipso anno episcopatum adeptus esse accusabatur, Romam erat uocatus  . Sed ob hoc solum anno 1129 in patriam saluus uidebatur rediisse, ut nouis tempestatibus abriperetur. Anno 1129 Trudonenses crudelissimo bello pressi sunt a Godefrido duce Louaniensi, cuius ducatus ab imperatore datus erat Waleramno Limburgensi, et a Gisleberto comite, cui aduocatia abiudicata erat ob innumerabiles iniurias, quibus Sanctum Trudonem uexare non cessabat  . Cumque inter ipsos illos socios anno 1135 bellum exortum esset, Rodulfus cum suis non minora mala passus est  . Sed post  decursum longum malorum spatium ab omnibus his miseriis morte liberatus est. Cum anno iam 1132 paralysi ita percussus esset, ut sine magno labore ambulare nequiret  , post triginta annos, quibus in abbatis munere omni cum studio omnibusque animi sui uiribus id unum egisset, ut Sancti Trudonis monasterium in meliorem statum redigeret, die 6 Martii 1138 diem supremum obiit  . Quod quam feliciter cesserit inter grauissimas tempestates,  locorum redituumque probat catalogus, quos Sancto Trudoni partim recuperauit, partim nouos acquisiuit  . Quantas uires quodque tempus consumpserit in reparando meliusque edificando cenobio, quomodo dirutum illud uastum monasterium ad finem perduxerit, Rodulfi continuator nobis testis est  . Summaque opera, quam in emendanda monachorum disciplina posuerat, ita apud omnes bonam monasterii famam extulit, ut monachorum numerus, qui ante Rodulfum uix 17 uel 18 fuerat, illius temporibus alterum tantum excederet  . Quibus omnibus ad tantum et glorie et bone conditionis fastigium monasterium euectum est, ut postero tempore ad minora tantum descendere posse uideretur. Sed ut suo  tempori rebus gestis, ita posteritati scriptis consuluit Rodulfus.

Primum inter eos quos composuit libros obtinent locum Gesta predecessorum suorum abbatum Trudonensium, que eo consilio litteris mandauit ut ea conseruaret, que priorum negligentia pene essent oblitterata, et hoc potissimum moneret posteros, ut priorum socordia uitata suarum rerum gestarum monumenta scripta conderent. Quod eo magis erat monendum, cum preter illos, qui uitam sancti Trudonis sibi tradendam sumpserant  , historie Trudonensium scribende manum admouere in mentem uenerat sane nemini. Fontes igitur unde priorum temporum memoria hauriri poterat, exaruerant pene omnes. Nam de iis que Adelardi primi tempora  precesserant, i. e. annum 999, memoria seruata erat pene nulla; neque ante Adelardi II tempora, qui monasterio ab anno 1055 preerat, largius historie flumen promanauit. Si iam tredecim illos Gestorum libros, quos primus editor Dacherius uni Rodulfo ascripsit, paulo accuratius inspexeris, uix te fugiet ab uno eodemque auctore hec omnia minime scribi potuisse. Alius potius auctor Rodulfi uestigia presso pede secutus est. Nam  Rodulfum a Grimone abbate usque ad ipsius electionem anno 1108 res Trudonensium prosecutum esse ex illis apparet uerbis, que sub finem libri septimi subiunxit: Neque enim adhuc pax fuit de Herimanno, adhuc restat inde dicenda grauis inquietatio, quam illi scribendam seruamus, qui gesta huius abbatis post domnum Theodericum assumet sibi scribenda, qui si fidelis diligensque relator exstiterit, inseret gestis huius abbatis, quid Herimannus ei fecerit et qualem nouissime finem habuerit. Neque postea consilium mutauit, sed alius calamum a Rodulfo depositum recepit, et sequentibus sex usque ad decimum tertium libris historiam Trudonensium usque ad annum 1136 circiter deduxit  . Nam, etsi eadem fere scribendi ratione usus est Rodulfi historiarum continuator  primus, suamque narrationem cum altera illa coniunxit arctissime, tamen nemo unus dubitabit, quin minime Rodulfus, sed continuator sit qui hec conscripserit. Quod quo magis in aperto sit, nonnullos apponam locos, qui sententiam illam certo certius confirmabunt. uIII, 17 continuator hec habet uerba: Que autem postea secuta sunt, usque dum abbatiam intraret  et quomodo introierit, puto, quod satis inde scriptor precedentis historie prelocutus sit; ad illum recurrat quisquis hec diligenter scire desiderat. X, 10 ad Rodulfi epistolam ad Stephanum episcopum Metensem supplementa quedam se addere uelle scribit: Necesse est, ait, nos amodo ad priorem narrationis ordinem redire, ut si quid forte omisit , aut obscurius, quia  breuius, posuit, nostra narratio restituat et elucidet. XI, 2 Rodulfus est domnus abbas; XII, 9 in describendo eius morbo Rodulfus nominatur caput nostrum, denique XII, 10 eum his uerbis sue narrationis testem fecit auctor, ut ipse [referre solebat. Quibus argumentis minime conuellendis uix est quod addam, quod Rodulfus ipse de se abbate suppresso tantum nomine loquitur  ; idem non fecit continuator, qui eum formosum] pulchreque litteratum iuuenem, et alio loco pulchre personatum fuisse dicit  , quod a uiro tam modesto scribi potuisse nemo sane facile credat. Continuator demum secundus in sua prefatione satis aperte indicauit priora tempora non ab uno auctore esse descripta his uerbis: Quoniam  tribulationes ecclesie nostre---stylo quorundam sapientium illustrari meruerunt, etc. Neque ideo hec commoueri posse uidentur, quod continuator uno  alteroue loco quodammodo ex ipsius Rodulfi persona scribere conatus est, quod fecit e. g. uIII, 15 ubi hec leguntur: De quibus  superius partem aliquam tetigimus; at non ipse sed Rodulfus est qui has turbas descripsit; alioque loco de iisdem abbatum contentionibus, quas non tetigit, dicit idem, quas superius diximus  .

Huic conscribendo operi quod septem continetur libris, post multas grauesque exantlatas miserias manum admouit Rodulfus abbas  . Et si quid uideo uno tenore composuit librum suum exeunte anno 1114 uel anno 1115. Quod hec mihi persuadere uidentur argumenta, ultimis suis, que supra attulimus, uerbis probat Rodulfus, nouissime obiisse  Herimannum usurpatorem, quod anno 1114 factum esse legimus  . Alio loco primum monasterii incendium a. 1086 narraturus, ad aliud, et ni fallor ad illud incendium, quod factum est die 19 Iul. 1114 Sancti Trudonis oppidi, respexit his uerbis: Unde ipsi aliquando meminimus et post presentes uidimus, non solum oppidum nostrum incendio prorsus conflagrasse, uerum, etc.  . Uno loco monasterii suo tempore denuo restaurati fecit mentionem  , at, cum ecclesiam anno 1115 summis uiribus reparari ceptam  silentio preterierit, auctorem hunc annum scribendo transgressum non esse coniicimus. Minime uero eodem tempore in lucem publicam emisit librum; maluit enim eum tanquam testamentum posteris tradere, ut probant uerba eius in prefatione  .  Fontes ex quibus narratio hauriri poterat, haud ita benigne promanabant; erant potius ob intestinas turbas uix unquam sedandas interrupti et parcissimi, et merito Rodulfus modo negligentiam antiquorum hominum modo conditionem eorum litteris minime fauentem uehementer dolet  . Libri et tabule quas in auxilium sibi adsciscere poterat, sunt paucissime. Mentionem quidem fecit tabularii monasterii, sed se nunquam quod ibi quesierit inuenire potuisse profitetur; neque bibliotheca meliora presidia uidetur prebuisse  . Ex libris laudauit uel Donati uel Theoderici uitam sancti Trudonis, uitam sancti Remacli et codicem quemdam, in quo preter alia legebantur nomina antiquorum abbatum usque ad  Adelardum II, quorum posterioribus appositi erant numeri annorum et regni et Christi nati. Quas notulas tenuissimas, prout in libello inuenerat, in prefatione  exscripsit. Ex alio libro thesauri Sancti Trudonis catalogum addidit, quem anno 870 Aduentii Metensis episcopi legati conscripserunt  . Reliqua uero omnia ex iis sibi petiuit que antiquorum fratrum et testium oculatorum ueridica narratione didicerat, uel longo temporis spatio prior et abbas Trudonensium suis oculis ipse uiderat. Quas auctoritates in prefatione his apertis indicauit uerbis: Cetera uero fidelium uirorum, qui hec uiderunt, aut eos qui hec uiderant, relatu didici; que me presente aut me iam iuuene existente acta sunt aliquantula fidelissime quidem memorie mandabo. Et paulo post: A secundo autem Adelardo usque ad me quidquid referam, aut ipse uidi aut uidere potui, et que non uidi, eorum relatione qui hec uiderunt didici.  Antiquorum narrationes precipue in libro primo secutus est, qui historiam trium abbatum Adelardi I, Guntramni, Adelardi II, annis 999-1082 continet  . Longe uero maiorem narrandi messem in describendis potuit facere illis temporibus, que Adelardi II mortem et Theoderici obitum intercessere, quorum uiginti quinque annorum historiam in reliquis sex libris ex iis que uel a testibus oculatis audierat  uel ipse uiderat  posteritati tradidit. Quibus presidiis adiutus, rerum scriptoris munus, ut res gestas uere sincereque scriberet, ita profecto administrauit, ut hanc laudem, quod partes suas bene egerit, ei negare non possis. Rarissime enim quod sciam errauit  , et clarissimam quam sibi finxit muneris imaginem a rerum scriptore suscepti his uerbis bene  descripsit  : Nemo me mordeat, nemo michi detrahat, si ueritatem loqui ipsa me compellat ueritas;--- historiografi debitum est nec assentatione nec amore  nec odio nec timore a ueritatis tramite declinare; scribam igitur, Deo teste, sicut a multis didici, et ut ueracius exquirere a fratribus quoque potui, qui erant apud nos tunc temporis, et qui mecum postea inde ore ad os ista sunt locuti. Neque artis critice, qua minime carere potest qui res preteritas uult memorie commendare, oblitus est, sed in singulorum testium narrationibus examinandis accuratum se prebet atque prouidum uirum, qui que fide minus digna uiderentur non uno loco aperte indicauit  . At uerum est, nonnulla silentio pretereunda esse satius duxit, que se pudore ordinis sui fecisse profitetur  . Altiores etiam sensus in narrandis rebus ipsis non desiderantur, quibus uelut fundamento totam narrationem superstruxit. Ex his hanc potissimum  sententiis haud paucis repetiuit locis  , omnes calamitates Trudonensibus illatas penas esse a iusto Deo exactas, ob luxum superbiamque qua rebus secundis ad captandam uanam gloriolam se abripi passi essent. In diiudicandis rebus politicis et ecclesiasticis ex parte Romani pontificis auctorem stare uix est quod mireris, si cogitaueris eum illo tempore fuisse educatum, quo Gregorius uII pontificatui libertatem ab imperio uindicare ceperit. Itaque in rebus ecclesiasticis Romano pontifici magis obediendum esse quam imperatori aperte indicat  . Si iam queris quomodo tantam et rerum gestarum et sententiarum molem digesserit, eum unam illam uiam ingressum esse haud negabis, qua in scribendis rebus tam perplexis tamque turbatis  incedi poterat, quam ipse descripsit uiam his uerbis ab initio libri sexti: Cum uarias abbatum commutationes post obitum abbatis Adelardi secundi retulimus,  certam annorum seriem propter uiolentias eorum et frequentes eiectiones et regressiones singulorum nequaquam tenere potuimus. Nam, ubi nullus legitimus ordo succedentium sibi abbatum seruabatur---obseruari facile certus annorum numerus non potuit de singulis, maxime, etiam si posset, cum familiari semper nostris negligentia nemo erat qui operam impenderet. Recte et bene; nam si annalibus hec omnia auctor inclusisset, non sine magno perspicuitatis damno largissimum narrationis fluuium interrupisset.

Sed uir omnibus eruditionis presidiis ornatus in componendo hoc uno Gestorum libro sibi uix satisfacere potuit. Exstant haud pauca doctrine et diligentie eius specimina hoc loco enumeranda, ex quibus nonnulla his Gestis dabimus subiuncta. Primo  loco hic censende sunt Rodulfi epistole, quibus ex parte Gestorum supplementa haud contemnenda continentur. Ex his pre ceteris mentione sunt dignissime littere ad Stephanum episcopum Metensem, a. 1136 date, quas seruatas debemus continuatori primo, qui eas librum tanquam nonum Gestis ipsis prudenti consilio inseruit. Hoc potissimum ante oculos habebat Rodulfus, ut enumeraret ea predia monasterii, que ipse siue noua acquisierat siue iniuste possidentibus extorserat. Quem bonorum indicem, si noua accesserint, suo tempore complere apud animum constituerat, ideoque Metensi episcopo commendauerat ut sua auctoritate hunc bonorum Trudonensium statum integrum seruaret. Que omnia ex tabulario Trudonensi hausit  . Ad eumdem  Stephanum aliam scripsit epistolam, que item haberi potest Gestorum supplementum, de iniuriis et uexationibus quibus Otto comes Durachiensis, filius Gisleberti aduocati, Sancti Trudonis monasterium per longum tempus presserat. De inuentione porro reliquiarum sanctorum Thebeorum deque tempore quo apud monachos Sancti Pantaleonis uiuebat, uberrimam conscripsit narrationem anno 1122 in epistola ad Trudonenses  . Accedit quarta epistola, copiosior illa, qua continetur dissertatio ad eosdem monachos Sancti Pantaleonis, qui a  Rodulfo consilium petierant de uiro quodam diuite, qui filium iis dederat monachum educandum, hereditate eius retenta sub uitanda Simonie specie. Scripta est epistola post annum 1123  . Quintam, breuem uero, dedit inter annos 1119 et 1138 ad Waleramnum ducem de Trudonensis aduocati iuribus. Nonnulla alia que composuit opuscula aut perierunt aut felicem fortasse exspectant inuentorem. Teste continuatore primo Rodulfus ipse omnium suorum operum confecit catalogum, quem ab illo descriptum non esse dolemus  . Ex quibus uidetur fuisse grauissimum opus septem libris conscriptum contra Simoniacos, de quo hec leguntur  : Exstat et aliud uolumen septem librorum eius, quos contra Simoniacos scripsit, quatuor ratione, tribus agens  auctoritatibus. Cuius paruum ipse seruauit fragmentum in libello ad monachos Sancti Pantaleonis, ut his patet uerbis, que hoc loco repetere liceat: Ad que probanda  cum per campos sanctarum Scripturarum aliquando luderemus, hac pila multis et uariis auctoritatum floribus respersimus nostra uestigia. Exstant uolumina per que scribendo modo recurrere piget, uestro tamen amore pauca recolligere libet. Nemo facile dubitabit quin ad opus supra laudatum respexerit auctor, quod ab eo ante annum 1123 luci datum esse apparet. Anno primo quo apud Trudonenses morabatur, iubente Theodorico abbate collectionem canonum conscripsit, quam continuator primus utilissimas uocat compilationes, plenas plurimarum diuinarum  sententiarum et multorum decreta conciliorum  . Ad Alexandrum Leodiensem anno ut uidetur 1119 de iniusta eius episcopatus inuasione et de electione canonica misit epistolam, quod sciam, non seruatam  . Preterea duo composuit carmina de incendio, quod Sancti Trudonis oppidum anno 1114 consumpsit, quibus acerrime perstringens Godefridum ducem Louaniensem, in manus eius incurrit odium  , et aliud carmen de Eucaristia  . Denique cantus ecclesiasticos hymnosque panxit, et graduale conscripsit ad moderandum cantum monachorum  satis incultum  . uirum libris scribendis tam deditum magnum eruditionis apparatum legendis aliis scriptoribus sibi comparasse facile coniicias. Sed ueterum sententiis libros suos minus quam alii distinxit; unum tantum Horatii locum inueni  . Sepius laudauit Ecclesie Patres Hieronymum, Augustinum, Gregorium, Benedictum  et canones, quibus scribendis et legendis summam operam uidetur nauasse  , uitasque sanctorum Mauri, Lucie, Laurentii, Cecilie  . Hec de Rodulfo.

De Gestorum abbatum Trudonensium continuatore primo pauca tantum possunt afferri. Nam monachi huius Trudonensis  ne nomen quidem posteritati traditum est, sed optimum sui monumentum in continuatione posuit, in qua eum rerum scriptorem inuenies Rodulfo uix inferiorem. Deduxit  Gesta abbatum usque ad annum 1136  , neque haut ita diu post uidetur ea conscripsisse intra annos 1136 et 1138. Quod ni fallor ante Rodulf obitum 6 Mart. 1138 factum est; nam ultima fata uiri a se omnibus laudibus ornati minime sane silentio preteriisset auctor, si illo tempore iam accidissent, quo libro suo finem erat impositurus. Aperte indicat se que traditurus erat exhausisse, nullamque scribendi materiem superesse, seque priora que scripserit relegisse  . Quibuscum consentit Gestorum codex antiquior, in quo desideratur breuis illa de morte Rodulfi narratio, legitur uero in altero codice Bruxellensi. Postero itaque tempore uidetur esse adiecta, et si quid uideo, a continuatore secundo, qui ad eam primis his uidetur respexisse  uerbis: Anno igitur Inc. Dom. 1138---defuncto, ut prediximus, pridie Non. Mart. abbate Rodulfo, etc.  . Itaque uiuente Rodulfo abbate prima Gestorum continuatio scripta est  . Quin imo iam Rodulfi prioratus tempore inter monachos uidetur fuisse auctor, nam quomodo fuerit tunc uita monachica, uix ab alio quam ab oculato teste tam accurate scribi poterat  . Et ni fallor unus erat ex fidelissimis Rodulfi amicis, nam accurate enarrat, qui potissimum fuerint uiri qui abbatis familiaritate usi essent  , proculque dubio in iis que  ipse non uidit Rodulfum habebat testem  et uno loco quid senserit, quid cogitauerit ille quantaque fuerit animi eius perturbatio copiosius descripsit; que omnia unius Rodulfi tantum auctoritate posteritati tradi potuerunt  . Ex limpidissimis igitur fontibus ubique suam hausit historiam, quam Gestorum libris sex posterioribus composuit. In ipsa scribendi ratione iam supra monuimus cum in Rodulfum quasi in exemplar clarissimum intuitum esse, eumque id precipue egisse, ut suos libros illis adaptaret quam arctissime, unumque ex utraque parte uolumen conficeret; quod quam feliciter ad effectum perduxerit nemo non uidet.

Post primum hunc continuatorem preterlapsi sunt anni quadraginta duo, antequam unus ex postoris,  quos Rodulfus ad scribendam historiam excitare uoluerat, ad exsequendam hanc exhortationem se accingeret, cum iam haud pauce res, que priori tempore accuratius scribi potuerant, obliuione essent obfuscate. Continuator secundus quatuor libris sibi scribendam sumpsit historiam abbatum Folcardi, Gerardi, Wirici, i. e. annorum 1138-1183, quorum illos duobus prioribus, hunc duobus posterioribus paulo uberius absoluit. Nam hoc precipue sibi proposuit ut Wiricum abbatem, cuius tempore uiuebat ipse, ita celebraret, ut merita eius uiderentur postulare. Quod consilium ultimis suis his indicauit uerbis  : Dignum est igitur ut tanti patris operum et multiplicium beneficiorum grata memoria in benedictione apud posteros habeatur, quorum usibus  et commodis tam egregie tamque paterne desudasse luce clarius comprobatur. Ei ergo commune precum conferamus iuuamen, orantes, ut spiritus eius in pace requiescat. Quibus uerbis hoc etiam elucere uidetur, quod auctor haud ita diu post Wirici mortem a. 1183 opus suum aggressus est. Neque arctioribus finibus circumscribi uidetur posse tempus quo librum suum composuit, nam clariora desiderantur indicia; Wirici uero eum fuisse equalem, qui anno 1155 ad abbatis munus euectus est, apparet. Rebus enim anno 1167 in Italia gestis se fuisse equalem indicat  , anno 1169 reliquiis  sancti Lietberti effodiendis testis oculatus interfuit  , itemque miraculo quo sanctorum reliquiis militis cuiusdam brachium uidebatur sanatum esse  . Reliqua scribendi presidia potissimum e Sancti Trudonis tabulario sibi petiit. Sunt littere tabuleque publice, quas partim laudauit partim in ipsum textum integras inseruit  . Ex libris duos tantum quod sciam inter subsidia admisit: Sigeberti continuationem Gemblacensem  , et triumphum sancti Lamberti  , que in uniuersum magis excerpsit quam ad uerbum descripsit. Itaque ut minora erant eius presidia, ita in scribendis rebus minime ad eamdem ut Rodulfus et continuator primus potuit peruenire laudem. Minus enim benigne profluere uidetur rerum narrandarum copia,  minor est ipsius narrationis perspicuitas, minor simplex illa uenustas; sunt potius omnia arida magis et ieiuna minusque apta ad animum commouendum. Neque eiusdem sunt momenti quas posteritati tradidit res geste. Priores rerum scriptores non unum suum monasterium respexerant, neque sue prouincie aut imperii historiam a suo munere amandauerant, quod sepissime fecit continuator secundus. In simplicioribus enim his rebus potissimum acquieuit, in enumerandis monasterii iuribus et redditibus, in fidelium donationibus, in describendis edificiis nouiter constructis, in enarrandis sanctorum inuentionibus aliisque huiuscemodi rebus; in secunda demum parte libri quarti ad alia scribenda animum uertit  . Eruditionis etiam  specimina sunt rarissima; uno tantum loco, si quid uideo, Horatii laudauit uersum  .

Longe denique latiorem campum sibi percurrendum statuit, qui illum excepit continuator tertius. Is enim Trudonensium abbatum Gesta deduxit ab anno 1183 usque ad annum 1366, longeque difficilius erat quod sibi proposuerat exsequendum consilium. Nam non modo Gestorum continuationem sed etiam supplementa dare conatus est, et quod Rodulfus ante annos ducentos quinquaginta perficere non potuerat, ut de primordiis monasterii Sancti Trudonis scriberet, hoc sibi difficilius non esse continuator tertius opinabatur. Priores, rerum magna ex parte testes oculati, sua precipue tempora  descripserunt, hic anticuissima etiam tempora  doctorum uirorum more, ut ita dicam, perscrutanda sibi sumpsit. Due igitur tertie continuationis partes sunt discernende; prior, in qua libris tribus monasterii origines ab anno 628 usque 999 conscripsit, et posterior altera, in qua eorum abbatum, qui monasterio annis 1183 usque 1366 preerant, Instoriam libris duobus posteritati mandauit. Quam continuationem duplicem eo consilio auctor composuit, ut cum uetustioribus Gestorum libris suos accurate coniungeret, et ita quidem ut partem primam premitteret operi Rodulfi, alteram tanquam continuationem tertiam antecedentibus subnecteret. Sed non in hoc uno acquieuit; totam Trudonensium historiam adornare omniaque, que uel ab aliis scripta inuenerat uel scripserat ipse, in unum Gestorum  abbatum Trudonensium uolumen redigere et compingere conatus est, ita ut ex antiquissimis temporibus usque ad ea que nouissime erant gesta lector descendere posset. Quod consilium in prefatione prime partis uberius exposuit auctor, et quomodo absoluerit, probatur aperte illo in quo seruate sunt he continuationes codice Bruxellensi. Scripta enim inuenit in codice seculi XII Gesta Rodulfi primique continuatoris, cum quibus secundam coniunxit continuationem, que in codice seculi XIII erat contenta  . Huic duplici uolumini tanquam primam  et quartam  addidit partem que ipse seculo decimo quarto conscripserat. Sed neque hoc ei satis erat. Ubi plura aut meliora posteris se tradere posse quam Rodulfus  opinabatur, haud pauca ex illius libro rasuris deleuit, suaque in ipsum textum intrusit aut in margine annotauit, ex parte tanquam ab ipso Rodulfo essent scripta; quas interpolationes Incidentia appellauit. Ut in unum denique ordinem omnia redigeret, in capita etiam Rodulfi librum diuisit, quod illi ipsi minime in mentem uenerat. Hoc modo Trudonensium scriptorum corpus condidit continuator quartus. Quis fuerit accuratus hic atque diligens auctor, utrum monachus an fortasse abbas Trudonensis, hoc ex tenebris in lucem produci non potest; hoc unum apparet, eum fuisse Trudonensem. Ne rebus nouissime gestis manum admoueret bene sibi cauit, ne, ut ipse in prefatione profitetur, si  gestarum rerum ueritatem persequerer, quorumdam  forsan, qui adhuc superstites sunt, offensam incurrerem, aut si a ueritate discederem, adulationis seu mendatii nota fuscarer. Et ob eamdem sine dubio causam satis diu post annum 1366 opus ad finem perduxit; uno enim loco mentionem fecit anni 1372  alioque pestem quamdam usque ad annum 1383  durasse testatur, et Zacheus abbas, Roberti successor, cuius sub finem libri fecit mentionem, anno 1391 obiit  . Est hic scribendi terminus qui excedi nequit, nam equidem posterioris temporis indicia non inueni. Diuersi generis sunt subsidia que in conficienda parte prima continuationis adhibuit, que descripsit ita in prefatione: Euolutis tandem bibliothece nostre libris et cartharum copiis pauca que, etc. Quibus accedit antiquarum  rerum memoria, que monachorum ore circumferebatur. uerum est, resectis omnibus que descripsit auctor, nonnulla restant que et post Rodulfum memoria sunt haud indigna. Ordinem chronologicum totiusque libri fundamenta ex Sigeberto desumpsit, ut apparet ubiuis usque ad finem partis prime, inque iis que incidentia appellauit; unoque loco Sigeberti auctarium Affligemense exscripsit  . Neque minorem messem fecit ex sanctorum uitis; sunt uero quas in auxilium uocauit he: Theoderici uita sancti Trudonis  , uita sanctorum Theodardi  , Amandi  , Chlodulfi  , Sigeberti regis  , Remacli  , sancti Beregisi  , Reneri uita sancti Lamberti  , Huberti  , Eucherii  , uisio sancti Eucherii  , Rigoberti  ,  Stepelini Miracula sancti Trudonis  , uita Brunonis  , Sigeberti uita Theoderici episcopi Metensis  , uita Balderici  episcopi Leodiensis.  His addidit Martinum Polonum  , et fortasse Martinum Minoritam  , quem inter auctoris fontes fuisse haud ita certo contendam. Maiorem adhuc dubitationem mouent nonnulla alia, que inter eius presidia fuisse fortasse coniiciat aliquis. Unus alterue enim locus in memoriam mihi reuocarunt Fredegarium  , Gesta Treuirorum  et Chronicon comitum Flandrie  , sed libros ipsos ab eo esse inspectos uix credam. Reginonem  uidetur legisse, sed inter fontes eum non habuit. Sequuntur denique tabule e scriniis Sancti Trudonis, quas uel laudauit  solum uel lectorum utilitati exscripsit  , et epitaphia  . His tabulis et antiquorum hominum narrationibus  debentur ea que maioris momenti  posteritati tradidit auctor. Ex iisdem fere fontibus continuationis partem secundam hausit. In qua componenda his usus est chronicis: uincentii Bellouacensis speculo historiali  eiusque quadam continuatione  , uita sancte Liutgardis Aquiriensis  , Hocsemii Gestis episcoporum Leodiensium  , et annalibus mihi quidem ignotis  . Sequuntur tabule partim laudate  partim in textum recepte  , epitaphia  , martyrologia  . Alia neque paucississima ex antiquorum hominum memoria et fama uulgari sibi petiuit  . Ipse uero de fontibus suis hoc in prefatione testimonium fecit: Horum duodecim abbatum actus ex diuersis hinc inde libris et ex antiquorum relatibus collegi, ac ea que meis  temporibus uidere et audire potui inserui. Cum uero continuator scriptioni operam dare cepisset, iterum haud pauca obliuione hominum memorie uidentur  fuisse abstersa. Nam minoris sunt momenti que in primo libro de prioribus nouem abbatibus, excepto uno Willelmo primo, litteris mandauit; quod est longius quam centum annorum spatium 1180-1297. Hic de rebus monasterii potius internis scripsit quam externis, de prediis acquisitis uel amissis, de uillicationibus et debitis, quibus supra modum oneratum erat monasterium. Uberior scribendi materia parata erat auctori inde ab anno 1297 usque ad 1366, potissimum in Roberto et Amelio abbatibus, i. e. ab anno 1330. Que hic leguntur totam magis prouinciam oppidumque Sancti Trudonis spectant quam monasterium; sunt preter ducum et comitum bella urbium potissimum communitates, quarum sepissime mentio facta est, ut non monasterii sed  urbis potius cuiusdam historiam legere tibi uidearis. Satisque dilucide et perspicue scripta sunt, que dedit auctor in secundo hoc libro, ut sine ullo dubio hunc priori illi preferas. Utrum quarto hoc continuatore posteriorem scriptorem Trudonensium res inuenerint, non satis in aperto est. Unus exstat Bruxellensis codex  in quo supplementum quoddam legitur, quod incipit nomine Zacheus de urankhouen, etc., qui est Zazeus Roberti abbatis successor. Quod uero num iusta sit Gestorum continuatio an abbatum catalogus nescio. Grammaye laudat chronicon Trudonopolitanum 600-1560 auctore Roberto  abbate et quatuor monachis post eum  . Neque de oppidi Sancti Trudonis  Chronico, quod seruatur in Giessensi bibliotheca, accuratius aliquid afferre possum  . A posterioribus scriptoribus in Bruxellensi nostro codice paucissima sunt adnotata de Arnoldo de Beringh et de Georgio Sarens a. 1469 et 1493 abbatibus, que ne quid omittatur ad calcem dabimus, etsi per se minimi sunt momenti. Seculo demum decimo sexto duo quod sciam erant qui res Sancti Trudonis conscripserunt, quorum erat primus Moringus iam supra laudatus, qui Chronicon Sancti Trudonis edidit inde ab anno 1410, quod postea alius quidam monachus Trudonensis continuauit, et alium eiusmodi argumenti librum composuit Ioannes Latomus, qui obiit anno 1578; codex priori tempore Leodii seruabatur  . Qui denique ex posteris Gesta abbatum  Trudonensium tanquam fontem adierunt suaque inde petierunt, quod sciam, pauci sunt: Aegidius Aureeuallis  , interpolator Chronici Sancti Laurentii Leodiensis  et Brusthemius, cuius fragmenta dedit Chapeauille [ Cod. 18181, membr., sec. XII ex. et XIu, fol.,  e Burgundica bibliotheca Bruxellis, quem prius possidebat Lammens  , arctissime coheret cum codice 1, ex quo sine ullo dubio pars eius prior descripta est, quod haud paucis probari potest exemplis; repetuntur enim errores nonnulli [ Codex Parisiensis biblioth. Arsen. hist. Lat. 35, qui est exaratus anno 1479 [ Cod. Bruxellensis biblioth. Burgund. 16607, sec. XuI [ Cod. Bruxellensis biblioth. Burgund. 14965, sec. XuIII  .

Una exstat Gestorum Trudonensium editio apud  Dacherium in Spicilegio  , sed uitiosissima illa et negligentissime confecta. Codicem secutus est editor nescio quem, nam ne uerbo quidem eius fecit mentionem; sed neque interpolationes neque continuationes uidetur habuisse codex, in uariis itaque lectionibus magis consentit cum codice 1 quam cum 1*. Ita uero peruerse sunt haud raro uarie lectiones, ut facile coniicias codicem fuisse recens apographum, cuius litteras negligentius exaratas legere non poterat Dacherius. Sepius etiam modo minorem modo maiorem narrationis partem mira negligentia omisit, quas lacunas suis locis sub littera D. adnotabimus. Secundum Dacherii textum excerpta quedam ex Rodulfi Chronico suo more dedit Bouquet  . Minime uero Dacherius erat  primus in cuius notitiam uenerant Gesta abbatum Trudonensium, sed ante eum alii singula fragmenta luci dederant, quorum nomina hic uidentur apponenda. Molanus, quod sciam, primus est qui Gesta abbatum Trudonensium laudauit et libro suo adsciuit presidium  . Anno 1615 Sausseye  illas Gestorum partes typis mandauit que sanctum Eucherium spectant; hec apud ipsos Trudonenses ex nostro ut uidetur codice 1* sibi petierat. Anno 1624 Chronici Trudonensis hinc inde mentionem fecit Mireus, qui codicem etiam cum continuationibus uidetur possedisse  . Anno 1634 secutus est Medrisse, qui ex excerptis a Chesnio sibi transmissis haud paucos publici iuris fecit locos ex Rodulfi et continuatorum chronicis  . Sepissime  Gesta Trudonensium in consilium uocauit Mantelius  , qui Historiam suam comitum Lossensium pene in hoc uno fundamento posuit. Henschenius denique in Actis sanctorum  ex Chronico Trudonensi manuscripto ex singulis continuationibus dedit fragmenta de sancto Eucherio, Lietberto, etc., que repetita sunt a Ghesquierio  .

Scribebam Berolini mense Maio 1848.
R. KePKE.


RODULFI GESTA ABBATUM TRUDONENSIUM.


 Rodulfus [1 1Kb] N. Salutem. Notum est [2 1Kb] omnibus, quibus gratifica manus liberalis [3 1Kb] fortune experiendi copiam dedit quod uetera uina gelidis promptuariis toto anni circulo liquata autumni tempore ad tempus seponantur, et noua musta naturali motu adhuc calentia et necdum prorsus defecata auidius sumantur. Ut quid hoc? Utique non ut noua et turbida ueteribus et defecatis quasi meliora preponantur, sed quod noue res delicatos hominum animos, irruente passione desideriorum, oblectabilius afficere soleant, donec, saciata passione desideriorum, cum alacriore auiditate ad ueterum usum reuertantur. Unde quidam physice non ignarus ait: Alternis uti delectabile est; ipsaque alternitas sapores, licet impares, eque tamen interdum gratificat. Secundum  huius dicte [4 1Kb] rei similitudinem, dilecte mi et semper [5 1Kb] diligende preposite Sancti Dyonisii N.,  mitto tibi hystoriam noua incude formatam de his que acciderunt antiquo et moderno tempore erga ecclesiam nostram, ut qui ueterum et nouarum rerum usu delectaris, uetera nostra et noua per eam sapias, per quam cupidum animum ad condignam passionem afficias. In qua licet ad eruditionem parum proficias, scire tamen poteris, qui noua scire cum ueteribus queris, qualis quondam ecclesia nostra fuerit, de quam sublimi [6 1Kb] ad quas abyssi uoragines frequenter corruerit, et quantum laboris super uix extantem adhuc ueteris ruine fauillam, contra malignorum flatuum importunitatem cottidie irruentem, ne prorsus auolet, egerrime sustineam [7 1Kb] . Quod te scire in eo michi proderit, quia solent plerumque miseri homines referendo suos  equanimius sustinere dolores, cum inuenerint qui eos audiant familiariter et compatienter [8 1Kb] .



INCIPIUNT GESTA ABBATUM SANCTI TRUDONIS


 Rodulfus gratia Dei sanctorumque Trudonis et Eucherii abbas eorum cenobii, omnibus posteris meis tam abbatibus quam monachis, qui in hoc eodem cenobio [10 1Kb] Deo sunt militaturi, id fore quod profitemini, et peccatricis anime mee interdum reminisci. Sepe nec non et sepissime, fratres [11 1Kb] karissimi, totam armarii nostri reuoluens suppellectilem, dum adhuc in carne, qua nunc agonizatis, positus essem, ardebam uehementer me posse reperire, qui et quot et cuius professionis, utrumne [12 1Kb] omnes monachice an canonice aliqui fuissent predecessores mei, et cuius quisque uocabuli et quot annis prefuerit. Quod ad desiderium meum fateor me nunquam potuisse reperire; sed neque quisquam  erat antiquis de fratribus, qui se usquam hoc legendo reperisse, uel unquam audiendo didicisse diceret, ut ego scire querebam. Hoc utrumne contigerit familiari semper nostris negligentia notariorum, an inter frequentissimas loci desolationes amissione forsitan librorum, certum similiter habere nullo modo potui. Domnum autem nostrum et piissime memorie sanctum Trudonem clericum fuisse et sacerdotem et cenobii nostri primum edificatorem, uita ipsius docet  necnon et beati  Remacli Tungrorum episcopi, ubi et aliqui leguntur de principibus regnorum et rectoribus ecclesiarum, quorum temporibus hoc nostrum sanctissime puritatis lilium effloruit. Sed hoc manifeste neque ibi neque alias usquam datur intelligi, utrum per eum ipsum regeretur primo edificatum cenobium nostrum siue per alium, clerici quoque siue monachi fuerint quos in eo constituerit, et quando monachi in eo esse inceperunt. Talia que quidem dignissima essent sincera annotatione, dum lectione aut uera relatione sepe et, ut dixi, sepissime uehementer arderem cognoscere, inueni libellum quemdam ubi uita sancti Siluestri habebatur atque translatio sancti Benedicti nec non et sermo de  assumptione sancte Marie semper uirginis; in eo quantum reppererim hic annotare curaui. Unde excusatum rogo [13 1Kb] habere me lectores huius mei opusculi, si minus quam uelletis certos uos reddidero ex his de quibus ipse certior esse non potui. Hec mea in hoc opusculo est intentio, ut quod aliorum negligentia ferme obliteratum repperi, nostra saluum diligentia puriusque eliquatum future conseruem posteritati. Abbates et monachos post me futuros in hoc cenobio uolo sollicitos inde reddere, [9 1Kb]  quatenus in anteriorum suorum negligentiam ulterius non incidant, sed suis quoque posteris de predecessoribus suis plenum fidei monumentum scripto relinquant. In quo dum probitas seu improbitas singulorum frequenter legi poterit, probi priorum exemplo accensi, in melius et melius semper proficiant, improbi imaginata sibi uita sua confusi, a malis operibus suis uel sic saltem resipiscant. Accipite ergo, posteri mei, nomina quedam abbatum sine annis quibus prefuerunt et absque annis Domini, quedam cum ipsorum tantum annis, quedam et cum ipsorum annis et cum annis Domini. Cetera uero fidelium uirorum, qui hec uiderunt aut eos qui hec uiderant, relatu didici; ipse quoque de quibusdam didici [14 1Kb] . Que me presente aut me  iam iuuene quoque existente acta sunt, aliquantula fidelissime quidem memorie mandabo, plurima pudore nostri ordinis et nimio tedio longe relationis preteribo [15 1Kb] .

Igitur nomina abbatum [16 1Kb] cenobium quondam Sancti Trudonis regentium sunt hec: Grimo [17 1Kb] abbas  , Reyramnus [18 1Kb] abbas, Hardebenus abbas, Columbanus abbas, Angelramnus abbas, Ambrosius abbas, Gislebertus abbas, Adelboldus abbas, Hildradus abbas, Sabbatinus abbas, Ermemmarus abbas, Radulfus abbas, Luodowicus abbas, Ratbertus abbas, Rodegangus abbas. Huc usque repperi sine numero annorum quibus prefuerunt. Reynerus  abbas prefuit a. 5  . Theudefridus abbas prefuit a. 30  . Erenfridus abbas prefuit a. 4  . Huc usque repperi quot annis prefuerint, sed tamen sine annis Domini. Adelardus abbas memoria dignissimus prefuit a. 35, id est [19 1Kb] usque ad a. 1034 [20 1Kb] incarnationis Dom. Guntramnus abbas prefuit a. 21 [21 1Kb] , id est [22 1Kb] a. 1034 [20 1Kb] incarnationis Domini usque ad 1055. Adelardus abbas prefuit a. 27, id est [22 1Kb] a. 1055 usque ad 1082 [23 1Kb] incarnationis Domini. Huc usque et ita in supradicto libello repperi. Post hunc autem Adelardum illorum tantum nomina ponam, qui uel abbates fuerunt uel abbates se esse uoluerunt, usque ad nostrum introitum, quoniam tantam confusionem annorum inter se contendentes fecerunt, quod de singulis nullum certum  tempus habere potuimus preter unum, sicut in sequenti [24 1Kb] opere explanabimus. Nomina autem eorum fuerunt: Lanzo, Luypo, Herimannus, et alter Herimannus, et predecessor noster domnus abbas Theodericus. De tribus uero supradictis abbatibus, scilicet Adelardo, Guntramno et secundo Adelardo, quod fidelium narratione didici, breuiter [25 1Kb] referam; nam de supradictis ceteris nichil accepi, quod fide certa proferre audeam. A secundo autem Adelardo usque ad me quicquid referam, aut ipse uidi aut uidere potui; et que non uidi, eorum relatione qui hec uiderunt didici.



EXPLICIT PRAEFATIO. INCIPIT TEXTUS OPERIS.



LIBER PRIMUS [26 1Kb] .

 1. Igitur primus Adelardus [27-28 1Kb] [* 1Kb] natiuam linguam non habuit Theutonicam, sed quam corrupte nominant Romanam, Theutonice Walonicam; familiam 29 1Kb] ecclesie nostre uiscerabiliter dicitur dilexisse, unde et usque in hodiernam diem de eo a plerisque solet tale quid memoriale referri. Cum ex sterilitate terre, aiunt [30 1Kb] , fames aliquando eius  tempore accidisset  , concurrebat ad elimosinam fratrum omnis sexus et etas importune et miserabiliter. Quorum aliquibus interdum ad se uocatis, querere dicebatur ioculariter: Cuius seruus, tu ille? tuue illa, cuius ancilla es? Respondentibus illis uerbi gratia sancti Lamberti aut sancti Petri, siue sancti Seruatii, siue sancti Remacli, postremo cuiuslibet  sancti, aiebat: Quid igitur tibi et familie sancti Trudonis? Pascat te tuus dominus, cuius tu es seruus. Qui sancti Trudonis se esse profitebatur, paterne ab eo audiebat: Pascet ergo te hodie sanctus Trudo dominus noster, conseruus enim noster es. Primis eius annis ecclesia nostra necessariis illi deficientibus anxie nimis, ut referri audiui, laborauit. At unde hoc potissimum accidisset, fide plena relatione non didici.

2. Quorundam fratrum suorum inquietatione  Theodericus  Mettensis episcopus in eum [* 1Kb] adeo commotus exstitit, quo eum aliquamdiu quasi exsulem abductum Mettis teneret, et per prepositos interim res nostras curaret; sed episcopo Leodiense  , cuius diocesis erat, ius suum in eo defendente, tandem honorifice reuocatus est. Quem reuersum tanta comitata est gratia, ut ecclesiam suam non modo necessariis faceret abundare, uerum etiam interius et exterius uario cultu diuersisque utensilibus gloriose choruscare. Quorum perpauca, preciosissima tantum, uidimus, nam cetera, sicut et alia perplurima, furor debacchantium Symoniacorum, et de nostra abbatia inter se decertantium, uariis modis diuersisque uicibus dampnose nimis distraxerat perditionique perpetue sepeliuerat.  Et ne quis uidens hodie paupertatem ecclesie nostre et in substantia et in thesauro, existimet eam semper tam tenuem tamque nudam fuisse, uidetur michi non ingratum illi debere fieri neque nostris uerecundum, si hic ei retulero quod in quodam alio libro inueni de thesauro quondam nostro et de substantia prebende fratrum ita annotatum:

3. Anno ab incarnatione domini nostri Iesu Christi 870 [32 1Kb] , indictione 3 et a. 13 sedis domni Aduentii, gloriosi presulis, sub die 18 Kal. Sept. facta est descriptio per iussionem ipsius ex abbatia Sancti Trudonis per suos legatos, uidelicet Fredelonem et Herigaudum.--- Hinc etiam, sicut ex aliis multis, nostrorum negligentia debet merito reprehendi, qui hic neglexerunt annotare nomen abbatis sui, qui tunc temporis preerat, cum non tantum Mettensis episcopi [33 1Kb] nomen hic inueniatur annotatum, sed etiam nomina legatorum eius, qui hanc descriptionem fecerunt.--- Repperimus [34 1Kb] de thesauro ecclesie Sancti  Trudonis rebam  ipsius corporis auro argentoque fabricatam Item rebam sancti Eucherii argento nobilitatam. Item in dextera parte sancti Trudonis similiter. Item altare in honore sancte Marie et [35 1Kb] sancti Petri auro argentoque imaginatum cum cyborio  desuper; in medio cyborio pendentem coronam eream deauratam. Item altare in honore sancti Stephani argento paratum. Capsam 1 gemmis auroque insignitam. Item capsas argento tectas 21. Cruces inter maiores et minores argento paratas, 10. Capsas euangelicas argento paratas 3. Mala granata argentea 2. Calices argenteos cum patenis inter maiores et minores 19. Item patenas 6. Item calicem 1 aureum cum patena [36 1Kb] argentea, unde debentur de argento libre 8 et dimidia. Item cruciculas aureas 3,  argenteas 6, ex cupro 2. Altaria parua argento parata 5. Thuribula argentea 3 et unum ex cupro. Candelabra argentea 7. Buxtas argenteas 2 ad ferendum incensum. Offertoria  argentea. 16 [37 1Kb] . Scyphos argenteos 4, et 2 ex cupro. Buxtilem [38 1Kb] argenteum. uitam sancti Trudonis argenteam cum imaginibus decoratam. Lampades argenteas 5, et 7 ex stagno. Coronas argenteas 2, et 8 [39 1Kb] ex cupro partim deauratas. Claues argenteas 2. Item clauicellam ex auro. Cambutas  2 argento tectas. uexilla 4. Cappe 33 preciose de pallio  . Casule  12 preciose de pallio. Dalmaticas 9 cum tunicis subdiaconalibus. Cussinos sericos 3. Pallia inter maiora et minora 44. Item pallium 1 cum friso  et margaritis. Item pallas  lineas serico coopertas 10. Item  pallas lineas sine serico 98. Facistergios [40 1Kb] 4. Fanones   ad offerendum 8. Cortinas lineas 6, laneas 2. Buxtas eburneas 3. Anappum  1 cum aqua. Manile  ex cupro. Faldones  2 cum cussinis. Cultellum 1 auro paratum. Fuscinulas aureas paruas de auro pensas denariorum 5. Fialam [41 1Kb] 1 argenteam. Item de argento fracto libras 4 et dimidiam. Mucronem 1. Situlas  2 ex cupro. Circulos [42 1Kb] 2 argenteos, cuprinos 3. Restant adduc inquirende inaures auree appendentes 21, cum gemmis decentissime ornate. Item alie inaures auree appendentes denarios 13. Item mancosos  5, pensantes denarios 6. Habent ipsi fratres ad proprium usum deputatam speltam ad panem faciendum corbos 120, quod colligitur ad modios 1600; ad ceruisam faciendam ordei corbos 192, quod colligitur ad modios  1920. Sunt simul inter speltam et ordeum corbi 312, quod colligitur ad modios 3520 [43 1Kb] . Porcos saginatos 15, leguminis modios 60, salis modios 24.

4. Talem quondam fuisse thesaurum nostrum et fratrum prebendam certa annotatione legatorum Mettensis episcopi repperimus, diu tamen ante istum Adelardum, maioremque partem permansisse ferme usque ad ipsum, ipsumque nichilominus nonnulla perdita reparasse, quedamque illius studio acquisita usque ad nostra tempora, non tamen usque ad nostram prelationem perdurasse. Nam, ut superius diximus et in subsequentibus  suo apte loco ponemus, furor pertinacissimus debacchantium Symoniacorum, et de nostr abbatia inter se collidentium uariis modis diuersisque uicibus, miserabiliter  nimis preciosissimum ecclesie nostre thesaurum distraxit; sepultoque irreuocabiliter inestimabili illo decore, sedere eam usque hodie facit lugubrem et miserabilem extrema plenaque confusione sue nuditatis. De Adelardo preter obitum eius non plura didicimus; nunc ad successorem eius conuertamur.

5. Post primum Adelardum successit Guntramnus natus de Hasbania  , liberorum prosapia, innutritus cenobio nostro ab adolescentia [* 1Kb] , ibidemque ecclesiasticis adprime institutus officiis et regularibus disciplinis. Tempore autem quo predecessor eius [** 1Kb] , abbas scilicet Adelardus, a Mettense episcopo Theoderico exul tenebatur, accidisse cognouimus, sed quo ordine non didicimus, cenobii  nostri curam agere primum Poponem Stabulensem abbatem. Interea nonnulli de fratribus nostris loco nostro  diuersis exulabant cenobiis, amissi pastoris grauissimo dolore exacerbati. Inter quos precipui et religiosissime magnifici uiri Gonzelinus et Godezo, serui Dei, carne quidem germani, sed spiritu uno in Deo coanimati, qui reuerso tandem pastore ad ouile sunt reuersi et apud nos consepulti. Interea cum pro ordinanda re utrique homini nostro necessaria, primus Poppo Stabulensis abbas  ---utpote qui exulantis abbatis uices agebat---ad cenobium nostrum descendisset, capitulum fratrum, ut audiuimus, ingressus est, et de culpis cepit agere pastoraliter; cumque usque ad istum Guntramnum deuenisset, elegantissime forme iuuenis qualitate perspecta, cepit de eo sagaci mente pium aliquid humileque presagire, atque in lucem uelle  producere, si, ut sibi de eo uidebatur, ita experiri posset in re. Oblatam igitur sibi ordinis negligentiam cepit in eum ex industria uehementius aggrauare, et pie caritatis stimulis pectus humilitatis terebrare; tandem quasi in contumeliam perceptum dat ei per obedientiam, ut ad agendam ibi negligentie sue penitentiam, pedes eum sequeretur usque ad Stabulensem ecclesiam. Erat ille primeua pube uernans, forma elegantissima, statura ultra nostre etatis homines procera, grossitudine proceritati congrua; uocalitas in eo instar tube altissona, predulcis tamen et mole corporis non indigna. Claris eum natalibus ortum superius diximus, et apprime eruditum officiis ecclesiasticis et regularibus disciplinis. Hec que plerisque uagis iuuenibus superbiendi  solent esse multa materies, pulcherrimus iuuenis tanto in se existimabat uenustiora fore, quanto humiliori exercerentur obedientia. uicino igitur iubentis pede obedientie iter Stabulaus alacriter pedesque aggressus est, nec pudore insueti peditis motus nec difficultate itineris exterritus. Ubi cum lassus quassusque tenerum corpus delicatus iuuenis peruenisset, ex precepto abbatis, cui portarius eum iam adesse nuntiauerat, ad portam atrii, ad quam suscipiuntur hospites, scilicet extra conuentum fratrum, nocte ea manere iussus est. Agebat pius pater ex industria, qualiter eius comprobata exaltaretur humilitas. Portarius igitur, pia humilitate et hilaris uultus obedientia in tam specioso nobilique iuuene sagaciter considerata, atque tam  fratribus quam priori ecclesie nec non et ipsi tandem abbati in ammirationem celebri facta, facile  per ipsos obtinuit, ut a conuentu fratrum non differretur tam honestus tamque preclare obediens iuuenis. Itaque conuentui admissus est, at loco ultimo positus; totis scapulis celsior quoque maioribus habebatur. Nocte illa conuersio sancti Pauli annualis de more solempniter celebrabatur , qua ille ad inuitatorium ymnos, psalmos, antyphonas, responsoria dulciter iugiterque instar amplissime tube reboans, attonitas aures fixosque in eum omnium fratrum animos absque inuidia delectabat. Cumque ad illud responsorium uentum fuisset [44 1Kb] , quod cantandum abbati ab armario  defertur, significauit abbas armario, ut memorato iuueni pro se cantandum deferret, eo loco quo stabat in ultimo. Guntramnus suscepta cum humilitate cantandi  responsorii obedientia, tam mirabili tubee sue uocis nouitate atque organica fistulati gutturis dulcedine totum chorum ipsumque maxime abbatem permulsit, ut finito uersu et Gloria Patri, eadem hora abbas significaret ei ad se uenire, et de eo quo ultimus stabat loco eum a se secundum stare. Itaque aliquanto ibi mansit tempore, maiori semper cunctis habitus ammirationi et reuerentie. Quomodo uero inde transierit Hersfeldiam nescimus, sed quod ex eo transierit didicimus, quia factum eum ibi camerarium abbatis cognouimus [*** 1Kb] . Locus regius, studiis artium liberalium mundanarumque rerum gloria egregie precipuus. Mansimus quoque et nos aliquamdiu apud loci illius abbatem Fredericum  , et exuberantium diuitiarum eius iugem inundantiam  et liberalium artium apud fratres studiosam efficatiam cotidie tanquam de nouo expauimus. Camerarius autem abbatis non idem qui et fratrum; est honor magnus, nam et pluribus abundat, et domesticis imperans, eis que debentur abbati quasi tertius participat. Ubi dum moraretur, corporis pulcritudine morumque [45 1Kb] nobilitate in breui factus est celebris aule regie, ipsique religiose imperatrici maxime.

 6. Interea primus Adelardus abbas loco nostro et honori suo iam dudum restitutus, defungitur  35 annis ecclesie prelatus, famaque uolante Hersfeldie ipsique imperatrici nuntiatur. Nec mora, apud utrosque fit deliberatio, qualiter Guntramno daretur natiui soli sui honor et proprii loci prelatio; sed paruum quid esse hoc tanto uiro [46 1Kb] reputabatur [47 1Kb] , nisi quod inter suos eum sublimandum, maius  multum illi peregrino honore gratiusque posse fore asserebant. De prouehendo eo Hersfeldia imperatrixque gratulabantur, sed quod tanto uiro talique carerent mestificabantur. Magnis igitur muneribus ab abbate Hersfeldense  , maxime uero ab ipsa [48 1Kb] imperatrice honoratus, cum litteris imperialibus et commendaticiis honestoque comitatu Mettis transmittitur, ut episcopo annuente abbas loci nostri, quin immo sui sine contradictione constitueretur. Theodericus, qui tunc erat Mettensis episcopus, frater imperatricis  secundum carnem habebatur; atque ita Deo ordinante contigit, ut simul una die uenirent ante episcopum et imperatricis nuntii cum Guntramno et fratrum loci nostri missa  legatio. Utrorumque audita episcopus legatione, distulit rem usque in crastinum; sed seorsum utrisque recedentibus, cum iam profundior esset uespera, iubet episcopus duos de obsequio suo famulos ire ante Guntramnum cum aureis suis candelabris necnon et flammantibus super ea cereis usque ad illius hospitium, simulque candelabra illa dono iubet ei relinqui seruitioque eius et honori; queque illi sunt suisque secum necessaria transmittuntur large de episcopali curia. Quo uiso, fratres rem ut erat futura intelligunt, et facto mane unanimiter hilarique uultu consentiunt episcopo de preferendo sibi confratre suo, uiro uenerabili Guntramno.

7. Factus igitur abbas Guntramnus Mettis et consecratus Leodii [* 1Kb] , multam paupertatem in loco  nostro inuenit parumque in ordine nostro religionis. Maturius utrumque correxit; paupertatem ex eis, que ab imperatrice dono acceperat et a regio loco secum detulerat, ordinem ex disciplina maxima,  quam Hersfeldie didicerat. Mox qui dispersi fuerant monachis redeuntibus, nonnullisque ex seculo apud nos habitum uitamque mutantibus, florebat locus odorificentissime religiosorum senum canitie obedientiumque iuuenum officiosa multitudine. Per 21 annum, quibus eum prefuisse comperimus, ecclesia nostra et temporalibus et famosissime crescebat spiritualibus.

8. Huius uite ultimis annis domini nostri sancti Trudonis sepulchrum frequentissimis cepit choruscare miraculis, que ille 49 1Kb] studiosissime satagebat  occultare; sagaci enim pectore concipiens quod futurum erat, signa data esse infidelibus non fidelibus  dicebat, quod non longe post illum nonnulli de nostris experti sunt, qui inter ipsa quoque miracula Deum offendere non timuerunt. Nos autem qui adhuc supersumus, sicut flagella ire Dei et indignationis super locum nostrum non uidimus incepisse, ita quoque grauissima anxietate ingemiscimus adhuc cotidie necdum desiisse.

9. Tempore huius domni abbatis Guntramni usque ad medium producta est maxima pars turris nostre cum utrisque testudinibus suis. Quia uero, ut superius in iuuentute eius testificati sumus, forma erat elegantissimus, corporis proceritate conuenientique  grossitudine delectabilis hominum aspectibus, ex eoque [50 1Kb] sonora ualde modulatione dulce canorus, hunc ei contulerat honorem ecclesia Leodiensis  , ut summis eius sollempnitatibus indutus, honorificentissime chorum medius [51 1Kb] cantorum regeret, pulchritudine magni corporis pascens uisus astantium, et dulcedine uocis tubee aures delectans eum ammirantium. Quid plura? Talis ante eum in loco nostro non surrexit, nescio utrumne post illum futurus sit [52 1Kb] . Obiit tandem a. 1055. incarnationis Domini confessus et unctus, adhucque uigente in eo toto sensu animi disposita sapienter super stratum doloris sui re familiari, et consolata multimodis domo sua spirituali. Multa dona in argento, equis,  annona ceteraque suppellectili famulantibus sibi familiaribusque reliquit, et uictum atque uestitum abundantissime usque in alterum annum ulteriusque [53 1Kb] fratribus suis; sepultusque in ecclesia nostra iacet nunc iuxta exteriorem partem templi uersus aquilonem, medio parietis qui iungitur fratrum conuentui.

10. Huic successit [54 1Kb] Adelardus secundus, liberis ortus parentibus de Brabantia, de uico qui dicitur Louinium iuxta Louanium, atque inde diminutiuato. Hic a puero innutritus est cenobio nostro sub Adelardo primo et Guntramno abbatibus, honeste litteratus, neque ignarus de sculpendis pengendisque imaginibus; post alios nonnullos ecclesiasticos honores de maiore preposito electus est  abbas et consecratus. Magne glorie apud mundales in abbatia habitus est, multis affluens diuitiis et expensis utens sumptuosis, utpote qui dominum habebat fortem et religiosum, Alberonem [55 1Kb]  uidelicet Mettensem episcopum, fratrem ducis Frederici  , cui in omnibus que erant ipsius episcopii, nullus principum siue aduocatorum audebat quicquam dampni inferre, sed pro eius sanctitatis reuerentia et eius timore---quia tota pendebat ab eo imperialis curia, necnon quia tota utriusque Francie regno diffusa erat per nobiliores eius parentela---ubique pacata exercebantur et multiplicabantur exteriora bona nostra. Sed et uenerabilis abbas Guntramnus pingue ditatam abbatiam  bonisque omnibus refertam illi reliquerat, paceque uigentem et rebus affluentem securus eam glorioseque possidebat. Accedebat quoque ad augendam illi diuitarium magnitudinem sepulchrum beati Trudonis frequentissimis cotidie mirabilibusque choruscans miraculis, que tanta toto orbe terrarum fama resperserat, ut multitudinem peregrinorum non solum templi ambitus, sed et ipse quoque totus oppidi nostri locus ferre minime posset. Namque ab oppido nostro pene usque ad dimidium miliare per omnes in circuitu populares uias ad nos se dirigentes, necnon et per campos atque per prata tantus peregrinorum cetus, nobilium uidelicet liberorumque atque popularium  sexus utriusque pene cotidie, maxime uero diebus solenpnibus confluebat, ut in papilionibus tabernaculisque frondeis cortinatisque  habitantes, totum ipsum oppidum circumsedisse obsidionis specie uiderentur, quos pre multitudine ipse oppidanorum domus aliis referte, capere non poterant; tum mercatorum copia, qui uix in equis et curribus, plaustris et animalibus tanta poterant aduehere, que sufficerent multitudini peregrine, De oblationibus altaris quid dicam? Taceam animalia, palefridos, boues et uaccas, uerres, arietes, oues, que incredibili multitudine offerebantur; sed et linum et cera, panes et casei nullo pondere, nullo numero, nullo existimabantur precio, fila argentea et uix iam clauso uespere Olympo  exhaustus denariorum  aceruus quam plurimos in recipiendo et recondendo custodes fatigabant, et preter id nichil penitus cotidie agere [56 1Kb] sinebant. Erat igitur non tam incomputabilis quam reuera inestimabilis peregrinorum semper uenientium ad altare oblatio, et nomen beati Trudonis frequentissimis mirabilibusque miraculis cenobiumque nostrum exuberans diuitiis, diffamatum plus quam toto Romani orbis imperio. Nam si licet uera referre etiam credere nolentibus, maior longe altius, si recto existimaretur, erat per totum annum integrum altaris fructus quam omnes, uel modo uel tunc, abbatie reditus; atque hoc non uno aut [57 1Kb] duobus annis, sed per totum uite tempus huius abbatis Adelardi. Pace igitur et abundantia securus gloriose uiuebat,  cunctis [58 1Kb] de regno nobis et nostris reuerentiam exhibentibus; hinc gloriosis sancti patroni miraculis, hinc domni nostri episcopi Mettensis uirtute et nobilitate eius utriusque hominis. Quantacunque esset werra [59 1Kb] in patria [60 1Kb] , quantacunque discordia in regno, securus ambulabat, securus terram suam inhabitabat quicunque sancti Trudonis siue seruum siue ancillam se esse dicebat. Milites uero, qui de circum adiacentibus uillis ob infestationem inimicorum suorum oppidum nostrum incolebant, cum adhuc esset sine omni uallo et munitione, tanta tamen pacis securitate in eo manebant, ut si forte contigisset aliquando eos super hostes suos longius processisse, et fugientes, ut plerumque assolet, redire, hanc prestantis beneficii gratiam ex meritis  et reuerentia beati Trudonis haberent, quatenus ex eo loco cessarent eos inimici eorum insequi, quo primum poterat altior pars turris monasterii nostri uideri.

11. Interea abbas Adelardus secundus sollicite  agens, ne tantus elemosmarum fructus ocio totus cederet et luxui, monasterium, quod neque uetustate neque rimis aliquam ruinam uidebatur minari, non sane passus est presumptuosorum hominum tam monachorum quam laicorum temeritate dirui, sed amplitudine latitudineque maius satis ordinatum muro firmissimo columnisque spectabilibus, pulcherrimo tandem opere, sed expensis inestimabilibus reparari. uidere erat mirabile et relatu erit [61 1Kb] incredibile, de quam longe quanta hominum multitudo quantoque studio et leticia lapides, calcem, sabulum, ligna ac quecunque operi erant necessaria, nocte ac die, plaustris et curribus gratis propriisque expensis non cessarent aduehere. Ipsi quoque lapides [62 1Kb] maceriales atque in fundamento  grandes atque grauissimi positi fideliter hoc possunt attestari, qui in tota Hasbania cum non possint reperiri, de alienis partibus comprobantur apportati. Columnas autem de Guormatia per Renum Coloniam usque nauigio deductas, atque aliunde alias plaustrisque inuectas, tanquam a Colonia usque ad nos per terram uehendas populus uicatim, funibus plaustris iniectis, ardentissimo studio rapiebat, et sine omni bonum iumentorumque amminiculo, per ipsum quoque fundum Mose sine ponte traiectas cateruatim ad nos ymnisonis uocibus perducebant. Quid plura? Muro uidit consummatum et tecto totum pene obumbratum, excepta parte aliqua, que inter maiorem turrim et arcum grandem antepositum continetur.

 12. Nec minus interea in edificandis per abbatiam ecclesiis et emendis ecclesie nostre nobilium uillis et prediis de oblationibus ad altare fideliter operam dabat. Nam dimidium quod habemus in uillario  . et totum quod habemus in Moscha  a comite Brunone de Hengebac ecclesie nostre acquisiuit emptum 700 marcis, similiter et totam uillam de Stades  , emptam 100 marcis a duce Frederico, et quidquid habemus in Harches  a comite de Musal Alberto, necnon et partem illius quod possidemus in Sarchinio. Pro his tamen plurima de thesauro ecclesie distraxit; inter cetera quidem calicem aureum magni ponderis et frontem auream de feretro sancti Trudonis; aliqua etiam molendina in uadio posita morte preuentus redimere non potuit.  Aecclesie quas per abbatiam nouas edificauit, seu quas reedificari ex parte iuuit, sunt he tam numero quam nomine: prima maior nostra ecclesia; secunda sancte Marie semper uirginis in oppido nostro; tertia sancti Gengulfi martyris in eodem;  4. in Alburg  ; 5. in Guimala; 6. in Pire; 7. in Scafe  ; 8. in Guebechem  ; 9. in Dunch  ; 10. in Stades; 11. in Mere; 12. in Beuinges  ; 13. in Horel; 14. in Iemapia  ; domum etiam nostram que est Leodii a fundamento fecit renouari. Cumque [63 1Kb] tot et tantis operibus, que ipsum quoque imperatoris erarium possent attenuare, libens sollicitaretur, sollicitus occuparetur, tamen a dominis nostre ecclesie et a [64 1Kb] tyrannis principibus terre non minus uexabatur frequentibus obsoniis  et grauissimis precariis. Et licet oblationum altaris fructus interdum per eptomadam centum posset estimari libris, preter quod hac illacque distraxerat audax custodum fraus et dampnosa manuum niquarum rapacitas, tamen  inter has illasque sollicitudines et expensas frequenter egere uidebatur, et egebat intolerabilius, quia a nemine sibi inde credebatur. Iam enim sancte memorie Adelbero Mettensis [65 1Kb] episcopus, frater, ut dixi, ducis Frederici, murus et arma paxque post Deum et sanctos et leta abundantia nostri cenobii, obierat. Cui succedens Herimannus  pro dissensione, quam contra Heynricum [66 1Kb] imperatorem mouerat, eum uidelicet qui sub filii sui persecutione longe post, istis pene omnibus iam defunctis, Leodii profugus obiit, grauissimis exactionibus abbatem cotidie, ut ita dicam [67 1Kb] , exossabat, ecclesiasque et  censum suis beneficiari maioris dampni dampnatione cogebat. Quem usque Mettis semel ex uiolentia precepti sui pertractum tanto memore grauatum remisit, ut inibi beatum prothomartyrem suppliciter exoraret, quatenus prius sommo mortis domi quiesceret, quam Mettis amplius reuersus recideret iterum in uiolentas iudicii eius manus. Sed et Heynricus Leodiensis episcopus  , huius Herimanni contemporaneus, frequentissime ad audientiam sibi uocatum anxie nimis terrebat eum, et in pace esse sine grauissimo dampno minime tandem permittebat. Nam licet canus [68 1Kb] toto albicaret capite, et in senium uergens omnem emulis uideretur tollere suspitionem familiaris uite sue, tamen apud eum non penitus habebatur acceptus; quod uerisne an falsis hominum  fieret suggestionibus, hoc domino Deo nemo nouit melius. Hic de abbatia multa suis beneficio dedit, et fiducia oblationis altaris nichil uel reliquit uel constituit quod luminaribus uel ceteris necessariis seruiret monasterii. Iamque eum tedebat uiuere, cum neque oblatio altaris neque multus fructus pinguissime tunc abbatie ualerent graui sollicitudini eius satisfacere, cessissetque loco Sigeberge  intentus animo, si eum non retinuisset prepositi eius Gerardi nomine cura et deuotio. Quieuit tandem in pace [69 1Kb] anno 1082. inc. dom., prelatus ecclesie nostre 27 annis.



EXPLICIT LIBER PRIMUS [70 1Kb] , INCIPIT SECUNDUS.


 1. Post obitum abbatis Adelardi secundi mala grauissima et dolores super dolorem mulieris parturientis apprehenderunt ecclesiam nostram, qualia non sunt audita in toto unquam mundo ab illo famoso sub Tito et uespasiano Iherosolimorum excidio; que in hoc secundo libro altiori repetenda dignum duxi principio, ut directa per ordinem ueritatis semita uiantem grauatum longo plano releuet uestigio. Siquidem pius multum et patientissime longanimitatis dominus Deus non precipiti ira, neque subito furoris sui turbine statum euertit ecclesie nostre; sed [71 1Kb] multa diutissime sustinuit miseratione terruitque signorum et miraculorum incessanti per annos plurimos formidandaque formidine. Sed qui tunc erant temporis, patientia Dei abutebantur in  contumeliam, uitam suam magis magisque distendentes in luxum et desidiam; itaque cecitate sua et contemptu miserationis Dei uim tandem fecerunt patientie eius et longanimitati. Nam quod periculosissimum est, atque ire Dei maximum incitamentum, nolebant intelligere suis peccatis accidere Dei super se flagellum, sed eorum tantum hominum, per quos Deus puniebat in eos suis contemptum. Unde factum est ut agitati tandem intolerabili iudiciorum Dei turbine, dispergerentur diuersis partibus orbis terre, longiusque multo ipsis corporibus exiliarentur quam infami nomine prius uentilarentur.

2. Igitur, ut superius dixi, miracula ad sepulchrum beati Trudonis, quantum licuit quantumque  humana industria facere potuit, occulta fuerunt usque ante paucos annos obitus domni Guntramni abbatis. Intelligebat enim tanquam uir prudens non euenire ea suis neque suorum meritis, sed ammonitionem ea esse de uite et morum sui suorumque [72 1Kb] correctione, quoniam signa data esse infidelibus non fidelibus legerat. Satagebat ergo quam plurimum fratrum numerum augere et meritum, quapropter a liberalissima manu omnipotentis largitoris hanc obtinuit benedictionem, ut omnibus diebus uite eius pax et abundantia comitarentur eius studiosam religionem. Defuncto autem eo  et succedente abbate Adelardo secundo, ceperunt haberi miracula et uirtutes sepulchri beati Trudonis non tam timori et reuerentie, quam ostentui et populari  glorie. Frequentabat enim sepulchrum eius infinitus peregrinorum numerus; neque diebus tantum singulis, sed singulorum dierum horis et scripulis superueniebat multitudini, atque noctis medio grandisona fiebat uenientium et abeuntium inquietatio. uellent nollent fratres, per omnes claustri irrumpebant partes, maxime quia aqua nostri qui adhuc superest putei dicebatur potata in nomine sancti Trudonis fieri medela, atque fiebat accedentibus ad eam languidis; sed et leprosi ibidem de ea loti referuntur nonnunquam fuisse curati. Quid multa? Oratorium, chorus, templum, claustrum, pratum nocte dieque non inueniebatur a multitudine uacuum, quarum perstrepentium continua inquietatio magne fiebat molestie et ordinis impedimento  senioribus, solitis et uolentibus Deo seruire in quiete et silentio. Iuniores uero, quibus tedio erat religio et disciplina odio, gratulabantur prius occulte hac quasi necessitate se magistre regule mandata preterire. Accessu uero temporis et frequentissimo usu peregrine multitudinis, tandem inuerecunda fronte ceperunt ad libitum cuncta agere; locorum indifferenter abutebantur qualitatibus et horarum tam incompetentium quam competentium uicissitudinibus, senorium increpationes indignanti supercilio respuere, in ipsum quoque abbatem interdum indecenter proteruire, quodque primum in anima monachi totius perditionis radicabile est seminarium, et supremum exter minandi ordinis uixque unquam euadendum excidium,  interea illicitis proprietatibus ardenter studere, et a secularium personarum accessibus uel mediocritei non abstinere, audere quod non expediebat. Hinc quosdam superbi sanguinis effrenabat tumida recordatio, hinc quibusdam lenocinantibus modo submurmurata modo palam obiecta accendebat eiusdem fastus suggestio. Quorum inpunitas alios animo et sanguine degeneres audaciores reddebat ad similia aut ma ora committenda, et impatientiores efficiebat, si  forte decepti digne plecterentur regularis discipline sententia.

3. Ad hoc ruinosum periture ecclesie precipitium accedebat grande, ut ita dicam, lubricamentum, uidelicet quod de hac uita subtrahebantur cotidie sancti et religiosi uiri, qui nutriti fuerant sub disciplina abbatis Guntramni; quantoque eorum imminuebatur numerus, tanto presumptio et indisciplinatio inualescebat amplius. Qui uero de illis supererant, admodum pauci sibi soli cum dolore uiuere, et de iuuenum insolentia nec audere mutire Quid pudore et reuerentia nostri ordinis teneor? Quanto longius ferebatur relatione peregrinorum gloriosa celebritas miraculorum sancti Trudonis, tanto et nostrorum reprehendebatur secularitas ex  leuitate morum et abusione indisciplinationis. Erat enim summa oportunitas quibusque nostri ordinis perire uolentibus ex peregrina, ut dixi, ueniente et abeunte multitudine, tum ex confracti monasterii uasta reparandaque amplitudine.

4. Et quoniam quicquid a discipulis delinquitur ad abbatem respicere beatus Benedictus testificatur, extendit pius et cautus salutis nostre monitor manum suam ad percutiendum abbatem Adelardum, quia remissius multo agens quam necesse est animabus, non opponebat se ad tantum animarum periculum et ad auertendum imminentis furoris Dei exterminium. Percussit igitur eum Dominus sensuque alienauit, ut etiam inter signa et miracula, quibus per beatum Trudonem uitam nostrorum  emendandam cotidie ammonebat, ex hoc ammonitos fratres terreret, territos animaduertere faceret, quod eorum peccatis facientibus ille sensu esset alienatus, cuius ducatu regi deberent nutantes eorum gressus. Ductus itaque est Leodium ad monasterium beati Laurentii, ibique freneticorum more factis multis diebus in cripta beate Marie semper uirginis, curari tandem meruit eius intercessione ad sepulchrum beati Wulbodonis episcopi  . Sed neque sic sentire uoluit nostrorum mala cecitas, quam pie, quam caute manum misericordie porrigeret eis diuina misericordia, in flagello sui capitis periculum ammonens totius corporis. Quin magis impetu irreuocabili ferebantur ad omne quod erat  eis desiderio et uoluptati, capta, ut superius dixi, oportunitate ex circumstrepenti peregrinorum multitudine atque ex uasta fracti monasterii amplitudine. Tum quia si quid forte concupiscentie [73 1Kb] cuiusquam deerat, supplebat singulis ad placitum sue pruriginis effusissima oblatio sepulchri beati Trudonis; non enim noxias manus a tanto sacrilegio continere curabant. Latere ista omnino non potuerunt dominos nostros, scilicet Mettensem et Leodiensem  episcopos, quin immo inuidorum delatione maiora satis ueritate ceperunt inde credere, abbatemque grauissimis exactionibus et frequentibus audientiis supra posse grauare. Nam clerici, quos in exiciale malum suum paruulos educarat inter scolares pueros nostros stulta abbatis seniorumque indulgentia, rem sibi ex prima familiaritate nimis notam cum augmento deteriore per multorum ora spargebant, ipsosque episcopos modo litterarum transmissione, modo presenti suggestione in nostrorum omnium eiectionem et aliorum monachorum introductionem uehementissime accendebant. Quorum impudentes lingue atque impudentiores littere plus ceteris omnibus delatoribus, plusque ipsa fama rem semper augmentante, nostris qui eos  educauerant exiciales, ut dixi, fuere. Unde factum est ut duo supradicti episcopi, Mettensis scilicet Herimannus et Leodiensis Heynricus, pari in unum conspirarent consilio, quatenus, si superstes adhuc defungeretur abbas Adelardus secundus, nunquam nostris ex nostris abbas daretur, sed ad euacuandam irreligiositatem eorum, alius aliquis religiosus eis introduceretur. Bonum siquidem et utile consilium, si magistra discretione et non ira uindice esset consummatum. Quid plura?

5. 8 Idus Decembris abbas Adelardus secundus defungitur, fratrum electio Mettis respuitur, 3. [74 1Kb] Idus Augusti in capitulo nostro ab utrisque episcopis cum religiosis tam clericis quam monachis conuenitur. Affuit et abbas Sancti Laurentii Berengarius  ,  et magne uite et nominis Franco, magister scolarum Sancti Lamberti religiosus  . Recitantur sub omnium audientia delatrices littere ab iniquis illis clericis maleque nobis familiaribus date, asscribuntur illis et illis de nostris alie atque alie criminationum infamissime note, deinde omnibus pro hac infamia fratribus in commune precipitur, ut exilio longe lateque per diuersa cenobia ferantur. Totum pondus capituli die illa in nostros conuertitur; non enim erat qui misereretur quibus iam dudum cecitate sua obduratis longanimus Dominus tandem inuehebatur iratus. Tamen petita uixque impetrata audientia, unus ita respondet pro omnibus:

6. Licet peccata nostra, o domini nostri et episcopi,  uosque sanctus tam clericorum quam religiosus abbatum et monachorum conuentus, alienent pia corda uestra a nostri miseratione, tamen debita iusticie piique iudicii regula nunquam debet uacare ab uniuersali matre uirtutum, sancta discretione. Si a regula sancti Benedicti quam professi sumus hactenus utcunque deuiauimus, iccirco regulam datam esse credimus  monachis, ut regule preuaricatio ipsius auctoritate et sententia emendetur, ita tamen secundum eandem regulam, ut rubigo uasis sic abradatur, ne testa humane fragilitatis penitus comminuatur. Peccatis quidem nostris exigentibus, licet sero tamen recognoscimus factos nos esse obprobrium omnibus per circuitum nostrum, non tamen cuncta uera esse que loquuntur aduersum nos maligne lingue odio nos habentium. Quapropter si canonicum hoc est, si regule nostre consentaneum, si uestre religioni debitum, si usibus ecclesiasticis usitatissimum, date, oramus pronisque tam mentibus quam corporibus imploramus, date, supplicamus, date, piissimi domini, nobis abbatem, quoniam noster defunctus est. Cum datus ille nobis fuerit, de omnibus quibus infamati  sumus, quibusque hodie accusamur tam falsis quam ueris uocibus, magistra regula ipso  ordinante, uobis etiam si placet presentibus, satisfacere et emendare parati sumus. Qui si prius cuiquam inde respondere debemus, sanctus iste uester decernat conuentus. Electus noster, cum non tantum careat crimine sed omni quoque mala suspitione, isque nulla possit auctoritate respui, si nostris tantum, licet falsis, reprobatur criminibus, detur nobis quicumque uobis placuerit alius. Non contradicimus, quin libenter annuimus, dummodo habentes caput purgari et emendari sub oculis eius ex his possimus, quibus uel presentes uel absentes arguimur.

7. Et quidem erat electus ille uir peroptimus, prudens et religiosus monachus, humana diuinaque  pagina adprime eruditus, diuque loci nostri prepositus, nomine Gerardus, ex discipulis Guntramni abbatis superstitum adhuc unus. Sed tanta fuerat, proh pudor [75 1Kb] ! infamia eligentium, ut preiudicans preualeret aduersus electi meritum; quoniamque Dei benignitate et patientia abutentes, aurem cordis a clamore eius diu auerterant, effectum petitionis sue, licet iuste, licet regularis, iusto tamen Dei iudicio assequi non poterant. Quid plura? Soluitur tandem die illa capitulum cum ira magna et indignatione episcoporum.

8. Ratione et regulari auctoritate se premi dissimulantes, tamen occulte ingemiscebant, sed tamquam ministri ire et uirga furoris Domini in nostros, etiam uolentes assentiri non poterant. Satagebant  ergo tota die illa simul, ut qui ferri in exilium reluctarentur, uiribus et ignominiose sequenti die de monasterio et oppido eiicerentur, ut que eiecti miseratione, humana a nullo reciperentur uel in hospitio. Progressus in puplicum episcopus Leodiensis Haynricus stolatus auctoritate episcopali per bannum omnibus in episcopio suo precepit, ut et hospitio eis non indulgerent,  et quicquid habere inuenirentur primo illis obuiantes impune distraherent. Res miserabiliter miseranda, et nisi iudicio Dei accidisset, nullo Dei et hominum iudicio suscipienda. Sed ne forte in iudicio duorum istorum episcoporum occultum Dei iudicium uideamur reprehendere, sinamus cum reuerentia iustum iudicem Deum peccata nostrorum per istos punire; hoc tantum ad miseriam eorum ueraciter referamus, quod etiam non intelligentes [76 1Kb] ministros ire Dei et uirgam furoris Domini se esse, esse tamen meruerunt et pro peccatis suis peccata aliorum punire, atque ita, ut non modo hoc fieret sine reuerentia monachici ordinis, sed etiam sine compassione in homines peccatores saltem extreme humanitatis [77 1Kb] . Que enim regula, quis canon, quis  ordo, que leges hoc auctorizant, ut defuncto suo abbate monachi abbatem regulariter petentes, et quicquid de eis uel fama mentitur uel ueritas perhibet [78 1Kb] , secundum regulam suam uel purgare uel emendare uolentes, ire ante datum abbatem ab episcopo in exilium compellantur, et nisi assentiant, stola et banno omnes in episcopio christiani ab eorum hospitalitate interdicantur? Sed cum reuerentia, ut diximus, iustum Dei iudicium in istorum iniusto iudicio suscipiamus, proximioremque Dei clementiam indubitanter credamus esse erga illos, quos dignatur corripiendo flagellare, quam quos uoluit ministros ire sue et uirgam furoris sui esse, si tamen in humilitate conscientie sue sciunt correptionem Dei suscipere.

 9. Episcopi igitur nec iuste petitioni nostrorum acquiescentes, nec Deum in se nostros persequi pro peccatis tam suis quam nostris intelligentes, spreta nostrorum digna electione et que reprobari non poterat aliqua regulari obiectione, sicut iam dudum deliberauerant, sequenti die, stupentibus oculis monachorum, introduxerunt in monasterium nostrum Lanzonem quendam de cenobio sancti uincentii Mettis abbatem, uirum quidem religiosum et inter religiosos nominatissimum, at nichil religioni eius detraxissent, si tamdiu a regimine cenobii nostri abstinuissent, donec canonica auctoritas etiam repugnantem eum ad id pertraxisset.

10. Nam nisi me fallunt auctoritates sedis apostolice, scilicet Celestino papa precipiente, necnon  et illud idem Nicholao papa ad Karolum Francorum regem  et Egilonem episcopum Sennensem multipliciter iterante  : Illicitum est in aliena stipendia quenquam obrepere, et ex transuerso uenientem in castra inter que non militauit ducatum arripere. Tunc tandem alter de altera eligendus est ecclesia, si de ciuitatis ipsius clericis uel monachis nullus dignus inueniri potuerit, qui ordinandus sit. Primum  enim illi requirendi [79 1Kb] sunt, quam [80 1Kb] aliqui de alienis ecclesiis preferantur. Habeat unusquisque fructum sue militie in ecclesia sua, in qua suam super omnia officia transegit etatem; in aliena stipendia minime alter [81 1Kb] obrepat, nec alii debitam alter sibi audeat uendicare mercedem. He sunt auctoritates sedis apostolice.

11. Quod si quis dominum istum et religiosum quidem uirum, Lanzonem abbatem, ex eo conatur defendere, quia faciente ipsius famosa religione consenserint in eum duo episcopi isti de uiolenta eius in nostros prelatione, audiat se inde redargui hac eiusdem Nicholai pape ad eundem Egilonem auctoritate: Quid autem, inquit, suffragatur consensus episcoporum, ubi non pro regulis paternis, sed contra  regulas adunatur? Et paulo post: Cuiuscunque itaque sit sanctitatis dono quilibet preditus, alienos non debet labores preripere, quippe cum iubetur nichil eorum que proximi sunt aliquo modo concupiscere. Eo ipso enim quo quisque alteri pertinentia iura surripit, sanctitas gratiam perdit; nam que sanctitas uendicat mercedem alteri debitam? Que sanctitas alterius sibimet fructus usurpat? Contra has ecclesiasticas auctoritates et sedis apostolice interdictiones, licet sanctus, licet iustus, licet religiosus, licet suffragante illi duorum episcoporum consensu, peccatis nostrorum ita merentibus, domnus Lanzo abbas est super nostros introductus. Donum tamen rerum temporalium et cura committendarum ei animarum dilatum est ab episcopis usque 9. Kal. Sept. Die uero  capituli conuenerunt in chorum ad uesperos omnes confratres nostri, uestientes chorum formosis uiris magnarum personarum et eruditis, apprime in omnibus officiis ecclesiasticarum institutionum. Felix quidem ecclesia tot et talibus et tantis uiris, si non iratum habuissent sibi Deum patrem pro peccatis suis, uel iram eius scissent portare in humilitate cordis et contritione carnis. Sed quid moror?

12. Eadem nocte intelligentes ab amicis quod sequenti die uiolenter et contumeliose truderentur in exilium, si in claustro essent inuenti, pauore dissoluti---ut est humana natura et maxime formidolosa simplicitas monachorum---fuga sibi consuluerunt. Unus tantum eorum Luipo nomine, exilio sibi magis quam fuga electo, transmissus est Leodium sub  Berengario abbate apud [82 1Kb] Sanctum Laurentium; paucissimi uero cum abbate Lanzone remanserunt, Gerardus scilicet prepositus ille nostrorum electus, necnon et Bligerus, Herimannus quoque senior cum alio Herimanno nepote suo, atque Engo, qui paulo post missus est Mettis in exilium, ceterorum uero plurimis per Flandriam et Angliam, Datiam et Saxoniam, regnum quoque Theutonicorum dispersis.  Pars minima, habitu sibi retento, per diuersa cenobia hospitabatur, pars maxima, nichil sibi de monacho retento, presbiterorum more per diuersas parrochias uagando ferebatur. Sed et Leodii et Colonie, post ire Dei super locum nostrum penitentiam et redditam nostris miserationis sue gratiam, uidimus nonnullos eorum inter clericos sub clericorum habitu consenuisse in ordine canonicorum; Leodii in monasterio sancte Crucis necnon et sancti Iohannis, Colonie in monasterio sancti Georgii.

13. Interea Lanzo abbas duorum fultus auctoritate episcoporum, cepit strennue de temporalibus et spiritualibus apud nos agere, aduocata sibi de Mettensium [83 1Kb] partibus religiosorum monachorum  multitudine; sed nescimus quo occulto Dei iudicio, grauissima contritus est diuinitus [84 1Kb] aduersitate, dum humana nimium forsitan eleuaretur prosperitate. Nam tercio prelationis eius anno  super nostros 7 Idus Martii  combustum corruit mirificum illud et pulcherrimum operis monasterium nostrum, quod incomparabilibus in hac terra nostra columnis, et tectura irrecuperabili pene consummauerat pia sollicitudo abbatis Adelardi secundi; tantumque  fuit, non dicam infortunium, sed ut dixi [85 1Kb] occultum Dei iudicium, ut de una domuncula, longe quidem posita, in toto oppido nostro solum nostrum combureretur monasterium. Globus namque ardentis straminis altissime se attollens ab incendio flammiuomantis domuncule, dicitur uisibiliter tandem corruisse super nidum cyconie in una duarum turrium, que est iuxta orientales absides in australi latere *; et oppidanis ad clausum ostium monasterii concurrentibus, sed fratribus causam nescientibus, tamdiu protelatum illis esse introitum, donec uis ignea inexpugnabile sibi preoccupasset totius domus imperium. Cecidit igitur tandem, cecidit illud monasterium, cuius simile amplius nostrum non habebit cenobium, illeque mirabiles columne, super  quibus labor, expense, studium, opus, pulchritudo, magnitudo referri digne uix potest, ita funditus igne resolute corruerunt, ut de duodecim reformari non posset una similis preteritarum. Sed a tam luctuosa descriptione paululum hic iam respirare oportet, et secundi libri fine terminato, ad tertium inchoandum molestum animum recreare clementiori otio.

* Sita ad dexteram capelle Sancti Trudonis in superiore margine addidit interpolator 1*.



EXPLICIT LIBER SECUNDUS, INCIPIT TERTIUS.


 1. Dum [86 1Kb] graui sollicitudinum mearum pressura urgeor, tenue nimis uiliterque scissum ipse reprehendo, quicquid in hac ordita tela texuisse uideor. Sed quid? Si talis non fuerit res peracta, ut digna sit ita permanere, tantum saltem conferet ex sua uilitate, quod quandoque coget erubescentem se in melius stilum commutare. Interim, lector, animaduerte quod scribitur, non quam bene scribitur. Anno igitur dominice incarnationis 1082 obiit abbas Adelardus secundus 8. Idus Decembris; 3. uero Idus Augusti capitulum actum est super confratres nostros a duobus episcopis, Herimanno scilicet Mettense et Heinrico Leodiense; qua nocte dispersi sunt omnes confratres nostri preter paucos, quos superius nominaui [87 1Kb] . 9. autem Kal. Septemb. [88 1Kb]   Lanzo, abbas Sancti uincentii Mettis, ordine [89 1Kb] quo secundo libro disserui [90 1Kb] , abbatiam nostram regendam suscepit; tertio uero anno introitus eius combustum  est monasterium nostrum, scilicet 7. Idus Martii anno uidelicet dom. inc. 1085 [91 1Kb] **. Hildebrandus papa, qui et Gregorius [92 1Kb] est appellatus, et Heinricus [93 1Kb] Romanorum imperator, qui Leodii obiit filii persecutionem fugiens, grauissimis discidiis regnum et sacerdotium hac illacque miserabiliter distrahebant [94 1Kb] . Quare imperator fauentium sibi episcoporum Mogontie [95 1Kb] concilio habito, suique pape Clementis appellati, Rauennatium [96 1Kb] scilicet archiepiscopi, auctoritate, ut sibi uidebatur, roborato, Herimannum Mettensem episcopum hostem imperii puplicum adiudicatum, quoniam [97 1Kb] sequi contra imperatorem uidebatur Gregorium, abiudicari fecit [98 1Kb] in eodem concilio totoque alienari Mettensium dominio  , abbate [99 1Kb] quodam Sancti Arnulfi Mettis Gualone dicto  episcopo [100 1Kb] pro eo supposito [101 1Kb] .

* Ante hos uero annos cum interpolator una linea erasa 1 *.

 2. Interea Luipo, unus de fratribus nostris, ille inquam qui Leodii apud Sanctum Laurentium exilii sententiam susceperat, fuga exilium euadit, necessitate quidem ea, quia Leodensium episcopum longius cum uelle in exilium mittere sensit. Qui cum per omnes quos utiles sibi fore existimabat, per ipsum quoque imperatorem apud abbatem Lanzonem omni humilitate ageret, ut receptus in claustro suo, quo nutritus fuerat, ordine quo et alii uiuere posset, nullo modo impetrare ualuit. At ille cum parentibus suis Louanii, interdum uero Salechem aliasque nonnunquam ---nobiliter enim natus fuerat---de patrimonio suo tristis et merens [102 1Kb] uiuebat. Sed auditis inimicitiis, que inter imperatorem et Herimannum Mettensem oborte fuerant, et quia abiudicatum illi episcopatum  imperator cum omnibus appenditiis eius, simul etiam et abbatiam nostram eadem lege habebat in manu sua [103 1Kb] , locutus fratribus nostris qui Gande in monasterio sancti Bauonis exulabant, necnon et quibusdam qui abbatem Lanzonem aliquantum cum eo morati tandem effugerant, simul etiam aliquibus qui cum eo adhuc erant, ut multa interea hac illacque preteream, ab imperatore tandem obtinuit, ut suscepto dono abbatie nostre de manu imperatoris, per duos comites eius in eam introduceretur, Gerardum scilicet de castello quod dicitur de Guassenberge [104 1Kb] , et Gozwinum, auunculum eius, de castello quod dicitur Heinesberge. Hec autem ea geri uidebantur ratione, quia absque electione domnus Lanzo introierat, fratrum electioni superpositus, episcopatusque  Mettensium, qui Herimanno abiudicatus uidebatur, in manu imperatoris habebatur, cuius capiti inheret [105 1Kb] nostra abbatia. Quare imperator Lanzonem tanquam inuasorem remouere posse sibi uidebatur, et fratribus nostris suum electum dare. Nostro tamen iudicio non uidetur coherere hec ratio; cum si quid contra canones actum esset ab episcopis in nostros, de Lanzone apostolica prius cohercendum esset auctoritate, quam illicita imperatoris potestate. Sed apud mortales per mortales nichil iuste rationabiliterque igitur, cum rationis iusticieque regula Deus iudex iustus uicta patientia insurrexerit iratus. Hac tamen ratione et ordine Luipo abbatiam nostram primum uisus est intrasse; qui si tum et postmodum gratis et per ostium intrauerit, testabuntur sequentia  ipsius operis. Intrauit igitur 7 Kalendas Iunii  in pompa magna militum, qua die secunda feria fuit rogationum. Cuius tirannidem Lanzo ueritas intra parietes se continuit, turrimque preoccupans cum paucis monachis uite sibi eam solatium fecit. Primus quidem ipse fuit, qui turrim nostram  sibi uite presidium fecit. Que res perniciosissimum postea exemplum nostris extitit, fiducia tanti presidii factis rebellibus in excidium totius loci nostri; non tamen uir religiosus ita [106 1Kb] intellexit, cum eam ascenderet, qui nichil ex ea nisi uitam sibi seruandam cogitabat, donec episcopi auxilio saluus euadere posset. Sed seditiosus populus noster et ad omne quod est turbe et discidii leuissimus; huius uiri necessitatis leuiter in malo potuit meminisse, oblata sibi rebellandi et calumniam faciendi occasione. Unde ipsi aliquando meminimus, et post presentes uidimus, non solum oppidum nostrum incendio prorsus conflagrasse, uerum turris huius occasione plurima miserabilia in eo accidisse cum humani sanguinis larga effusione  .

 3. Igitur quidam de fratribus nostris, qui prelationem Lanzonis abbatis ferebant inuiti, ad Luiponem statim se conuertunt; beneficiati ecclesie preter paucissimos, necnon et oppidani fidelitatem ei faciunt. Lanzo interea letanias rogationum  intra parietes templi agebat cum paucis monachis; Luipo per campos, ut mos est, cum multis de fratribus nostris et turba laicali. Homines nostros ad huiusmodi seditiones facillimos, et modo hac modo illac leuissime deuios usque ad nostra quoque tempora inuenimus; quod et interdum grauissime experti sumus, quam diu de monachis nostris superfuit uel unus, qui contendere de abbatia nostra moliretur. Quid moror? Franguntur tandem ab hominibus Luiponis fores monasterii uersus claustrum, et abbatem  Lanzonem intra turrim coactum ostium exire non permittunt. Tantam eum in ea necessitatem audiuimus sustinuisse, ut aliquot diebus a pauperioribus mulierculis per fenestras aleretur grosso et arido pane, uasculoque paruissime refocillaretur [107 1Kb] aque. Sic et sic, et hec et illa per 15 dies sunt inter eos acta. Quinto decimo demum die, in qua fuit [108 1Kb] secunda feria pentecosten, 5 scilicet Idus Iunii, misit episcopus Leodiensis abbatem Berengarium de cenobio sancti Laurentii Leodii, et astu simplici ereptum abbatem Lanzonem de nostra turri, cum eodem abbate manere fecit Leodii in monasterio sancti Laurentii. Fecit etiam ibidem seruire ei quicquid habere uidemur in Sesnin [109 1Kb]  et in Iemapia et in uillario et in Orele  , deliberans interea  quid de Luipone ageret. Post hec nichil moratus Luipo Mettis proficiscitur, et redditum Gualoni baculum, qui super Herimannum episcopus ibi dicebatur, ab eodem recipit, presentibus ibi de fratribus nostris multis et de oppidanis melioribus. Episcopus Leodiensis hanc presumptionem [110 1Kb] Luiponis contemptumque  ecclesie sancti Lamberti suis tam abbatibus quam archidiaconibus totique simul ecclesie conquestus, eorum iudicio Luiponem excommunicat 17 Kal. Iulii, octauis scilicet Pentecosten, omnesque adherentes ei.

4. Heu! heu! Nunc, nunc inualescit materia de miseriarum nostrarum miserrima relatione, sub cuius pondere mens collisa hebitudine sua stilum quoque hebetem facit, horroreque informis monstri et enormis materie timet in lucem prodire. Dicendum enim hic erit post primam et miserabilem illam mirabilis quondam flamma faciente templi nostri ruinam secundo uix anno, et quasi calidis adhuc templi cineribus, quomodo totum oppidum nostrum in una quasi fauilla corruerit, et humanus sanguis  non modo perustos semirutosque templi parietes fedauerit, uerum altius largeque supra ipsas altariorum crepidines rorauerit. Igitur Luipo quid faceret? Episcopum Heinricum inexorabilem prorsus sibi uidet; rem igitur suam ad imperatorem iterum atque iterum refert. Imperator in turbato sibi regno et sacerdotio egre occupatus, rem eius usque in curia Aquisgrani differt. Fit curia in natale Domini ; assunt episcopus et Luipo. Longus inter utrosque post et ante imperatorem uerborum conflictus; cedit tandem episcopus, uictus terrore imperatoris magis quam legibus. Soluitur cum suis omnibus ab excommunicatione Luipo; sed interim fratribus nostris omnibus diuino interdicto officio, donec dato sibi conductu ueniens ad audientiam  pacifice Leodii discuteretur Luipo, si quomodo posset de eo peticio imperatoris fieri. Luipo instante die licet conductum sibi uideret deesse, Cunradum scilicet Ulterioris Traiecti episcopum, qui sibi promissus fuerat coram imperatore, tamen ad diem tendit. Quem ministri Leodiensis episcopi excipientes insidiis iuxta uillam Iupiliam  Leodio proximam, grauiter uerberatum spoliant, neque tamen sic a proposito itinere prorsus deterrent. Sedit concilium; iubetur Luipo intrare. Ille non abnuit, dummodo spoliato sibi res sue restituerentur, et qui eum introduceret promissus ei adesset conductus. Iterum atque iterum et usque tertio uocatus cum superius dicta ratione uenire nollet, tandem excommunicatur;  sicque [111 1Kb] tristis ad claustrum reuersus res domesticas disponit et statim ad imperatorem redit. Nec mora; fautores eius consilio simul habito de munienda turri nostra deliberant, et quicquid munitioni obsidionique uidebatur esse necessarium parant. Eliguntur ad tale negotium iuuenes audacissimi, multarum in corpore et parentela uirium, sed paruissimi consilii, ut, si episcopus Leodiensis Lanzonem abbatem reducere uellet, timor turris ab illis  occupate eum a reditu arceret, donec dominus eorum Luipo ab imperatore pace habita rediret. Tantaque erat cecitas iudicio Dei eorum, qui uidebantur in oppido nostro sapientiores et natu maiores, ut non attendere uellent, quam pessimum finem haberet, quod domus Dei, illis cooperantibus aut consentientibus siue non resistentibus, fiebat militum presidium, quin immo spelunca latronum et sacrilegorum refugium. Ceperunt interea noui illi castellani edificatam sibi munitionem possidere, multo Dei contemptu et rerum ecclesiasticarum abusione. Nam cortinis et tapetibus, quibus tunc multis et preciosis abundabat nostra ecclesia, uelabant undique exterius noue edificationis sue circa turrim ambulatoria, sub illis et circa ea protegentes  se ab estiualis solis ardore, et bibentes et manducantes dormientesque in eis luxuriose. Nam spacium monasterii, quod est a turre usque ad arcum primum ante ipsam turrim, munitioni sue quasi antemurale coniunxerant, et per fenestras trium simul positarum turrium trabibus ingentibus longe porrectis, in giro extra turres placidum aspectu composuerant ambulatorium. Ibi, ut dixi, cortinis et tapetibus ceterisque ecclesiasticis utensilibus luxuriose nimis abutebantur. Censum quoque et annonam que pertinebant ad prebendam fratrum gule sue et libidini prodige nimis seruire faciebant. Nam inter magnos et paruos uix octo fratres tunc habebantur apud nos. Qui enim Deum timebant, Leodiensis episcopi dispositione per alia cenobia hospitabantur;  et quidam, uestibus abiectis monachicis, clericali habitu exules abutebantur; quidam uero illorum qui cum Luipone remanserant, horum omnium malorum non tam incentores quam etiam cooperatores existebant, et simul cum seditiosorum furore quasi oleum in igne rebellionum insania efferuebant.

5. Quorum scilicet turrensium insolentiam cum maiores oppidanorum, tarde quidem nimium, cohibere uellent, nullo modo iam poterant, quia et [112 1Kb] parentela et armis insuperque forti beneque stipendiata munitione confidentes, ad modum quem excesserant redire, iam nisi inuiti uolebant. Unde frequenter inter eos est rixa exorta, inque fori medio et intra ipsum atrium cruenter pugnatum. Tunc  demum peregrinorum multitudo cepit cessare, que, ut superius descripsi [113 1Kb] , cotidiana concertatione ad sepulchrum beati Trudonis solebat oblationem afferre. Mam hinc illos dehortabatur horror bellice immo diabolice faciei, quam ex armata turre impresserant latrones illi [114 1Kb] domui Dei; hinc episcopalis terrebat interdictio, que sacrilegos illos preconabatur ex oblatione fidelium non debere stipendiari. Quid longius moror?

 6. His et aliis innumerabilibus nostrorum presumptionibus prouocatus, Leodiensis episcopus mouit tandem exercitum ad expugnandam, non iam turrim ecclesie, sed speluncam latronum. Igitur [115 1Kb] Nonas Iulii, feria secunda, obsessum est ab eo oppidum nostrum, ipseque resedit ante portam illam, que exit Sarchinium. Erat tunc temporis totum oppidum nostrum uallo fortissimo munitum, atque desuper postibus fortissimis magnisque tabulis [116 1Kb] coronatum; supra singulas portas turres lignee eminentius edificate strateque per medium et uestite per circuitum cratibus firmissimis et nullis sagittarum acuminibus peruiis. Preterea turris monasterii firmissima quasi arx excelsa in medio oppidi, instar montis, eminebat, qualem non deceret tunc  temporis habere monasterium, sed ciuitatem bellicosissimam aut castellum regium. Tum fortissimus monasterii murus, qui in anteriore anno concrematis tectis adhuc totus stabat nudus, longo suo exterius gyro et amplo interius spacio, aptissimos et plenos securitatis prebens illis qui in turre morabantur recessus. His itaque freti munitionibus, tum multitudine maxima bellicosorum magneque audacie uirorum, quibus semper abundasse oppidum nostrum scitur, prima die obsidionis frequentes temerariosque nimis faciebant in exercitum excursus, ita ut episcopum loco moueri facerent, et maiorem suorum conuocare multitudinem; potuissentque non multum timere illam obsidionem, nisi propter iniustam eorum causam et domus Dei prophanationem  Deum uindicem habuissent expugnatorem.

7. Orta igitur sequenti statim [117 1Kb] die inter eos est seditio, aliis de deditione murmurantibus, aliis de repugnatione conclamantibus. Itaque inuitis qui turrem occupauerant, alii, quos iam penitebat incepti, obsides episcopo tradunt, ut sanis rebus suis et corporum concessa sibi incolumitate, episcopus cederet ab obsidione, oppidani a rebellatione. Sed que prudentia, quod consilium effugere tandem potest iudicis ire Dei iudicium? Nam etiam ipsa penitentia interdum esse potest infructuosa, cum facti mali penitet nos magis, ne de rebus temporalibus aliquid perdamus, quam ut Deum quem offendimus satisfactione placare studeamus. Erat tunc temporis adhuc inter Brustemienses  et nostros Trudonienses  grauissimum et antiquum belli iure discidium, quorum alterutros nunc lancea, nunc sagitta, plerumque et gladius usque ad quam plurimos et de melioribus semper uiris uorauerat. Itaque Brustemienses intelligentes de pace facienda inter nostros et episcopum, grauissime ferunt, et, quicquid illud sit, audent moliri ad nostrorum excidium.

8. Postposita, igitur fide, qua episcopus obsides  nostros susceperat, eadem hora qua ante eum uenerant, per quosdam recessus ultra uallum in oppidum nostrum transiliunt, nostris nichil minus quam id suspicantibus pro pace laudata et datis iam obsidibus, et ideo remisse positisque armis se continentibus. Prius ergo silenter igne iniecto, deinde pedestri populo clamoribus in id ipsum concitato, demum igne et ferro totum inuadit exercitus oppidum nostrum spe prede captiuandorumque cupiditate, non respicientes ad reclamantem fermeque solum relictum episcopum, qui nichil Brustemiensium insidiarum sibi conscius, egre nimis ferebat pro acceptis obsidibus, lacrimasque et graue suspirium dicitur fudisse, cum uictricem flammam uideret ecclesiam beate Marie semper uirginis corripuisse. Nostris  licet sero ad arma tamen audenter conuolantibus, per plateas, per compita, per notos sibi melius quam illis uiarum recessus, multus hostium sanguis effunditur; hinc tamen eos igne, hinc armis iugiter circumuallantibus, inque fori medio grauissimo commissum est prelio. Armorum collisione et gemituosa humani sanguinis effusione tetra et miserabilis facta est diei illius facies, horribilis quoque et cruenta tota fori planicies. Preualuit tandem multitudo, et nostros in atrium retrogrado cogunt uestigio. Heu! quantum sanguinis ibi effusum fuit, priusquam possent nostri compelli intra portas monasterii! Nam qui supra turrim erant omni defensionis genere hostes miserrime procul et prope conterebant, etiam quibusdam ex monachis, qui diu postea nobiscum  fuerunt [118 1Kb] , acerrime accinctis ad huius defensionem necessitatis.

9. Miserabile erat uidere a fenestris turris sanctam imaginem Domini, sanctum scilicet crucifixum pendere, et in expositum sancti Eucherii feretrum congredientem multitudinem sagittas iacere. Cumque recepti intra templi parietes, qui fuge aut neci superfuerant de nostris, portas clausissent, multitudo hostium dolore grauissimo suorum mota occisorum, speque illecta maioris prede, cepit diligentissime explorare per gyrum monasterii parietum, si quem ad nostros possent habere accessum; et fracto tandem muro ad austrum contra cripte introitum, necnon et per fenestras ceperunt irrumpere in monasterium. Interea nostri timorem et  solitudinem intus silentio simulantes, quantos uolunt de hostibus intrare permittunt, subitaque in eos facta irruptione non tantum trucidant, quantum supra ipsa quoque altaria insilientes horribiliter immolant. Fit, proh dolor! in domo Domini cedes cruentissima, humani sanguinis libatio profluentissima [119 1Kb] , ita ut membratim concisorum hostium hac illacque plurima facta congerie, uisceribusque effusis, insacia  bili furentis gladii mucrone, non solum parietes, pauimenta humano aspergerentur sanguine, sed ipsa quoque altaria sanctorumque Trudonis et Eucherii sepulchra auulsarum intestinarum, heu! heu! polluerentur stercore. Nec satis hoc erat huic tam misere uicte nostrorum uictorie, nam artus exanimes igni circumfurenti iniectos hic uigens [120 1Kb] adhuc flamma horride circumlambebat. ibi prunarum ex incendio feruentissimus factus aceruus, pestiferi nidoris profluente sanie, miserabiliter urebat. Hoccine portendebant, beate Trudo, tua miracula, que tantis prius temporibus fiebant ad sepulchrum tuum, tot, tam crebra, tam stupenda, tam gloriosa? Portendedebant quidem, quia dum blanda commonitione miraculorum tuorum non corrigeretur negligentia uite  nostrorum, quin magis inconsiderate elati in luxu et desidia abuterentur fructu inestimabili ad altare oblationum, meruerunt tandem experiri tam terrificam, tam gemituosam sententiam in se ire Dei iudiciorum. Intellexerat hoc longe ante prudentia sagacis mentis religiosi abbatis Guntramni, qui, quando suo primum tempore inciperent fieri hec signa, dicebat ex auctoritate diuine Scripture, infidelibus, non fidelibus signa data primum fuisse; et quasi ad diuinam commonitionem per ea signa humilior factus et timidus, satagebat prius multum de occultandis que fiebant suo tempore miraculis, deinde de uite sue, fratrum suorum correctione, quam predicabat cotidie ea miracula commonere. Quod quoniam nostri noluerant animaduertere, inuoluti sunt tandem  hac, quam descripsimus miserrima uultus sui confusione. Quid tandem? Tota die pugnatum est. Noctis interuenientis beneficio cessauerunt utrimque hostes; in toto oppido nostro nec minima domuncula die illa superfuit incendio. Nocte illa quiqui supererant de nostris fuga dilabuntur, quippe qui nichil congregauerant sibi, unde in monasterio sustentarentur; pauci qui erant in turre, et qui tantorum malorum maxima pars fuerant, licet ambigui, necdum tamen nocte illa recesserunt, sed missis nuntiis ad comitem Arnulfum de Los  , turrim ei tradiderunt.

10. Heu, heu! quibus gemitibus quibusue lacrimis referam gloriosam adhuc tunc thesauri ecclesie  nostre supellectilem, que in ea turre comportata fuerat a reddentibus, a recipientibus turrim quibus quantisque modis distracta fuerit, quo ludibrio habita, non tam uiris aut matronis, quam ipsis quoque mechis et mulierculis! Nudata est die illa, die illa [121 1Kb] ecclesia nostra omni interiore sua et exteriore gloria.  Pauci de monachis, qui in ipsa obsidione graui senecta corporis locum relinquere non poterant, miserabilem loci faciam intus et exterius aspicientes, et nichil aliud preter ruinam, nisi horribilem, solitudinem, utcumque exire inde conantur, uiamque Mergueles arripientes, a nostris quoque perfidissimis et nullo unquam Dei iudicio castigatis corripiuntur, percutiuntur, spoliantur, episcopoque Leodiensi plectendi transmittuntur. Erant in his duo uiri magnarum et pulcherrimarum personarum, uiri [122 1Kb] litterarum artibus et usu ecclesie nostre apprime eruditi. Alter, prior scilicet Liebertus, cuius studio multi et optimi adhuc hodie habentur in biblioteca nostra libri, et qui multa thesauro ecclesie nostre addiderat, que illo exterminio cum ceteris  aliis quam plurimis bonis, non tam predonum quam nostrorum quoque manus sacrilege diripuerunt; alter uero Stepelinus  , cuius nos diu post sepulture interfuimus. Ceteri utcumque miserrime quidem euaserunt. At episcopus illos preter nostrorum perfidissimorum spem impunitos abire permisit, episcopium tamen suis eis interdixit.

11. Acta sunt hec 8. Idus Iulii. Interea comes Arnulfus de Los turrim nostri monasterii pro presidio habebat. Cumque in monasterio nostro nec puer, nec iuuenis, nec senex, nec quisquam monachorum tandem remansisset, nudosque et semirutos monasterii et claustri parietes solitudo cum nimio horrore nocte et die inhabitaret, erat nimis miserabile et gemituosum etiam inimicis de tam gloriosa  quondam domo faciem tam tristem, tam lugubrem tamque horribilem aspicere, uespertinisque horis necnon nocturnis et matutinalibus pro dulci quondam psallentium monachorum choro, stridores tantum in ea audire uespertilionum, et male ominatos cantus ulularum. Tunc de ea dici illud apte nimis quidem poterat, quod Dominus per Isaiam prophetam minatur de Babylonia. Et erit, inquit, Babylon illa gloriosa in regnis, inclita in superbia Caldeorum, sicut subuertit Deus Sodomam et Gomorram . Atque illud Iheremie: Precipitauit Dominus nec pepercit omnia speciosa Iacob, destruxit in furore suo munitiones . Et infra: Et succendit in Iacob quasi ignem flamme deuorantis in gyro  . Et paulo post: Factus est Dominus uelut inimicus, precipitauit Isrel, precipitauit omnia menia eius, dissipauit munitiones eius, et repleuit in filia Iuda humiliatum et humiliatam. Et dissipauit quasi ortum tentorium suum, demolitus est tabernaculum suum. Obliuioni tradidit Dominus in Syon festiuitatem  et sabbatum; obprobrio in indignatione furoris sui regem et sacerdotem. Reppulit Dominus altare suum, maledixit sanctificationi sue, tradidit in manu inimici muros turrium eius . Et paulo superius: Manum suam misit hostis ad omnia desiderabilia eius .

12. Possem currere pene per omnem lamentationem Iheremie super Iherusalem, et etiam ad litteram inuenire possem, aptissime conuenire eam ad ecclesie nostre lamentabilem miseriam. Qui enim etiam nunc hodie eam aspicit intus et foris, cum tamen multo et incredibili labore et sumptibus pars aliqua murorum, immo multa sit resarcita et edificiorum restructa, substantie reacquisita, fratrum numerus maior, ordo et uita eorum melior, et prius,  cum adhuc florens staret ecclesia, uidere eam potuit in pulchritudine sua et diuitiarum gloria, paruissimum quidem est, unde consoletur suam mesticiam, cum uix umbra sit hec ad priorem eius gloriam. Sed de his satis hic dictum sit; ad [123 1Kb] narrationis ordinem recurramus.

13. Igitur hac miseria, et maiore quam sciamus dicere, hocque in monasterio solitudinis horrore iugiter permanente, preter quod milites comitis Arnulfi de presidio turris prophanatica presumptione frequentabant ingressum et egressum monasterii, tandem episcopus Leodiensis misertus miserie loci, tam quondam gloriosi quam tunc ignominiosi, eodem anno, parum scilicet ante Augustum, remisit ad locum nostrum, prepositum Gerardum, illum  scilicet, quem superius diximus fuisse ad abbatem electum. His enim malis super locum nostrum irruentibus, et abbate Lanzone apud Sanctum Laurentium Leodii morante---posuerat eum episcopus apud Sanctum Iacobum in eadem ciuitate, diligens et honorans cum tamquam uirum prudentem et religiosum---remisit igitur eum, ut dixi, ante Augustum, ut horrea construeret, fruges colligeret, et circa exustos monasterii parietes aliquas utcumque domunculas repararet, sepulchrumque sanctorum Trudonis et Eucherii qualicunque capellula circumdans, prepararet, ubi aliqui de fratribus redeuntes possent incipere Deo seruire et habitaculum aliquod manendi inuenire. Qua re pro tempore et loci facultate peracta, ceperunt fratres bini et  bini redire, sed illi tantum qui Luiponem execrantes Lanzonem noluerunt deserere.

14. Lanzo autem [124 1Kb] abbas nouissimus suorum omnium rediit 10 scilicet Kalendas Martii, die natalis sancti [125 1Kb] Eucherii, et, ut dixi, pro tempore et loci facultate agere strenue cepit, nichil tamen unquam remissius agere permittens de his que sunt  nostri ordinis. Sed erat odibilis supra modum pene omnibus oppidanis, dicentibus eum causam fuisse malorum, que acciderant eis. Tunc tandem milites comitis Arnulfi recesserunt de presidio turris, et oppidum nostrum cepit licentius inhabitari. Interea dum hec aliaque perplurima mala geruntur apud nos, et non tam uolubili fortune rota, quam iusta in nostros uindicis Dei ira, nichil firmum, nichil certum, nichil prosperum nostris esse permittitur, Mettensis quoque ecclesia, cuius nos membrum sumus, tanto altiorum fluctuum grauissima quatiebatur collisione, quanto caput cetera quelibet membra solet supereminere.

15. Itaque Gualo, quem superius diximus episcopo Mettensium Herimanno superpositum [126 1Kb]  , uidens  quod nichil proficeret, quin immo ueraciter cognoscens, quod se grauiter apud homines infamasset, apud Deum condempnasset, quia scilicet illicita ascensione uiuentis adhuc patris sui cubile maculasset, penitentia ductus ad humillimam satisfactionem Herimanno uenit coram omnibus maioribus et religiosioribus episcopii, proque emendatione tam illiciti facinoris positus in cenobio Gorziensi sub disciplina, factus est custos puerorum, qui antea dicebatur episcopus Mettensium. Postea tamen uidimus eum abbatiam suam recepisse, scilicet sancti Arnulfi Mettis, compulso ad miserationem eius Herimanno episcopo super patientia [127 1Kb] humillime penitentis. uerumtamen imperator Herimannum nec sic esse quietum sinebat; statim enim contra eum et  supra eum Mettensibus alium figurauit episcopum, Brunonem scilicet filium comitis de Calueh  , hominem quidem nobilem sed leuissimum, inque solo mendacio grauissimum, cuius frater Godefridus postea extitit comes palatinus.

16. Bruno igitur per missaticos suos ea, que apud nos habere uidetur beatus prothomartyr Stephanus, sibi usurpans, frequentibus et humillimis litteris Lanzonem abbatem ad se uenire rogabat, suamque inuasionem huius uiri auctoritate palliare uolebat. Sed uiri religiosi constantia nullo modo acquiescebat, habens eum solum pro suo et Mettensium episcopo  , quo uiuente uidebat adhuc uacare sedem illam absque canonico iudicio. Quid tamen faceret? Permanente ita inuasore illo, aut abbatia  sancti uincentii Mettis, quam cum nostra tenebat, erat illi carendum, aut ad illum quoquomodo respiciendum. De nostra quoque non bona multum spe diutius presumebat, cum et illum super se irruere cotidie metueret, et plurimis oppidanorum nostrorum propter templi incendium et loci excidium se intolerabiliter exosum uideret. Nam cum nocte ad  matutinorum hymnos surgeret, procedere nunquam ad chorum audebat, nisi stipatus armatorum manu, neque inde aliter regredi.

17. Pertesus igitur tandem tantorum malorum et iam quasi desperans ultra de pace, uersus Iherosolimam cepit ordinare peregrinationem suam, toto tamen illo anno et usque dum Leodium ueniret ita occulte, quod nullus nostrorum omnium illud unquam potuit subintelligere. Itaque contra uite sue propositum et nominate [128 1Kb] in eo religionis habitum cepit in argentum eque et inique conflare, quicquid per totam abbatiam de sua [129 1Kb] et fratrum prebenda potuit corradere [130 1Kb] . Inter que constat eum tunc graui dampno ecclesie nostre dedisse queque nunc de Renhrode uidentur extra dominicalia  nostra esse. Qui etiam siluas que Mere et Burlo pertinebant  fecit extirpari, sumptum inde precium seruans sue peregrinationi. Censum uero molendini de Moyse iuxta uilarium ad quinque tantum solidos redegit, quod multis longisque reclamationibus longe post prorsus dirutum et destructum de fortiorum  quorundam manibus labor predecessoris nostri domni abbatis Theoderici et Ekardi [131 1Kb] tunc prepositi, nostro tandem tempore, preposito Folkardo maxime alloborante, nostra quoque sollicitudo maximis dispendiis ad dominicalia nostra retraxit, totumque ex nouo reedificatum uix contra renitentes plurimo dampno retinere [132 1Kb] potuit. Similiter quicquid in uilla Hallei  habere uidemur, eodem tempore cuidam forti tyranno, scilicet Euerardo de Nodewet, culpatur beneficiasse, sumpto ab eo mulo ipsa profectionis sue die. Sic et sic multo collecto argento, eque, ut dixi, et inique [133 1Kb] , exiuit de oppido nostro, nemine quo proficisceretur, preter unum suorum [134 1Kb] hoc sciente, ueniensque Leodium in cripta sancti Laurentii, stupentibus omnibus nostris qui aderant, reddidit episcopo Leodiensi curam  abbatie nostre et baculum; cappas tamen et casulas, et quicquid de reliquiis thesauri nostri tulerat, per manus prepositi [135 1Kb] Gerardi ad nos remisit, sed uno tantum die se reliquisse fratribus, unde uiuerent, preposito confessus discessit  .



EXPLICIT LIBER TERTIUS, INCIPIT [136 1Kb] QUARTUS.


 Heu! heu! heu! domine Deus! Qui Lanzone recedente putabamus naufragi perditis mercibus nudi saltem portum tenere, ecce, uidemus nos iterum in altissimum seuientis maris profundum graui reuolui turbine. Perpauci igitur fratres de nostris  qui iam redierant---nam premiserat suos Lanzo abbas qui secum uenerant---Mettis mittunt relationem de abbate Lanzone, quomodo discesserat petuntque humiliter primam adhuc sibi concedi electionem, saltem post tantam loci nostri desolationem. Annuit eis Bruno, qui Herimanno superpositus post Gualonem Mettis inuaserat episcopatum, mandat tamen se prius ad nos uenturum. Interea [137 1Kb] prepositus Gerardus consulit episcopum Heinricum de secunda sua electione et fratrum de eo unanimitate. Alter namque alteri familiarissime sibi credebat, et quis alterum potius diligeret, non facile poterat intelligi. Dissuadet episcopus pretenta ei sicut et superius indomabili inquietudine fratrum, tum quia uidebat Brunonem illum, a quo accepturus erat  baculum, super canonicum adhucque uiuentem episcopum inuasisse episcopatum, per quem si intraret, canonicam ei benedictionem dare non posset. O Heinrice, Heinrice! uerum quidem et pium est, per manus inuasoris religiosus uir intrare non debet; sed  cur non permisisti tunc intrare, cum prius posset canonice, scilicet cum Herimannus pacifice adhuc maneret in sua sede? O quanta mala dehaberet hodie nostra ecclesia, que tibi imputantur omnia, dum illum prohibes nobis promoueri, quo possent hec et  alia futura nobis mala utcumque arceri. Itaque Bruno, paucis interim diebus interlapsis, ad nos descendit, nullum habens secum de honorabilioribus Mettensium; audiensque Gerardum prepositum nolle accipere de manu sua baculum, nullo modo eum cegit, quin magis gauisus, cuidam fratrum nostrorum, Herimanno scilicet, qui caluus et senior cognominabatur, pecunia grauissima abbatiam uendidit. Habebat iste Herimannus germanum quendam uirum, uirum quidem tam genere nobilem quam prediis a patribus suis prediuitem, nomine Engeramnum, cuius inter cetera dicitur fuisse uilla de Horfale, et fuit; hic de suo proprio totum dedit, quod de uendita abbatia nostra Bruno accepit.

2. Quod audiens factum episcopus Heinricus,  indignatus de presumptione, uoluit Herimannum statim excommunicare; sed obstitit instantissima supplicatio familiaris sui et amici, prepositi Gerardi, proponentis ei et commonentis simili re primam desolationem ecclesie nostre sub Lanzone et Luipone  accidisse, timentisque adhuc inde grauius quoque multum posse accidere, cum iam populus non haberet, quid sicut primo perderet, et in uindictam preteritorum dolorum facillime commoueri posset. Episcopus, audita ratione considerataque tempestuosorum temporum necessitate, acquieuit, et Herimanno neque maledixit neque benedixit. uerum quidem ille scilicet Herimannus non satis erat ad hunc honorem idoneus, utpote in quo de aliquibus uirtutibus nichil didicimus, quod dignum alicuius memorie uideatur, neque de seculari neque de scientia litterali.

3. Interea Bruno seuissimus quidem turbo in superextantes cinerum nostrorum fauillas, quecumque nostra et eius apud nos erant uentilata diligentissime,  cepit in omnem uentum dispergere; utque hic taceam de plurimis tamquam de minimis, inter cetera uillas nostras uendidit uiro cuidam forti et nobili, Ottoni uidelicet de Diste, patri Arnulfi, scilicet Guebechem, Palte, Haletre  , Guimale; acceptisque ab eo 100 marcis, traditione quali potuit ei firmauit. Inde Aquisgrani ad curiam profectus, ultra ad nos non est reuersus; nam [138 1Kb] Mettenses cum insolentiam eius ferre non possent, stultaque eius suorumque superbia, Deo ita uolente, prouocarentur, armis tandem in eum irruerunt, et intra monasterium beati prothomartyris conclusum obsederunt. Sed foribus tandem super eum fractis, milites eius hac illacque per monasterium gladiis lanceisque confoderunt, quosdam super ipsa altaria  immolantes, quosdam ipsis altariis contortis spiculis affigentes. Itaque Bruno uix elapsus, tam honore quam nomine episcopi ea ipsa die penitus est priuatus a Mettensibus  . Quid igitur misera ecclesia nostra poterat facere? Post ignem et gladium grauius ferebat hoc dampnum sibi contigisse, maxime cum nemo esset, etiam si posset, qui nostris misereri uellet. Mettis turbatio, Leodii super nos et nostra Dei et hominum indignatio, abbas quasi nullus, quippe cui neque pulchrum responsum pro aliqua nostra necessitate daretur.

4. Accidit quoque eodem tempore ad cumulum malorum nostrorum, dum in his aliisque perturbationibus nostris negligeretur ecclesia nostra de Alborg [139 1Kb] , ut clausa diutissime caderet tandem iudicio  in manibus episcopi Traiectensis Cunradi, grauissimi et potentissimi hominis  , neque prius inde posset eximi, donec amplius quam 60 [140 1Kb] libras constaret nobis; pro quali tunc necessitate uenditus est calix magnus aureus, multo preciosior hac quantitate pecunie, auri ualentissimi pondere et mirabilium  gemmarum operisque mirifici inestimatione. In quo negotio multam fraudem audiuimus fecisse nobis---sicut et sepius fecerunt---huius rei uenditores et argenti portitores, maxime uero presbiteros nostros, semper et usque hodie ecclesie fratrumque nostrorum dampnosos insidiatores. Quid amplius? Undique concluserat nos Dei indignatio, nullorumque hominum maximeque domesticorum compassio applicabat se nostre miserie, quin ipsa nostra familia erubescebat se fateri nostre esse ecclesie. Cum his tantis malis aliisque multis que pretermittimus non tam quateremur quam funditus erueremur, tetigit dominus Deus cor Heinrici episcopi non nostris meritis, sed ipsius; et reminiscens, quanta mala nobis ac nostris accidissent in breui suo tempore,  ipsumque maximam partem inde fuisse, tactus intrinsecus cordis dolore---erat enim homo pii cordis---atque grauiter se peccasse inclamans in nostram ecclesiam, accinxit se ad succurrendum illi in quibus laborabat, et ad parcendum in quibus ulterius peccaret humanitus. Primum igitur 10 marcas de proprio misit ad reparandam ecclesiam sancte Marie semper uirginis, que combusta fuerat tempore nostre obsidionis. Deinde Ottoni, uiro illi forti et nobili, qui uillas nostras a Brunone emerat, minaciter interdixit, ut de bonis ecclesie nostre nullo modo se intromitteret, alioquin eum excommunicaret. Non enim poterat esse ratum, quod contra Dei et hominum leges inde fuerat factum. At ille non acquieuit.

 5. Mandante igitur episcopo nobis, fratres nostri et multa familia ecclesie tam militum quam peditum cum feretro et reliquiis sancti Trudonis Hales ad eum ueniunt. Qui uero ad Guebechem et ad alias uillas nostras pertinebant, quas Otto sibi usurpauerat, nudati pedes laneisque induti, miserabili cultu maximoque eiulatu ex altera parte fluminis  sanctis nostris occurrerunt, ita ut ipsum etiam episcopum compungerent ad lamentum. Itaque cum grandi suorum nostrorumque processione introduxit episcopus sanctos nostros in Guebechem, celebratoque ibi in ecclesia [141 1Kb] diuino sacramento, interdixit ante altare Ottoni episcopali auctoritate uillas nostras, satisfaciens omnibus qui astabant ratione, quod non posset stare legitime illa uenditio, quam  fecisset non episcopus, sed fur et latro; habuitque de presenti inde sermonem ad populum, initians ibi: ue homini illi per quem scandalum uenit . Sicque nostris in pace et leticia magna dimissis [142 1Kb] , ipse ibi prope ad sua pernoctaturus pertransiit.

 6. At Otto nec sic quieuit; nam recedente episcopo ut prius omnia illa sacramento sibi mancipauit. Contigit autem, Deo ita ordinante, pacis die  hoc illum presumpsisse. Quod audiens episcopus, ut erat uir ualde potens nec minus nobilis, indigne admodum tulit; ueniensque Leodium paribus illius maioribusque sui episcopii conquestus est acriter contemptum suum et pacis uiolamentum. Quorum iudicio tamdiu prosecutus est Ottonem, ut reus adiudicatus ad satisfactionem tandem uenire compelleretur, et non solum uillas nostras sine ulla nostra [143 1Kb] redemptione exfestucaret, uerum episcopo pro gratia ipsius 100 marcas persolueret. Sicque Deo miserante sanctoque Trudone intercedente, episcopo uero miro studio allaborante, recepit ecclesia nostra  bona sua et tenet usque hodie.

7. Interea auctore huius mali Brunone ab urbe Mettensi et episcopio irremeabiliter, ut superius dixi, expulso, Herimannus episcopus ad suam rediit sedem, non tamen satis adhuc securus propter imperatorem. Qui  mandans se cito uenturum ad nos, precepit non Herimanno a Brunone abbati posito, sed Gerardo preposito, ut pararet ei seruitium suum, Herimannumque numquam adducerent ante conspectum suum. Cumque Leodium uenisset, uolebat ei iurare super sancta [144 1Kb] cum undecim adductis secum liberis Engeramnus, germanus Herimanni  , quod de bonis ecclesie nichil omnino datum fuisset pro fratre suo posito abbate, sed de suo totum, nichilque amplius inde uellet exigere. Quem episcopus  benigne audiens rem distulit usque in loco nostro. Ubi cum uenisset, nulla nos uoluit communione suscipere, donec absolueret nos a banno, quo dicebat nos teneri pro excommunicato illo Brunone. Cumque altero die sedens in cella abbatis de negociis suis strenue ageret, prandiumque illi ingens ex dampno nostro paratum interea expectaret, inter plures oppidanorum nostrorum, qui ante eum ad placitum uocati fuerant, unus eorum ita proteruo ore indignanti supercilio profatus est: Hiccine est, uiri optimi, episcopus, qui facta in ecclesia ista et oppido nostro tanta seditione de suis abbatibus, nostra omnia incendio fecit cremari, et parentes nostros, nobis uix elapsis, gladio cruento iugulari? Et ecce, nunc in  conspectu filiorum cum miseris excidii nostri reliquiis contendit iudicio, cui non deberet rependi nisi mors pro tanto nostro nostrorumque excidio?

8. Subintelligens hec uerba episcopus [145 1Kb] rem diligentius interrogatam alto silentio dissimulat, secreteque parari sibi equum suis [146 1Kb] secretariis mandat, habensque in uerbo, quod foris super campum  nepoti suo scilicet [147 1Kb] Leodiensi episcopo deberet occurrere, Hoium  statim citissime tetendit, neque ultra ad nos aut nostra est reuersus. Excepto autem dampno, quod de magnifice sibi parato seruitio afflicte nostre fecerat, duos ei Herimannus equos transmisit, pro quibus molendinum de Stades in uadio positum fuit. Sic et sic inter episcopos et abbates cotidie ibat in deterius ecclesia nostra; Herimannus uero ita remansit in abbatia. Dum hec et illa aguntur per annos aliquot, Luipo iam dudum sine spe auxilii ab imperatore redierat, adhucque excommunicatus cum parentibus suis Louanii hac illacque manebat, ubi grauissima, ut uisum est, infirmitate correptus---fuerunt enim, qui eam simulatam fuisse dicerent, ut taliter absolui  ab episcopo posset, et ad claustrum suum redire, cum quasi desperare de uita uideretur---per parentes suos, nobiliter enim natus fuerat, hoc effecit, ut absolutus ad claustrum suum, si forte uiuere posset, referretur; sed cito conualuit, et cum reuersis redeuntibusque fratribus nostris priuatus manere cepit.

9. Reuersi autem maiori parte fratres, cum diutina longaque nimis in se Dei animaduersione exterriti et emendati esse possent, obliti sunt citius et preteritarum culparum suarum et penarum pro his subsecutarum, de uita sua, de religione magis, ut ita dicam, cotidie deteriorantes quam emendantes. Et cum experti fuissent quanta per alienos [148 1Kb] passi essent, haberentque ex se ipsis modo prelatum,  per quem nullo modo grauarentur si uiuere uellent quiete, ita agere noluerunt, sed uerbis et factis suis miserrime illum cotidie affligentes ut rane bacillum conculcabant. De substantia ecclesie pene annullata, de combusto reedificando monasterio, de reparandis a fundamento officinis et claustro nulla eis aut minima cura erat, sed uentri tantum et eis que sunt uentris seruire, portionesque grandes piscis et mensuras uini exigere. Hinc lites horis et locis incompetentibus competentibusque cotidie, hinc maledicta, hinc conuicia in miserum illum Herimannum sine ulla miseratione [149 1Kb] . Contigit ergo quadam die pro una mensura uini nescio uel medonis uni fratrum deficiente, ut ad cellam eius  ruerent, et nisi declinasset procacibus affectum conuiciis, male quoque eum multassent. Huius mali incentor fomesque quidam fuerat frater noster Stepelinus, sollicitans cotidie Luiponem de readipiscendo prerepto illi abbatis honore, ammonens eum de non uilipendenda eius nobilitate, Herimannum ante subsannans retroque condempnans, grauissima  inquietudine, lingue sue facultate, dicens, non debere nomen aut honorem abbatis habere hominem idiotam uilemque personam, indignum benedictione. Sed cum diutius ista et alia quam multa Herimannus, immo Deus pati non posset, res ista digna grauitate episcopo Leodiensi per Herimanni amicos relata est, promissaque ei et suis usque ad 14 marcas argenti pecunia, ut liberaret ecclesiam de talium uirorum intolerabili malicia. Que cum magno dampno ecclesie tota fuit persoluta, atque ita eueniebat, ut dum inuicem morderent, ab inuicem consumerentur. O dura precordia, o insensata animalia! O ceca pectora, que Deo recalcitrabant inter ipsa flagella, manifestissime adhuc super se manu Domini extenta. uocantur  igitur Luipo et Stepelinus Leodii ad audientiam. Quos excipiens episcopus inclamosa uoce et graui indignatione ait ad Luiponem: Tune es, inquit, Luipo ille, cuius malitia fecit me ad Sanctum Trudonem ire, et pro peccatis meis totum illud tantum oppidum, necnon et ecclesiam sanctissime semperque uirginis Marie incendere? Ad Stepelinum autem conuersus: Tuque, inquit, inueterate dierum malorum canus canis, quid debacaris in reliquias patentis adhuc ruine et miserande desolationis? Respondereque uolentes dedignatus audire, astanti sibi aduocato nostro Ottoni  , patri Gisleberti, minaciter ait: Precipiendo precipio tibi, ut facias pacem ecclesie sancti Trudonis de istis duobus Dei inimicis. Quos in multa oculorum suorum confusione  ad domum nostram Leodii reuersos Gislebertus, filius Ottonis aduocati, tyrunculus tunc, statim e uestigio prosecutus est, et cesos grauiter fedeque laceros domo eiecit, tollens eis parefridos et quicquid preter simplicem uestem habere uidebantur. Itaque Stepelinus Mosum  se contulit, Luipo Louanii mansit. Herimannus in abbatia cum paruo quidem honore preter solum nomen fuit; nam facientibus malis superioribus, cotidieque nouis superuenientibus, uix corrodere poterat unde pauci quoque qui redierant fratres uictitarent, interdum etiam uestimenta sua domesticis necessitatibus expendens.

 10. Paruo interea preterlabente tempore [150 1Kb] , moriuntur ambo episcopi Herimannus Mettensis et Heynricus Leodiensis, imperator autem [151 1Kb] in Longobardia morabatur  . Sicque factum est ut quisque terre nostre potentium quantum uellet usurparet sibi que suis adiacebant uel interiacebant partibus. Igitur comes Heynricus Louaniensis, cuius defuncti frater Godefridus comitatum tenuit, qui etiam primus Louaniensium postea dux extitit  , iste quidem Heynricus tunc potentior habebatur in nostris partibus. Et quoniam, mortuo episcopo Heynrico nulloque alio ei substituto, non erat qui ecclesiastice ei resisteret, uiribus autem secularibus neque ipse etiam dux  eum offendere auderet, Luiponem [152 1Kb] in abbatia nostra restituit,  fratribus ita uolentibus, laicisque partim assentientibus, partim contradicere non audentibus. Sic itaque [153 1Kb] Herimannus de abbatis honore et nomine irrecuperabiliter eiectus, in claustro nostro mansit, quietus quidem et nullum umquam inde scandalum mouens. Qui nobiscum tandem grauissimo languore et longo multum consumptus, atque prius in paupertate propter loci desolationem magnam et multa angustia cruciatus, preter ossa et neruos tensamque desuper cutem pallidam nichil habens uigoris, pene hominem uiuens exutus, tandem confessus, unctus et communicatus, presentibus nobis, obiit, atque in fratrum cymiterio sepultus est. Dies uero qua hoc Herimanno eiecto Luipo intrauit, fuit translatio sanctorum Trudonis et Eucherii, 3. scilicet Idus  Augusti, defuncto eodem anno [154 1Kb] in diebus pentecosten  episcopo Heynrico. Qua etiam die sub Herimanno episcopo et Heynrico supradicto, capitulum illud ante actum est, quo fratribus nostris expulsis, Lanzo abbas Sancti uincentii Mettis apud nos quoque abbas constitutus est.

11. Tunc uero quidam canonicus Sancti Lamberti, Obbertus nomine, prepositus in eadem ciuitate in monasterio sancte Crucis, iam dudum  ad imperatorem in Longobardiam profectus fuerat, spe adipiscendi Leodiensem episcopatum, sicut et adeptus est. uidens igitur Luipo oportunitatem  temporis ad confirmandum se in abbatia nostra, circa autumnum et ipse ad imperatorem in Longobardiam profectus est. Nemo me mordeat, nemo michi detrahat, si ueritatem loqui ipsa me compellat ueritas, ipse anime mee timor de mendacio, ipsa Dei per sanctam Scripturam comminatio; nam omne mendacium a diabolo est , et os quod mentitur, occidit animam . Historiografi debitum est, nec assentatione, nec amore, nec odio, nec timore declinare; scribam igitur, Deo teste, sicut a multis didici, et ut ueracius exquirere a fratribus quoque potui, qui erant apud nos tunc temporis, et qui mecum postea inde ore ad os ista sunt locuti. Sed quid rem profanam uerbis iuuat multiplicare? Grauissima pecunia Luipo hoc ibi effecit  apud imperatorem, ut Obbertus factus episcopus Leodiumque reuersus et consecratus, secundum iussionem imperatoris eum consecraret in abbatem Sancti Trudonis. De qua persoluenda illis, quibus constituerat imperator, et aliis, quibus ipsemet promiserat, multa feda et illicita placita uisa sunt, ipsa etiam die qua indutus fuerat ut consecraretur  ; de quibus honestius est silere quam loqui. Hoc tantum sufficiat, et nimium sit dixisse, quia neque prius neque tunc intelligere potuimus eum secundum Deum intrasse.

12. Qui paulo post grauissime ingemiscens de malis, que per cum apud nos acciderant, et conscientiam suam infirmam crebris prodens suspiriis, accingere se uidebatur ad diluenda peccata sua per  multas elemosinas et per suscipiendos pauperes et peregrinos et etiam interdum leprosos lauandos, tergendos manibusque propriis ungendos. Acer quidem erat constansque et intrepidus ad resistendum uiolentie aduocatorum, tamquam generose natus de libertate et familia Louaniensium. In parentibus  uero suis et cura domestica profluus nimis et gloriosus [155 1Kb] , plura uictus et uestitus effundebat quam in fratribus, et que interdum tolerare non poterant abbatie reditus, unde et ruricolas in precariis frequenter nimis [156 1Kb] aggrauabat. Cultor tamen agrorum et nutritor pecorum habebatur strenuus. Quid? Temporalia quidem in manibus eius prosperabantur, sed de tenenda aut [157 1Kb] emendanda religione pristinaque morum fratrum qualitate, neque timor, neque respectus aliquis apud eos habebatur. De reparando monasterio et claustro quedam incipienti illi parum succedebat; nam quod memoria dignum sit, nichil inde egit. Quartam tamen illam partem claustri, hoc est domum tantum que est ad occidentem, inceptam per Lanzonem abbatem, ipse  consummatam texit, et interius sursum et deorsum sine omni cultu reliquit; in qua postea tantas fieri commutationes officinarum uidimus, ut nesciamus quo magis nomine eam appellemus.

13. Quodam uero tempore diebus messis ualde estuans lassusque de agro reuersus, cum uespere multum bibisset cum domesticis suis, multum letatus stratoque sanus repositus, media nocte inuentus est membris pene omnibus in eum emortuis, ita ut neque loqui neque mouere se posset, deteriusque semper et deterius ageret; uixque utcumque usque [158 1Kb] ad primum uiuens diluculum, tandem exspirauit, neque confessus, neque unctus, neque communicatus. Obiit autem [159 1Kb] Kalendas Augusti, uix post consecrationem suam uiuens in abbatia duobus annis,  sepultusque est in monasterio nostro. Quo etiam anno prepositus Gerardus mortuus est, prius confessus, unctus et communicatus, sicque tandem in bona memoria ad patres suos in monasterio nostro est appositus.



FINIT [160 1Kb] LIBER QUARTUS, INCIPIT QUINTUS.


 1. Considerato lugubris miserabilisque operis instanti pondere, qui superius heu! ter exclamaueram, nunc septies atque multo crebrius illud idem exclamare in assumenda michi materia opus haberem; nam quo altius prouehor, terribiliores fluctus  in faciem michi consurgere uideo. Igitur [161 1Kb] defuncto Luipone, per quem ante abbatia [162 1Kb] et in abbatia nauis ecclesie nostre onerosa peccatis nostris in grauissimas Siries defluxerat, et inexpleta Caribdis uorauerat quicquid fructus et decoris in domo Dei intus et foris apud nos fuerat, dux [163 1Kb]  Godefridus, qui postea [164 1Kb] Iherosolimam profectus rex ibi defunctus [165 1Kb] est, totam abbatiam nostram suo mancipat seruitio. Necdum reparata erant templi claustrique nostri edificia, sed fratres quasi in tuguriis circa exustos parietes hac illacque habitabant;  patum apud eos religionis minusque consilii. Inter quos erat quidam Herimannus, nepos superius dicti Herimanni, nobiliter natus et a puero claustro nostro innutritus, simplexque sine prudentia, tacitus et patiens ad sufferendas iniurias, sed obstinatus ad occulte ulciscendas, facillimus ad  quiduis presumendum, sed pertinacissimus ad non dimittendum, de liberali scientia insulsus, usu ecclesie sue tantum exercitatus. Hic laicorum suggestione corruptus et partim eorum, qui propter Luiponem turrim olim occupauerant, ex dono ducis superius dicti Godefridi prouidentiam inuadit totius abbatie nostre, sperans sic tandem ipsum et nomen et fructum obtinere posse. Huic dono [166 1Kb] fratres uehementissime reclamabant, tum quia ad talem curam eum inutilem esse omnino sciebant, tum quia metuebant, ut euenit, de promissa ab eo duci pecunia pro eo dono totam uastandam abbatiam. uicit tamen ducis uiolentia, corrasaque est illi modo hinc modo illinc cum maximo dampno ecclesie grauis nimis pecunia. Nam soli nostri homines de Testrebant   usque ad 60 marcas inde persoluentes, mendicare tandem compulsi sunt, qui prius fuerant diuites. Quid singula enumerem? Undecumque fuerit corrasa 100 marcas nescio quantum superexcessit summa.

2. Sic et sic, et sic et sic pauci etiam, qui apud nos tunc erant, fratres summa uiuebant inopia, nudi turpiter et famelici intolerabiliter. Quidam uero ab intreuntibus monasterium, ut ipsos ore proprio audiui referre, stipem interdum petebant; aliqui eorum, qui a parentibus suis, cognatis et amicis aliquid accipiebant, inde aliquamdiu tenuiter nimis uictitabant; aliqui, si quid in libris aut uestimentis haberent, quo patientius carere possent, uendentes, panem inde emebant. Herimannus autem  laicorum consiliis seruiliter addictus, eorum etiam qui habebantur de stultioribus, nunc apud episcopum Obbertum, qui Heynrico Leodii successerat, nunc apud archydiaconos ceterosque aulicos promittendo, dando, mentiendo, uoces fratrum pro necessitatibus suis clamantium ad effectum aliquem peruenire non sinebat. Audiens autem quod preualente aduersus imperatorem  ecclesia, Herimanno Poppo successerat  , magno laicorum stipatus agmine, sed nullo omnino sibi de fratribus nostris comite, Mettis ad eum tetendit, et quibuscumque prauis modis solet illud fieri, donum ab eo abbatie ambire cepit. Aderant ibi aliqui de nostris fratribus, missi a ceteris, legationemque ecclesie nostre  necnon et Leodiensis episcopo Mettensi [167 1Kb] canonicam offerebant, simulque et Treuerensis  litteras, quibus Herimannum, inter minas quidem et uerbera direptionemque caballorum suorum et uestimentorum, ad abbatem sibi non debere dari constantissime rationabiliterque refutabant. Sed quid? Preualuit pecunia, preualuit aduersum fratres laicorum malitia. Data est Herimanno hac auctoritate abbatia.

3. Fratres inde reuersi, laceri, spoliati et pedites per tam longum perque tam difficile iter, rem per ordinem ecclesie sancti Lamberti episcopoque lacrimabiliter conquesti sunt et dampna ecclesie, que [168 1Kb] passa per Herimannum fuerat, et maiora, que nunc eam passuram metuebant, suisque uictus  et uestitus extremam inopiam. uicti tandem sui contemptu et nostrorum miseria etiam illi, quos transuersos aliquando agebat Herimanni pecunia, accendunt episcopum ut ad audientiam faciat uenire monachos et Herimannum. uocatur semel et iterum ac tercio Herimannus, tandemque uenire nolens canonica prosecutione excommunicatur et dampnatur. Neque sie tamen cessit [169 1Kb] . At ueritus [170 1Kb] episcopum, ne, sicut disponebat, manu militari eiiceret eum, oppidum nostrum exiuit, et apud uillam nostram Hales aliquamdiu multo dampno ecclesie commoratus, transiuit ad comitem de Lemburg Heynricum nomine  , maiorem tunc temporis aduocatum nostre acclesie. Sperabat enim per cum se posse recuperare quandoque abbatiam, aut se  afflicturum eam, sicut fecit, frequentibus dampnis et multis irruptionibus.

4. Interea [171 1Kb] necdum cessante discidio, quod erat inter Mettensium episcopum et imperatorem Heynricum, imperator partem illam dominicalem, quam Mettensis episcopus apud nos habere uidebatur, tradidit in beneficio comiti Arnulfo de Los. Quod indigne ferens comes Heynricus de Lemburg, quoniam maior apud nos erat aduocatus, introiuit oppidum nostrum cum aliquantis equitibus, usurpans sibi quod comes Arnulfus in eo habere uidebatur. Adduxerat etiam tunc secum Herimannum, ut in abbatia ui restitueret eum, at fratres tanta unanimitate et constantia spreuerunt eum, ut neque signum pulsare  [172 1Kb] neque diuinum officium facere uellent, quamdiu eum sciebant esse intra septa monasterii nostri aut atrii; terroribus, minis, blandiciis, promissionibus per homines Heinrici comitis pulsati frequenter, nullo modo mouebantur. Ille uero interim latebat in angulo unius nostri spicarii, ad quem accedentes fautores eius, homines leuissimi et nullius boni inter nostros testimonii siue consilii, animabant eum ad perseuerandum in proposito, et comitem Heynricum etiam conuitiis inflammabant ad uindicandum terribiliter in nos contemptum suum de abbate suo. Interea comes Arnulfus, collecta suorum ingenti multitudine, comitem Heynricum aut in oppido nostro occidisset aut dedecorose eiecisset, nisi orantem ita suppliciter per nuntios suos  comes Godefridus de Louanio, qui postea dux extitit, interponendo se illum eripuisset; cuius conductu sanus euadens, abduxit quoque secum suum abbatem, statimque apud nos et signum hore tertie sonuit, et diuinum officium, quod propter eum dimittebatur, fieri cepit. Utraque igitur repulsa comes Heynricus grauissime efferatus, Herimanno apud se collocato, quecunque de nostris poterat, inuadit, dissipat, affligit, suisque ut similiter faciant precipiendo precipit [* 1Kb] Quis referre totum queat, quibus quantisque malis distracta tunc temporis bona ecclesie nostre aut prorsus in perpetuum sunt nobis sublata, aut nimia longaque afflictione nobis amplius pene inutilia reddita? Nam dux [173 1Kb] Godefridus, qui postea rex Iherosolimorum ibidem obiit, nostra sibi queque  erant in Hasbania et in Testerbant [174 1Kb] ad libitum seruire faciebat; comes Heynricus que erant circa et ultra Mosam et in Ripuaria et circa Renum; comes Heynrieus palatinus  que habere uidemur supra Mosellam. Ab illa die inuasam nobis ecclesiam de Fonce  , non longe a Mettensi urbe, numquam postea rehabere potuimus, que adhuc Lanzonis abbatis tempore et longe post adhuc ut nostra possidebatur. Preterea uillici nostri et quidam de beneficiatis hominibus ecclesie nostre quicquid eis placuit, quicquid eis melius tunc uisum fuit, suis attraxerunt uillicationibus suisque feudis, nobis modo uolentibus ea recipere offerentes iurare, sua fuisse antiqua legalique beneficii aut uillicationis possessione.

 5. Nulli igitur mirum sit, si in gloria et diuitiis attenuati hodie humiliter uiuimus, cum magis mirandum diligenter attendentibus possit uideri, quomodo inter tot loci nostri desolationes uel tantum adhuc relictum est, quod congregatio apud nos esse et abbatia appellari potest. Itaque paucissimi tunc temporis apud nos fratres remanserant, nullus apud eos ordo, nulla religio, utpote qui uictus et uestitus necessitate afflicti, fame et frigore pene interibant, et qui neque claustrales officinas habebant, quibus suas necessitates occultarent; tantaque fuerat miseria, tanta desolatio, tanta rerum distractio, ut desperantes plerique uel ipsum nomen abbatie loco  posse remanere, satagere uiderentur ut clericorum prepositura fieret, et sex aut octo sub se clericos haberet. Inter hec et cetera innumerabilia mala, cum pene [175 1Kb] iam annullata esset nobilissima illa et famosa quondam abbatia nostra, tandem miseratio diuina tetigit corda Leodiensium, habitoque simul frequenti colloquio, ceperunt uiscerabiliter tractare, quomodo desolate et pene adnichilate abbatie subuenire possent. Sed quoniam temporale bonum nostrum ad Metenses, curaque animarum tantum pertinet ad Leodienses, erant aliqui inter eos, ut plerumque fit, qui ad subueniendum nobis non multum erant attenti, dicentes hoc tantum ad eum pertinere, cui debebatur annalis reditus nostre ecclesie, Leodiensesque non debere nobis abbatem  donare, sed tantum ordinare. E contra sapientiores et religiosi asserebant canonice hoc posse facere Leodiensem ecclesiam, ut, quia cura animarum et consecratio abbatis ad eam pertinebat, et Metensis ecclesia nobis subuenire non poterat propter tribulationem suam, Leodiensis ecclesia abbatem ecclesie cure sue prouideret atque ordinaret, ita ut nichil ex his que debebat Metensi detraheret; non enim esset leue ferendum tantum locum, tantum nomen, tantum quondam honorem negligentia Metensium annullandum esse ab ecclesia Leodiensium.

6. Querebatur igitur diligentissime si quis superesset de filiis nostre ecclesie, cui idonee committi  posset cura subueniendi matri sue. Aiunt fratres nostri necnon clerici et laici, qui eum cognouerant, quod Gande in monasterio sancti Petri moraretur  unus de nostris fratribus nomine Theodericus, qui a loco nostro recesserat sub contentione abbatum Lanzonis et Luiponis. Hic si posset inde extrahi,  idoneus illis uideretur ad regendum abbatiam, quoniam Theutonica et Gualonica lingua expeditus, liberalibus artibus egregie eruditus, in prosa et uersu nulli esset suo tempore secundus, dulci et altissona sonorus uocalitate, breuis sed pulchra persona mediaque etate; qui etiam fratrum suorum infirmitatibus melius sciret compati, tamquam a puero illis connutritus, et qui uiderat et audierat mala que passi erant in suis tribulationibus. Quid plura? Gauisus est inde episcopus Obbertus et ecclesia Leodiensis.

7. Electum igitur a fratribus cum necnon clericis et laicis uix tandem de cenobio sancti Petri Gande litteris et missaticis suis abstrahit, et ductum secum Aquisgrani facit eum accipere donum abbatie nostre  de manu imperatoris, sicut mos erat tunc temporis. Hoc iccirco per manum illius factum est, quia imperator, quicquid beatus prothomartyr in partibus nostris habere uidetur, suo iuri mancipauerat, propter Popponem episcopum Metensem, qui episcopatum absque dono et consensu imperatoris obtinebat; adhuc enim imperator hoc in toto regno suo iure  antiquo possidebat, ut absque dono eius nullus in eo constitueretur episcopus. Nunc autem, quoniam, ut dixi, Poppo absque dono et uoluntate imperatoris episcopatum Metensem intrauerat, et hac de causa imperator que sunt apud nos beati prothomartyris suo iuri mancipauerat, necessitas hoc fecit, ut de manu imperatoris baculum de abbatia nostra reciperet, ne longa inter imperatorem et episcopum decertatione locus noster miserabiliter desolatus interiret. Quamdiu ergo Aquisgrani erat, eunti illuc et moranti ibi episcopus obsonium illi dabat; inque suis expensis reducens eum Leodium, tamdiu [176 1Kb] secum tenuit, donec ordinatum ad abbatem per semetipsum ad nos adduceret, et loco abbatis posito fratribusque et populo commendato, omnibus diebus  uite sue consilium et auxilium suum ei in auribus omnium presto fore promitteret, dummodo strenue agens de loci recuperatione propter nimiam eius desolationem non desperaret. Datus est ei baculus 3 Kalend. Februarii Aquisgrani, consecratus est in abbatem et sacerdotem Nonas Martii Leodii, anno ab incarnatione dominica 1099.



EXPLICIT LIBER QUINTUS, INCIPIT SEXTUS.


 1. Cum [177 1Kb] uarias abbatum commutationes post obitum abbatis Adelardi secundi retulimus, certam annorum seriem propter uiolentias eorum et frequentes eiectiones et regressiones singulorum nequaquam tenere potuimus. Nam ubi nullus legitimus ordo succedentium sibi abbatum seruabatur, sed quam citius quisque poterat emulum suum eiiciebat, isteque quam minus poterat illum preesse sinebat, obseruari facile certus annorum numerus non potuit de singulis, maxime, etiam si posset, cum familiari semper nostris negligentia nemo erat qui operam impenderet. Superius igitur repetens ab obitu scilicet abbatis Adelardi secundi usque ad introitum abbatis Theoderici in abbatiam annos continuabo, et quod aliorum interpositorum scisma dirupit, per  duos istos renodare studebo, notatis ex obitu alterius et alterius introitu annis incarnationis Domini. Abbas Adelardus secundus obiit a. 1082 incarnationis dominice, abbas Theodericus introiuit abbatiam a. 1099 [178 1Kb] eiusdem incarnationis; fuerunt igitur ab obitu abbatis Adelardi secundi usque ad introitum in abbatiam Theoderici abbatis 17 anni, quos inter se compleuerunt, iste plus, iste minus, Lanzo, Luipo, Herimannus et alter Herimannus de abbatia contendentes, et nullum certum tempus inuicem habere permittentes.

2. Anno igitur ab incarnatione sempiterni principii 1099; post longas et diuturnas mortes, quibus a  domno abbate Adelardo secundo usque ad ea tempora de ecclesia sancti Trudonis omnis uicinia desperauerat, quidam Theodericus, eiusdem loci antea nutritus, ad eandem ecclesiam regendam a domno Obberto episcopo et primis Leodiensium, tertiis iam missis litteris, a Flandria monasterio sancti Petri Gande tandem est reuocatus, nescio magis an coactus, et Nonas Martii presbiter et abbas loci nostri consecratus. Quantam desolationem intus et foris inuenerit, crede michi, o qui hec legis, quia nulla ui ingenii possum exprimere nullaque facultate exponere, sicut ueritas se habuit. Nam de toto monasterio preter turrim nichil tectum habebatur, quin interioribus parietibus collapsis, exteriores uastissime patebant, continentes in medio  uilissimam capellam supra sanctorum Trudonis et Eucherii sepulchrum. Nostri autem post combustionem templi, cum sanctuarium, stante adhuc firmissime muro fortissimo, facili sumptu possent cooperuisse, totum [179 1Kb] potius funditus diruerant, et maius stulta temeritate orditum, uoluta iam cripta, usque ad fenestras cancelli illud produxerant. Ad quod opus feruentissime accinctus domnus abbas Theodericus, breui tempore quicquid est superius a fenestris cancelli pulcherrimo opere consummauit, duobusque pilariis cum superstantibus illis parietibus iuxta chorum edificatis, totam illam partem monasterii, que est ab arcu supra sepulchrum sancti  Trudonis ad partem orientis, cemento plasmauit, calce dealbauit, fenestris uitreis decorauit, celatura continuauit, tectamque superius pauimento liniuit inferius; similiter et criptam, quam uolutam tantum inuenit, ceteris omnibus que deerant consummauit, atque in honore beati prothomartyris Stephani principale in ea altare dedicari fecit [180 1Kb] . Anno ab incarnatione Domini 1102 [181 1Kb] de uilissima capella supra sepulchra beatorum Trudonis et Eucherii introduxit nos in eam criptam cantare. Que dies uisa est nobis et fuit immense leticie, cum in ea iam inciperemus secundum ordinem et orationes facere et in choro stare et ad altare procedere, quod nullo modo poterant prius fratres per multos annos in augustia capelle. Nam ab ea die, qua uetus monasterium  dirutum fuerat et nouum combustum atque discissum, inter ceteras etiam desolationes et calamitates, que fratribus accidisse superius retulimus, ordo et disciplina prorsus abolita fuerant, maxime loci positura deficiente, in qua teneri possent.

3. Positus igitur est unus de fratribus antiquioribus, uix pre senectute se ipsum ualens regere, custos puerorum, qui stante adhuc ueteri monasterio uiderat disciplinam eorum et ordinem fratrum. Itaque paulatim ceperunt reuiuiscere que erant religionis, et frequenti in capitulo collatione abundantius proficere. Postquam uero eduxit nos de cripta in chorum pulcherrimum et in partem illam monasterii, quam partim edificauerat, partim reformauerat a sepulchro  beatorum Trudonis et Eucherii usque in finem operis uersus orientem, cum augmento leticie cepit et religio augmentari et fratrum numerus aliquantulum crescere. Hoc autem uehementissime impediebat, quia officinas  claustri fratres paucissimas atque illas uilissimas habebant partibus illis, que sunt ad orientem et aquilonem, non habentibus nisi tantum sepem nudam et uilissimam, que non modo hominibus, sed et canibus et porcis indifferenter peruia erant. Pars illa claustri, in qua sedentes fratres ad lectionem conuentum suum silendo uel loquendo modo tenent, medio intertexta pariete tantum cooperture habebat, sub qua fratres capitulum suum faciebant, dimidiumque superextantis  dimidii necdum coopertum ex uaria eris intemperie fratribus ibi sedere uolentibus multam molestiam tam estate quam hyeme faciebat. Refectorium fratrum ac dormitorium domus illa una erat, que ad occidentem pars quarta claustri esse debebat, intertexta nichilominus pariete, habens  subtus scolam puerorum, cellarium, domum infirmorum. Sed, ut superius dixi, sine aliquo cultu erant omnia; tectura nulla ante officinarum istarum ostia, iugeque lutum hyeme et molestia grandis intus pluuie, niuis, grandinis et boree, nichilque obstaculi quo prohiberetur quoduis animal accedere.

4. Domus infirmorum neque die habebat ignem neque nocte lumen, nisi fratres in ea iacentes undecumque sibi, interdum etiam ex uictu et uestitu suo, ea [182 1Kb] procurarent. Sed neque in dormitorio lumen erat, fratribus tota nocte in tenebris iacentibus et per tenebras ad matutinos euntibus. Quod quidem erat grauissimum eis, quia de illa parte domus in qua dormiebant, oportebat eos per tenebras  transire partem aliam in qua reficiebant, atque inde exeuntes sub tectura partim lignea partim straminea, utraque uero semiruta, iuxta murum monasterii palpando frequenterque ruendo aut offendendo ire omni nocte ad matutinos, et de matutinis similiter per tenebras redire. Infra matutinos si quis fratrum aut puerorum uolebat aliquando exire ad necessaria nature, dum timeret tenebrarum horrorem longique [183 1Kb] itineris luteam difficultatem, magnam interim sustinebat naturalis necessitatis iniuriam. Hyemali tempore lecta fratrum aspergebantur niue densissima, surgentesque ad matutinos sicut se albicantes niue super uestimenta sua inueniebant, ita et reuertentes tota lectisternia sua. Propter communem quorumlibet accedere uolentium importunitatem  nichil tute seruare poterant de lectisterniis suis in dormitorio, nichilque de his quibus seruiebatur mense eorum in refectorio; qua necessitate habebant qui habere poterant pro lectis ligneis archas seratas, in quibus surgentes lectisternia sua obfirmabant; qui uero habere non poterant, frequentes molestias de uestimentis suis a furibus sustinebant. In refectorio autem post se in muro fenestrulas diligenter seratas habebant, recondentes in eis mappulas suas, cultellos, ciphos et que supererant eis de mensa, quia non habebant quibus necessitatibus suis succurrerent, nisi ex ea substantia, que aut supererat, aut quam ori suo subtrahebant; ad elemosinam nichil inde aut permodicum dabatur.

 5. Transitus tritus sexus utriusque erat, plurimum uero ad missas mane per eum locum, quem tunc appellabamus et nunc habemus conuentum, et frequens in eo cum fratribus fabulosumque laicorum et clericorum usque in noctem colloquium. Si  qua potens persona, ut frequentissime assolet, hospitari apud nos uoluisset, fratribus hac illacque misere panem suum manducantibus, ipsa in refectorio ad mensam fratrum discumbebat aut si purior esset clementiorque er in medio prati. Milites usque ad ostium refectorii siue ad medium conuentus equitantes ibi descendebant, nullamque reuerentiam, non dicam monachis, sed ipsis quoque sanctis locis exhibere usque ad noctis medium curabant. Testor Deum, quia digne non possum os meum stilumque miserie applicare, quo tantam maioremque miseriam fratrum, secundum quod audiuimus maximaque ex parte ipse uidi, fideliter ualeam referre.

6. uir autem bonus, scilicet domnus abbas Theodericus,  nouiter hanc Iherosolimiticam nescio an magis Babylonicam desolationem ingressus, cum omnia simul inuenisset corruisse, omnia simul et derepente non poterat erigere. uerum, ut superius retuli, ad monasterium reparandum et animo intendebat, et studio infatigabili accingebatur. Qui dum facundi oris gratia contionaretur diebus pasce siue pentecosten in ecclesia beate Marie ad populum, frequenter eis eliciebat decem aut duodecim plusue minusue marcarum ad monasterii reparandi auxilium. Ubi occupatus minus intendebat ad claustrum, tamen quam cicius potuit in domo infirmorum, in dormitorio, in cella abbatis, in cripta, ante altare beati prothomartyris lumen constituit de ecclesia de Corbecce  , disponendum per manus custodis  ecclesie de marca et dimidia census eius, constituens custodi marcam ad luminare, preposito uero dimidiam ad prebendam fratrum, que prius non persoluebat nisi 5 tantum solidos. Similiter de censu ecclesie de Stades constituit custodi 5 solidos ad luminare, que amplius non persoluit. Elemosine pauperum prorsus abolite 6 cotidie constituit siligineos panes dandos de decima de Brustemia, quam redemit positam in uadio pro 10 marcis. Molendinum de Moyse cum auferre prorsus non posset uiro potenti, qui dicebat se illud acquisisse pro censu 5 solidorum singulis annis, et quod plus ualebat, accepisse in beneficio de manu abbatis Lanzonis, multis sumptibus, multis laboribus eo produxit, ut  ferro inde sublato paulatim decidendo annullaretur, et preter aquam et ripam nec uestigium molendini ibi relinqueretur; quod usque ad nos ita permansit. Alia plura molendina redemit, que grauissima pecunia inuadiata aut beneficiata dicebat sibi fraus maligna nostrorum feneratorum.

7. Ad misse sue ornamentum reponendum scriniola duo tali operi conuenientia fecit, suoque studio amictum magno aurifrigio  et longo ornatum, albamque laqueum a collo aurifrigio factum, et  nodum unde affigebatur ex auro et margaritis pulchre habentem compactum, in eis acquisiuit. Similiter et cingulos duos, unum de nigro bonoque pallio latum satis, aurifrigio latitudinis trium digitorum in fine decoratum, alium de pallio uarii coloris ualde bonum, a nodo ante uentrem cingentis eum, filis aureis usque ad summitatem operose multum crasseque undique contextum. Sed et balteum et calicem cum patena argenteum, intus et circa oras exterius deauratum, pixidem argenteam, similiter et argenteam acerram uasque argenteum ad uinum, trium firtonum  pondus habens; thuribulum quoque de cupro deauratum, catenulas argenteas habens; peluiculam simulacro bestiole caudatam de cupro factam ad suscipiendam aquam manuum lauandarum,  intus habentem imaginiolas argenteas fusili opere celatas; tresque tuellas, unam sternendam super altare, aliam sub libro, tertiam ad tergendas manus. Crucem quoque cum crucifixo et pede quatuor euangelistarum imaginibus operoso, utrumque de cupro sed deauratum. Columbam etiam cupream, auro tamen superius argentoque uariatam, continentem aquam ad opus manuum. Casulam de nigro pallio circa collum et a collo usque ad pedes ante uentrem aurifrigio lato ornatam; cappam similiter de nigro pallio pene eodem, circa collum et super cristam capitii aurifrigio ornatam, ante pectus habentem plus quam palme unius longitudinis, equa longitudine et latitudine, aurifrigium, neque tantum aurifrigium quam rem filis aureis desuper solidissime  contextam, in medio habentem gemmulam bullula circumclusam. Hec omnia ad officium misse sue et ad ornamentum ecclesie proprio studio de nouo acquisiuit. Redemit quoque cappam unam albi pallii ualde bonam, thuribulum quoque argenteum appendens septem marcas, quod postea cum prestitisset archidiacono cuidam nomine Alexandro cum pallio uno optimo, quod ipse quoque emerat, et calice argenteo, numquam rehabere potuit que ita usque hodie nostra ecclesia perdidit. Pallium quoque unum, quod sufficit ad maius altare cooperiendum, emit totum nouum, et de spisso pallio purpurei coloris, pallentis tamen, in grandiusculis rotis imaginibus bestiarum uariatum. Hoc hodie quoque penes  nos habetur.

8. Fratres quos inuenit benigne fouit, et quot et quos potuit addidit, multa perpessus ab his, quos necessitate minoris sibi numeri de aliis claustris exeuntes suscipere cogebatur, inuehentibus in illum frequenter maligne semper loquacibus in nos nostris oppidanis, quod tante fructum abbatie octo aut decem tantum fratres consumerent, non attendentibus neque ueteri malicia cecitatis sue considerare uolentibus, ad quantam paupertatem deuoluissent abbatiam  furor mobilitatis eorum et contentio inter se abbatum factione eorum, et quanta consumenda essent in reparando monasterio, claustro et appendiciis eorum. Hac, inquam, male loquacium et maligne detrahentium necessitate compulsus, cum plures de suis fratres non haberet, et aliunde uenientes monachos ignotos susciperet, multa et dampna et iniurias sustinuit frequenter, talibus nullum ordinem seruare uolentibus, et cum de nuditate sua reuestiti et de famelicitate sua refocillati essent, aut molestissime nobiscum commanentibus, aut cum dampno et [184 1Kb] iniuria et [184 1Kb] detractione nostri tandem a nobis effugientibus. uidi ipse intra quinque aut sex annos de talibus 17 a nobis recessisse, reuestitos apud nos a planta pedis usque ad uerticem  integra ueste. Studium et laborem eius circa emendandam ecclesiam nostram intus et foris, et quantum sub eo profecerit, longissimum esset enarrare, cum tamen numquam defuissent interim ei tribulationes et persecutiones ab eis, de quibus aliquid hic modo uolo referre.

9. Primo tempore introitus eius in abbatiam grauissimus persecutor fuit ei comes Gislebertus de Duraz  , aduocatus noster, quem numquam potuit placare, nisi dampnosa ecclesie pecunia pro eo intercurrente. Preterea Heynricus de Lemburg, maior noster aduocatus, supradictum illum Herimannum, qui per uiolentiam non potens abbatiam nostram quam inuaserat tenere, ad eum patrocinii causa confugerat, frequenter super domnum abbatem Theodericum  in oppidum et usque in cellam abbatis introducebat, uolens libentissime in abbatia eum confirmare, si et fratrum consensum inde prius habere potuisset, et fidelibus ecclesie fidelitatem extorquere suo Herimanno. Sed fratribus constantissime illi pro domno abbate Theoderico in faciem resistentibus, atque adeo ex auctoritate Leodiensis episcopi, ut quamdiu Herimannus aut in cella abbatis aut quoquam in toto oppido nostro esset, diuinum officium in ecclesia nostra non fieret et nulla campana sonaret, cum multa tandem confusione et in nos et nostra indignatione recedebat, suumque iterum Herimannum in malum nostrum recipiens custodiebat. Iesu bone! quando totum dicerem, aut quomodo totum dicere possem malum  et dampnum, quod per hos duos sustinuit ecclesia nostra [185 1Kb] ?

10. Accidit interea turbato uehementissime regno et sacerdotio, ut Heynricus tertius Romanorum imperator augustus, traditis filio eque uocato Heynrico imperialibus insignibus  , abiectusque a regno iterum regnare moliretur. Cuius maxima spes tunc temporis esse uidebatur iste Heynricus comes de Lemburg  , dux [186 1Kb] modico iam ante creatus  . Que res prope exterminium debuit esse ecclesie nostre, quia, cum tunc temporis non tam dux quam rex esse uideretur, utpote qui regis erat patronus factus, non erat rex, non erat episcopus, non amicorum quisquam, qui auderet nos contra tantum tyrannum iuuare; maxime prauissimis quibusdam  de oppidanis nostris et hominibus de factione Luiponis et Herimannorum factiosissimis ad hoc cotidie illum instigantibus, et in fornacem ardentissimam illius male suggestionis sue oleum, picem, adipem, resinam et omnia instigationum fomenta congerentibus, ut suum Herimannum in abbatiam nostram restitueret, Theodericum eiiceret, modo uenisse [187 1Kb] tempus [188 1Kb] , in quo hoc liberrime facere posset; faceretque eum benedici, cum non auderet umquam episcopus contradicere ei, quem et introduxit, sed fratres non amplius quam antea inflectere ad suam uoluntatem potuit. Relicto tamen eo cum custodibus sibi familiaribus in cella abbatis, abiit, multa uastatione facta in curia nostra et in claustro de rebus uictui uestituique nostro preparatis.

 11. Interim domnus abbas Theodericus secesserat ad castellum comitis Gisleberti Duraz, timens sibi, si tyrannum illum expectasset, de uita. Quo una parte oppidum nostrum egrediente, ipse  alia ingressus est. Testor Deum omnipotentem, quia nisi ipse oculis uidissem, et pre magnitudine leticie gemitum eorum querelosa et suspiria auribus hausissem, non facile mihi, sed neque ipsi cui fiebat, posset persuaderi tantus affectus, tanta erga eum populi deuotio sexus utriusque, diuerse etatis. Ipse e conuerso quam acclini uultu, quam modesto ore humiliari, quam profusis lacrimis, quam humectis genis tota facie irrorari; flebant illi pre nimia qua eum ardebant caritate, flebat ipse pre maxima qua se ipsum metiebatur humilitate. Tam triumphali  applausu, tam fauorali populi deuotione exceptus, usque ante celle sue ianuam est perductus. At illi interius eam obfirmauerant, et strepitu indignationeque populi perculsi, nil sibi certius quam eorum confodi gladiis expectabant. Qua obfirmatione populo magis magisque in iram indignationemque concitato, cum tamen quidam dubitare uiderentur, utrumne ui in eam irruerent, quidam uero ad irruptionem cum clamore iam se accingerent, unus eorum, cuius sapientie et consilio totum inniti uidebatur oppidum, uultu flammeo et ore grandisono prorupit in medium: Eyia, inquit, uiri, eyia uiri, si tamen uiri! Quid hic tam ignauiter excubatis? Quid ad postes huius domicilii obseruatis? Cur statim fracto repagulo, uel ipsis postibus radicitus euulsis, aperto ostio, micante  gladio non irrumpitis? Quasi non uoluntate neque iudicio Dei, sed fortuitu hic conclusi teneantur rei illi et gladiis nostris hodie decapitandi, quorum uenenata delatione, pestilenti consilio domus uestre dampnoso olim flagrarunt incendio, matres legitimo destitute sunt coniugio, nepotes uestri sine parentibus, uos ipsi, heu! heu! sine liberis estis et nepotibus. Et ecce, nunc iterum ad nostram contumeliam et nominis generisque uestri ignominiam in oculos nostros importuni, contumaces, ignobiles lenones se ingerunt, ut quorum patres, filios, fratres, nepotes, affines, amicos, seruos peremerunt, quosque igne et rapina de diuitiis in inopiam, de gloria in ignominiam detruserunt, eorum nunc dominum inermes, ignaui, pauci scelerati eiiciant, ut, que ferro flammeque eorum cum periculo capitum  nostrorum eripuimus, libidinosi deglutiant; seditionem, intestinum bellum in oppido nostro plectendi parricide, ut olim, ut sepius, nunc etiam commoueant, per que stirpis nostre monimenta et extreme reliquiarum nostrarum reliquie prorsus intereant. Si uiri essemus, filii uirorum, numquid hec in capita eorum nunc de presenti non redundarent? Talia Guntramnus.

12. Erat hic Guntramnus seruus ecclesie nostre, homo gratissime grandisque facundie, statura procerus, grossitudine corporis eius decentissime respondente proceritati, acerrimus in bello, audax animo, prudens consilio, constans in negotio [189 1Kb] , formosus tam uenusto corpore quam pleno uultu et elegantissima facie. Hunc talem, qualis apud nos de  nostris nemo surget amplius, oppidani nostri flagrantes in eum odio maligno et nequissima inuidia pro probitate eius, casu uolantis in frontem eius sagitte incerto auctore occiderunt, dum quadam die proditione eius sic tandem patefacta, aduersus eum sic nec opinantem consurrexissent armati. Quem si casus comminus se gladio defendere non uetuisset, o [190 1Kb] quantam dedisset stragem, antequam occumbere posset! Sepultus iacet inter turrim et ostium, quod aperitur uersus cymiterium fratrum  ad meridiem, iuxta murum, statim ut exitur de ostio ad dexteram manum. Hoc tali uiro ita, ut superius dixi, perorante ad populum, statim uersus in furorem preteritorum malorum recordatione populus, et tamquam ursus cruentis pregustatis carnibus in eos efferatus, stricto mucrone in eos conclamat ostia confringere, postes euellere pretemptat, ut omnes, tam monachos quam milites, minores quam maiores in ore gladii interficiat. Sed statim pietas et benignitas domni abbatis Theoderici per turis scelestis tutissimum scutum se opposuit, uehementerque inclamans Gisleberto comiti, necnon singulos suorum proprio ex nomine reuocans, uix tandem ne in funestos illos irruerent multis precibus obtinuit. Quibus sedatis, hoc modo fratres suos ante  populum alloqui cepit:

13. Absit a me, fratres karissimi, absit, inquam, dulcissimi filii, hoc peccatum in Domino, hoc scandalum in populo, ut regressus meus ad uos et pia in me uestra populique deuotio maculetur, obfuscetur sanguine cuiusuis aut homicidio. Non his armis decertandum nobis, non hoc gladio truncandus est impius hostis. Cuius nos sumus milites, ipse armatura nostra Christus est; huius signifer beatus Paulus suis ita conclamat commilitonibus: »State, inquit, precincti lumbos uestros in ueritate, et induite loricam iusticie, et calciate pedes in preparationem euangelii pacis, super omnia accipientes scutum fidei, in quo possitis uniuersa tela maligni ignita extinguere, et galeam salutis accipite et gladium spiritus, quod est  uerbum Dei .« His armis ad similitudinem boni regis Dauid muniti, hunc superbissimum, spurium et incircumcisum fiducialiter poterimus aggredi, ut, cum tantus blasphemus percussus in fronte, et in ea corporis parte uulneratus, in qua presumptor sacerdotii Ozias lepra incanduit, lepra corruerit, capite ei proprio mucrone truncato armisque omnibus expoliato, »confiteamur Domino, quoniam bonus, quoniam in seculum misericordia eius, qui facit mirabilia magna solus .« Atque iterum cum nostro Dauid dicamus: »Benedictus Dominus Deus meus, qui docet manus meas ad prelium et digitos meos ad bellum; misericordia mea et refugium meum, susceptor meus et liberator meus .«

 14. Hec cum dixisset, populus ad propria rediit, ipse uero nobiscum in claustro habitauit. Qui autem conclusi erant in cella abbatis, ne a nostris qui turrim eis preripuerant, deberent interfici, nocte illa pene omnes effugerunt, et preter unum, qui cum Herimanno uenerat de Malmundaria monachum, quasi nulli cum illo remanserunt. Quidam tamen ex oppido nostro impurissimi nebulones, uentricole, apud quos data crustula hispidi panis cuiusuis dignitatis nomen facile mercari, eademque  subtracta patibulo reus posses adiudicari, frequenter ad eum conclusum in cella introibant, lethargicumque cerebrum eius fetido adulationis sue oleo impinguantes, interim leccatrie  sue sic cum eo satisfaciebant. Tota autem abbatia et maxime monachi ad domnum abbatem Theodericum humili fidelitatis obsequio et pie obedientie oculo respiciebant, eiusque anxietatem amaro satis animo deflebant. Sequenti igitur die cum domnus abbas Theodericus uocante eum episcopo Obberto Leodium uenisset, iniuriam suam, persecutionem, rediuiui Symonis superbiam, inuasionem in auribus episcopi ecclesieque beati Lamberti exposuisset, non eos tantum mesta compassione sautiauit, sed et ipsam totam ciuitatem merore quidem maxime obnubilauit.  Erat enim tam clero quam populo et monachis gratissimus, multa litterarum sciencia et egregie uocis iubilo acceptissimus, tum placidissimis moribus et uultus hilaritate serenissimus.

15. Non tamen prout deceret dignitatem discipline et nominis Leodiensium, cito uindicatum fuit tam graue facinus in presumptorem impium. Sed nec mirum. Bona eis uenia indulgemus, dum necessitatem temporis et eorum angustiam respicimus. Erat enim tunc non parua turbatio, non in ea tantum ecclesia, sed et in toto episcopio, et unumquemque non modo reipuplice, sed familiaris quoque sollicita urgebat occupatio. Sicut superius tetigimus pro recuperando extorti sibi regni statu imperator Heynricus ibi anxie insudabat; et quia crudeli odio  et grauissimis dissidebant inimicitiis episcopus et Heynricus dux, simul quoque Namucensis comes Godefridus  et idem dux, eos prius ad pacem et concordiam reuocare imperator maxime laborabat, ut postea robur pacis eorum et concordie esset ei spes et causa uictorie. Quatiebantur etiam muri totius ciuitatis et ecclesie undosa imminentis belli formidine, quia ferebatur, uerumque erat, filium imperatoris Heynricum nomine in manu robusta et indignatione maxima ad ciuitatem obtinendam properare  .

16. His malis intercurrentibus, quo puplice familiarique rei sue unusquisque, prout necesse sibi uidebat, consulit attentius, eo de nostra disponitur  satis quam expediret nobis negligentius. Semel tamen [191 1Kb] atque iterum uocatum eum  episcopus tandem excommunicat omnesque eius complices, precipiens archydiacono suo Alexandro, ut eum de caminata abbatis atrioque suo eliminet. Sed ille  omnino neglexit; qua causa, quo animo, ipse uiderit. At dux non immemor iniurie contemptusque sui in Herimannum [192 1Kb] , arma copiasque suas in furore et indignatione magna aduersum nos colligit, ut die data, quoscunque de nostris ad dedicationem sui Belis compellere non posset, eorum carnes in eius sacrificio uictimas propitiabiles faceret. Sed comes Gislebertus, qui reconciliati sibi fidelis tunc adiutor existebat domni abbatis Theoderici, conducto sibi comite Louaniense Godefrido, qui non multo post dux extitit  , uiriliter ei restitit, omnemque conatum Heynrici, licet domini sui, dum accedere non auderet, irritum fecit. Nec multo post domnus abbas Theodericus reuersus est de Leodio ad cenobium nostrum, grandi ferens patientia  conclusum in cella sua emulum suum.

17. Iamque dies imminebat, qua comes  Flandrensium imperatori occurrere Andeguerp debebat. Quo dum imperator proficisceretur, contigit eum habere per locum nostrum transitum, atque in cella abbatis, qua non sani consilii frater ille habitabat, nocte una hospitium. Qui dum cellam omnino non auderet imperatori contradicere, si uero ab ea egrederetur, nullum sibi ulterius patere regressum formidaret, in cellarium sub caminata descendit, ibique tota illa nocte mansit, ut facto mane, cum imperator uiam suam proficisceretur, ipse ex inferioribus abditis prodiens ad obtinendam cellam regrederetur. Sed quidam de pueris nostris, qui nocte illa imperatori ministrauerunt, fratrum nostrorum  consilio prestruentes ei aditum, in cella regredi non permiserunt, nichil tamen contumelie aut uirium ei eiusque satellitibus intulerunt. Cumque sibi interceptam intreundi facultatem intelligeret, et se quasi in sepulchro, cellario illo scilicet, a pueris nostris suffocandum omnino formidaret, de lacu, in quo se ipsum male dampnauerat, nouus quasi terrigena ad inuisam sibi lucem per aliud ostiolum tandem erupit, et magnum spectaculum populo factus platearumque pueris, ad unam forensium domum homo sine honore, monachus sine pudore proripuit, aliquotque dies ibi faciens, sabbato sancto dominice resurrectionis iterum ad ducem transiuit. Qua peste eliminata sentinaque eiecta  de naui nostre ecclesie, mox, quia erat hora tertia, sonuit, et post tot luctuosos dies, quibus chorus noster siluerat, nos iam posse licenter diuinis ora aperire laudibus grandis leticia fuit. Nam nostrum monasterium et parrochia foris tamdiu ab episcopo  in banno posita erant, ut in eis nemo cantaret, donec de cella abbatis et de tota curia et atrio Herimannus exiret.

18. Quod cum nunciatum fuisset duci Heynrico ---forte enim ipse eadem hora per forum nostrum transibat---ira incredibili exarsit, dolore intolerabili infremuit, et nisi hanc suam in exemplum omnibus iniuriam uindicauerit, cum obtestatione et horribili quadam anathematizatione se suaque omnia dire morti exterminioque crudeli deuouit. Ira igitur uehementi furoreque ingenti necnon et indignatione non minima in nos et nostra exardescens, contemptum sui abbatis cordi grauius apposuit, totumque se statim in nostrum nostrorumque uite periculum, quam substantie tam membrorum quoque detrimentum dissolute  nimis accinxit. Iamque nulli nostrum parcere, inter monachum et clericum, clericum et laicum neque [193 1Kb] quicquam discernere, crudeliter persequi, bestiali furore in nostros et nostra seuire, ut nullius nostrum misereantur suos omnes suppliciter orare, obsecrare, terribiliter precipiendo precipere. Tum si illos de nostris possent arripere, quosdam sine compassione decernebat suspendere, quibusdam oculos effodere, istis nares truncare, illis manus amputare, aliis pedes abscidere, nonnullis crura comminuere. Quibus uero misericordem atque humaniorem se exhibere uolebat uideri, eos diu carceratos tandem precipiebat grauissimo argenti pondere debere redimi. Et certe illi longe se beatiores ceteris reputabant, qui nichil aliud se  perdere quam pecuniam metuebant. Erat igitur omnibus grandis formido, pauor et tribulatio, mentis hebitudo, membrorum dissolutio, genuum collisio, cum nulli nostrum extra oppidum pateret aliqua uia sine uite periculo, membrorum aut substantie detrimento. Sed et comitem Gislebertum, quia pro nobis se illi opposuerat, in tantum odio habebat, quod eum de infidelitate palam arguere, et hereditario propter hoc priuare beneficio fidenter laborabat. Erant etiam tunc nobis adhuc Colonie plures carrate uini, quas statim fecit suis usibus obfirmari.

19. Hec aliaque plurima que nobis cotidie ingerebat mala---nam et uillicis [194 1Kb] omnibus interminatus  terribiliter fuerat, ne in quouis nobis responderent ---domni abbatis Theoderici animum grauiter afficiebant, et illud multo amarius, quia audiebat eum uelle beneficiare suis satellitibus que nobis iuxta Mosellam nec non et in Testrebant [195 1Kb] obaudiebant. Quod si semel in tam tempestuosa tempestate contingeret, aut uix aut numquam ea amplius ecclesia nostra reciperet, et uinum et pisces ulterius abbatia nostra non possideret. Immenso igitur dolore  et metu afficiebatur, metuens etiam et nimium sollicitus ne in tanta turba quisquam propter eum occideretur, carceraretur, spoliaretur. Sed cum sul hoc curarum sollicitudinumque onere importabiliter premeretur, fuerunt quidam ex amicis eius cum duce, qui uidentes angustiam, oppidanorum peri culum, ecclesie intolerabile et irrecuparabile dampnum, mediante pecunia conabantur adhuc eum ab his malis que cogitabat in nos reuocare. uix tandem argenteo malleo emollita est nigri silicis duritia, exceptoque comite Gisleberto, annuit ut pacem habeat abbas noster et tota eius ecclesia. Sed re perlata tandem ad domnum abbatem Theodericum ---nam nouit Dominus, se nesciente hoc prius ab amicis agitabatur---nulla ratione, nullo consilio,  nulla persuasione, nullo timore adduci potuit ut acquiesceret, nisi res ecclesie quas impedierat prius ab omni impedimento dux enodaret, et comitem Gislebertum oppidanosque omnes, quibus propter eum molestus fuerat, in firmam pacem gratiamque suam reuocaret. Quod miro inedicibilique labore ab utraque parte tandem concessum est. Ipse presens istis interfui, et pro explendis feria sexta parasceue Domini, die una Leodium equitaui, et multum ibi moratus pro hoc negotio, ipsa redii, et statim reascendens cum domno abbate iterum Leodium abii. Persoluta est ibi pacta prius pecunia, comiti Gisleberto reddita est ducis gratia, oppidani liberati sunt a timore, res ecclesie eo iubente prorsus sunt expedite. De Herimanno uero inter ducem et domnum  abbatem hoc tandem diffinitum est, ut si cognoscens reatum suum ad satisfactionem et penitentiam uenire uellet, misericorditer reciperetur, probataque eius humilitate et obedientia, secundum eius animi infirmitatem condescendere ei domnus abbas non dedignaretur. Sed inueterata miserandi hominis malicia humiliari nullo modo ad satisfactionem et penitentiam potuit, sed id quod fuit permansit, et quod non erat assumpsit.

20. Ex hac ducis oppressione et Herimanni inuasione grauissime afflicta elanguit diu ecclesia nostra. Calix aureus nescio quanti ponderis cum patena, quem ipse domnus abbas Theodericus acquisierat, hac necessitate irrecuperabiliter uenditus est, silua  in Kircheym excisa et uendita, substantia alia multum attenuata, quodque magis dolendum erat magisque deflendum, totum opus monasterii intermissum usque ad obitum eius deperibat. Dei autem faciente iudicio eodem anno abiudicatus fuit Heynrico ducatus [196 1Kb]  et datus comiti Godefrido de Louanio, causa existente, quia eadem eptomada scilicet feria quinta, que fuit cena Domini, pugnauerat contra filium abdicati imperatoris Heynrici  regem creatum, Heynricum dominum suum, supra fluuium Mose oppido Guisez  ante pontem, regemque contrito exercitu eius fugauerat. Ad cumulum autem malorum nostrorum accidit nobis et aliud malum, quanto de familiariori et amiciori prius nobis potente persona tanto et grauius, tanto et intolerabilius. Ceperunt namque in inuicem dissidere comes Gislebertus aduocatus noster et domnus abbas Theodericus. Comes exigebat ab eo 24 marcas argenti, quas duci Godefrido dederat de Louanio, quia ducem Heynricum propter suum abiectum a nobis Herimannum super nos irruere non permiserat, et quicquid super eas ex usuris cotidie crescebat; abbas respondebat se ei non promisisse nisi 5 tantum, et eas se iam persoluisse.  Sic et sic cotidie mala nostra multiplicabantur. Comes quid faceret? Rationi omnino acquiescere nolens neque ueritati, cum duplici dampno quam argenti huius summa fuisset, totum per abbatiam quod exigebat diripuit, nulliusque umquam petitione abbati reconciliari uoluit, sed conuersus ad dominum suum comitem Heynricum  et ad emulum abbatis Herimannum, cepit omni consilio et uirtute agere, ut de abbatia eiiceretur et Herimannus reintroduceretur.

21. Habebatur tunc [197 1Kb] Mettis episcopus Adelbero [198 1Kb]  post Popponem  , qui licet litteras suas et missaticos pro domno abbate Theoderico ad comites Heynricum et Gislebertum frequenter mitteret, nichil tamen aut modicum iuuare eum  poterat contra eos, nisi in hoc tantum, quod magis inde confortabat animos fratrum nostrorum et corda ambigua leuium oppidanorum. Sub huius fune contentionis aliquamdiu ancipites agitate sunt utreque partes dissidentium. Cum igitur humano undique destitueretur auxilio, et ab illis uehementissime affligeretur, qui eum maxime debuerant iuuare, ratum sibi duxit ad diuinum eo modo confugere, si dissolutionem nostri ordinis, que diu nimis casibus diuersis accidentibus apud nos non absque infamia inoleuerat, religiosorum monachorum usibus posset emendare. Ad quod peragendum quidam de fratribus, pauci tamen instantissime cum perurgebant, plures autem grauissime inueteratas  abusiones suas immutandas sibi ferebant, maxime uero qui apud nos de aliis claustris profugi confluxerant. Sed cum Dei adiutorio preualente meliori parte fratrum, licet minori, introducti sunt usus Cluniacensium in monasterium et claustrum nostrum, scilicet Kalendas Martii, que fuit eo anno sexta feria in capite ieiunii [199 1Kb] , ad quos demonstrandos misit nobis domnus abbas Sancti Iacobi de Leodio Stephanus duos de suis fratribus, abbas Sancti  Laurentii Berengarius de eadem ciuitate duos. Cepitque doceri ordo Cluniacensium feruentissimo apud nos studio et exerceri tenacissime, non ex parte sed ex integro, maxime iuuenibus nostris in eo laudabiliter sine omni mendacio nostro feruentibus, senibus cum silentio mente pacifica acquiescentibus, scolarum pueris sine graui iugo cotidiana exercitatione disciplinam exhibentibus. Qui aliunde apud nos collecti fuerant mutarique ueterem leuitatem suam nolebant, recesserunt; similiter et de nostris aliqui eiusdem leuitatis. uolo autem hic annotare nomina eorum qui tunc de presenti uiuebant, quando usus isti apud nos introducti sunt, ut et gloria eorum inde in hac quoque uita crescat, et posteri intelligant quanta apud nos fratrum paucitas  extiterat: Abbas Theodericus, prior ego Rodulfus, secretarius Sybertus, prepositus Morungus cellerarius cantorque Folkardus, Engo iam senex, Gislebertus iuuenis maturus. Prima autem die qua ordinem incepimus, exierunt de scolis quinque pueri: Thidelmus, Balduinus, Heynricus, Christianus, Franco, qui postea abiecto habitu fugit. Hi omnes iam adulti fuerant et de scolis iam dudum exisse poterant, sed prioris diligentia eos intra scolas usque ad eam diem tenuerat, timens, si ante inceptum ordinem, secundum ueterem abusionem, extra scolas leuitatis et ocii [200 1Kb] placitam iuuenibus uenenatamque dulcedinem gustassent, quod amplius rigide iuuenum iugique insuete ceruices applicari ad ordinem non possent. Pueri qui in scolis remanserunt, fuerunt  hi: Guazelinus, Adulfus, Guulbertus, Fredericus, Humbertus. Inter maiores et minores eramus 17. Quo paruo numero cum adiutorio eorum qui de Leodio prestiti nobis fuerant, cepit, ut dixi, feruentissime ordo teneri, maxime studio iuuenum laudabiliter ad hunc se accingentium.

22. Si quis tamen nostrum precipue exstitit cuius importunitas et oportunitas, cuius mille formis uariata sagacitas animum abbatis ad hos usus tenendos prior induxerit, et cum multa sua tribulatione et augustia, odio et inuidia apud ipsum ut tenerentur tandem obtinuerit, et cuius studio eo uiuente uiguerint, mortuoque refrixerint, non dubitat, quisquis ille sit, cum multum emendationis uite fratrum et profectus  ecclesie per hos usus subsecutum sit, quod de eo nobis tacentibus, ille tacere debeat, pro cuius amore nichil aduersi, nichil odii, nichil inuidie, nichil periculi sustinere formidabat, dummodo religio introduceretur et locus a preterite irreligionis infamia liberaretur.

23. Iniecta igitur nobis ab Heynrico grauissimi meroris nubila, magna iam ex parte deterserant noua introducti ordinis gaudia, et sub suaui iugo  Domini leue [201 1Kb] satis habebatur nobis onus nostre afflictionis. uidit inimicus et inuidit prosperis de ordine nostris successibus, atque multum doluit gyganteis, ut ita dicam, nos in eo promoueri passibus. Impleuit igitur spiritu suo nequissimo, en nescio quota uice, eundem Heynricum ad affligendas animas nostras iam dudum usitatissimum sibi ministrum et familiarissimum. Qui oblitus preterite pactionis cum domno abbate Theoderico dampnoseque multum nobis pecunie, quam ei extorserat pro sibi ulterius eo placato, mentitus fidem et non Dei reueritus iudicium, iterum aggressus est sine omni dilatione suum nobis intrudere Herimannum. Regnum autem et sacerdotium, ut superius dixi, ita aduersus inuicem erant conturbata et commota, ut  aduersus uiolentiam tirannorum nichil aut parum iuuare posset nos tunc ecclesiastica censura. Herimannus etiam per quosdam complices et in curia regis aliquantum familiares conciliauit sibi animum cancellarii regis Adelberti nomine, qui postea archiepiscopus fuit Maguntie, et per ipsum regem habens eos fidos adiutores de sua restitutione. Res uero non fuerat ita notificata regi et cancellario, sicut se ueritas habebat de Herimanno. Itaque mendaciis fauentium Herimanno decepti, restitui eum in abbatia nostra per litteras et missaticos suos Metensi et Leodiensi episcopo preceperant, cuius aduentus cotidie nobis nuntiabatur. Comes autem Gislebertus paratus erat suscipere, et quia aduocatus noster fuerat, in abbatiam eum introducere.

 24. Inter que minantia fame uolitantis cotidie tonitrua, manus tonantis Dei excelsa, iam dudum ab antiquo grauissime super nos extenta, terribilissimo fulgure subito nos perforauit, tollens nobis de medio domnum abbatem Theodericum infirmitate, uix quinque dierum ex sanguinis minutione uiam uniuerse carnis introductum. Heu! quo ore habeo referre, quo stilo scribere, quas tunc sustinuerimus pressuras, tribulationes et angustias? Hi qui uiuente abbate Theoderico palam nos persequebantur propter Herimannum, uix iam manus continebant, quin nos uiuos discerperent aut in frusta gladiis conciderent; et qui occulte soliti erant nobis ponere insidias, tunc aperta fronte prodibant, tanto in nos iam  palam acriores quanto prius fuerant occultiores; paucissimi, qui nobiscum sentientes quicquam pro nobis agere uellent, quod effectum aliquem uirtuosi alicuius operis haberet. Herimannus cotidie pro foribus nuntiabatur, et ab aliis inuitatus ab aliis expectabatur. Omnium tamen fratrum animi erant contra eum obfirmati, non minus abbate defuncto quam prius uiuente illo.

25. In hac nostra pressura, tribulatione et angustia  nullos grauiores inuenimus persecutores, quam presbiteros nostros tres potentissime, Reynerum scilicet de Hales, Hezelonem de Mergueles necnon et Lanzonem quendam de oppido nostro. Istis dissensiones magnas facientibus, et laicorum amentiam contra nos ante et retro concitantibus, uix obtinuimus ut integro die defuncti abbatis corpus insepultum custodiremus, donec mandati compares eius debitas ei soluerent exequias. Alii presbiterorum et laicorum aduentanti Herimanno acclamabant, alii hunc et illum, prout sunt qualitates huiusmodi partium, nulli tamen eorum secundum assensum nostrum; unde, ut dixi, uix se continuerunt quin sepilissent eum absque exequiis fratrum. Quorum furori, cum essem prior, constanti auctoritate me opposui, in  multo tamen periculo uite mee, floccifactus prius ab illis, multis conuitiis et pluribus contusus iniuriis. Euici tandem, et tertia die expectata, sepeliuimus abbatem Theodericum, exhibente illi exequias domno abbate Berengario de Sancto Laurentio Leodii, prosequente funus eius comitum et nobilium et populorum grandi turba interque sibi uiuenti fideles et amicos, facientibus illi fratribus planctum magnum et miserabilem, ploratum et eiulatum inrepressibilem. Fuerat enim erga eos lenissimi affectus et grandis patiencie, uultus hilaris et iocunde allocutionis, malos equanimiter sciens tolerare, bonos amare et honorare. Obiit autem 7. Kalendas Maii, die letanie maioris anno ab inc. dom 1107, exactis in abbatia annis 9 [202 1Kb]  , mensibus tribus, sex  diebus minus. Nichil de possessione sua tempore eius perdidit ecclesia nostra, excepto allodio, quod iacet uersus Andeguerp iuxta Mallines  loco qui dicitur . . . [203 1Kb] Hoc persoluebat singulis annis 25 solidos monete et ponderis de Andeguerp die conuersionis sancti Pauli, quod ea necessitate uendidit, quia nichil inde habere poterat ecclesia nostra propter raptores et uiolentos predatores, ea autem intentione ut de precio eius aliud apud nos allodium redimeret, fecitque illud non sui unius consilio sed maiorum suorum, Metensis scilicet episcopi et aduocatorum nostrorum et parium ecclesie. Sed morte illum preueniente, comes Gislebertus ab hominibus illis commissum argentum abstulit, qui seruabant illud  ad redimendum ecclesie aliud allodium; sicque ecclesia tandem et allodium perdidit et precium. Turibulum etiam argenteum ponderis 7 marcarum, et unum preciosum prorsusque nouum pallium necnon et calicem argenteum, appendentem [204 1Kb] marcam et dimidiam, prestitit archydiacono cuidam Leodiensi nomine Alexandro, que usque hodie rehabere non potuimus. Abstulit etiam comes Gislebertus eo defuncto ecclesie nostre phylacterium  preciosissimum,  quod ei abbas prestiterat, tabulam scilicet unius pedis longitudinem habentem tantundemque prope latitudinis, in exteriori parte argento  celatam, in interiori auro purissimo, multisque et electissimis lapidibus miro opere ornatam et oneratam, plenam preciosissimarum reliquiarum [205 1Kb] .



FINIT [206 1Kb] LIBER SEXTUS, INCIPIT SEPTIMUS.


 1. Sepulto igitur domno abbate Theoderico, cum uiderem emulorum meorum inuidiam me sustinere non posse, maxime eorum iamiam se manifestantium odia, quibus propter noui ordinis introductionem non licebat abuti claustro nostro et horis locisque inconuenientibus fratrum colloquio, eadem die humillima satisfactione petiui me absolui a prioratu: et absolutus sum, fratribus tamen id egre ferentibus. Preterea quicumque Herimannum desideranter  expectabant, comitem Gislebertum et uxorem eius, et quotquot alios poterant, malignis de me detractionibus et fictis aut ueris meis sceleribus in me cotidie inflammabant, certum habentes, quamdiu cum fratribus essem, quod aduersus eos ratione aut consilio de sua Herimanno preualere non possent. Factam igitur fratres electionem suam cum Leodii episcopo ecclesieque representassent, et inde Mettis transire uellent, inuenerunt ibi nuntios imperatoris Herimannum preuenisse litteris imperialibus, et uiua uoce episcopo precipientes, ut Herimanno ultra molestus de abbatia nostra non existeret  . Episcopus [207 1Kb] tunc nouiter imperatori reconciliatus fuerat  , defuncto Leodii patre imperatoris, cuius partes contra filium adiuuerat;  quo timore non satis audebat, non tamen eum decuisset, uiolentie imperatoris contradicere. Neque tamen assensit, sed quantum salua gratia imperatoris potuit nuntiis rationem reddidit, quo modo apud Sanctum Trudonem non posset amplius abbas canonice fieri, atque subiunxit: Non est meum dare donum abbatie sancti Trudonis, sed abbatem eius benedicere; Metensis illud est episcopi; quem michi mittat benedicendum ipse uiderit. Ibi, sicut et alias frequenter, religiosus uir abbas Sancti Iacobi Leodii Stephanus, multa fiducia et ratione nuntiis imperatoris ostendit, quod frustra laboraret imperator de Herimanno, quem suo suorumque comparium ecclesiastico iudicio constabat iam dudum dampnatum  esse pro inuasione huius abbatie, et pro obstinatione incorrigibilitatis sue etiam excommunicatum fuisse, nec [208 1Kb] potuisse tandem mereri absolutionem, nisi promissa amplius emendatione inuasionis sue et uiolentie. Hac turbatione intermissa est fratrum profectio Mettis, et reuersi sunt ad claustrum nostrum,  disponentes nuntium suum mittere pro instanti necessitate ad Mettensem episcopum.

2. Nec mora; adest Herimannus, et nuntiis imperatoris eum adducentibus, per comitem Gislebertum in abbatiam introducitur; faciunt ei fidelitatem et hominium quibus placebat ipse, et qui propter comitem non audebant contradicere. Primi tamen abbatie et honestiores uiri manus suas continuerunt a fidelitate eius et hominio; fratres omnes unanimiter  non solum monasterio et claustro, sed et nullo eum dignantur nisi per internuntios colloquio, et eo duro, et quod assentiri ei nollent ullo modo, nisi ad audientiam et canonicam discussionem prius ueniret, quam ille tamquam infirme sibi conscientie, ut semper, ita et nunc refugiebat. Collaterales eius et consiliarii erant homines leuissimi, mendaces, se ipsos metiri nescientes, inanis spei, omnis presumptionis, nullius tam uirtutis quam consilii, pars maxima de illa Luiponis coniurata factione, adhuc tunc truncas manus portantes in signum dampnationis et exlegalitatis sue. His miseris et miserrime miserrimis hominibus circumuentus et, ut ab uno eorum didicimus, iuratus in sanctos illis, ad insaniam eorum hac illacque nolens uolensque ferebatur  insanus, nichilominus interdum illis tantum diripientibus, ut non haberet saltem panem et ceruisam, unde aleretur, aut preter simplicem tuniculam, unde media quoque grauissima hieme cooperiretur. Qui sibi talis erat, qualem nobis futurum existimatis?

3. Quesitus interea nuntius qui de his malis relationem ferret Mettis, electus ad hoc et compulsus multis fratrum sum [209 1Kb] precibus, timens michi, sicut et postea grauiter sensi accidisse, quantum ex relicto prioratu inuidie et odii Herimannitarum credideram michi minui posse, quod tantum contraherem, si non amplius, ex hac suscipienda legatione; parui tamen, preciosiorem michi non faciens animam meam quam  ecclesie utilitatem. Sed propter Herimannitarum insidias non ausus puplicam uiam Mettis transire, iunxi me exercitui episcopi Coloniensis Frederici et ducis Louanii Godefridi, simul [210 1Kb] et Namucensis comitis Godefridi et Lonensis comitis Arnulfi, duorum, ut putabam, si non amplius, millium militum, tendentium  ad imperatorem ad urbem uirdunum  . Habuimus igitur iter de Leodio Hoium, de Hoio per Hasflangiam et uillantiam  , inde per castellum Yuuys  , sicque per aliud castellum Dun [211 1Kb]  peruenimus tandem uirdunum. Iesu bone! Quanta in illo itinere sustinuerim [212 1Kb] , quomodo referrem? Dum putarem nos nocte debere per uillas hospitari, subito uix octaua adhuc hora diei laxabant equos suos scutiferi et militum nonnulli, et tota simul duarum uel trium uillularum edificia rapientes grandemque et paruam materiem caudis equorum suorum ligantes, per uiridaria secus fluenta aliqua quasi domicilia inde sub una horula sibi et equis suis edificabant, secum bypennes aliaque ferramenta ad tale opus portantes necnon et falces, quibus interea pars  alia herbam ad opus equorum metebant. Domini autem in papilionibus suis magnis et operosis statim erectis quasi in domo propria habitabant, deducentes se spatiose usque ad uesperum, aut per uiridaria secus fluenta, aut secus saltuum uirgulta uarie uolucrum modulis uoluptuoseque resultantia. At ego quid facerem monachus, et unum tantum habens famulum? Si ad uillas tenderem, aut exercitu eas diripiente, iam uille non erant, hominibus omnibus de eis per siluas latitantibus; aut si qua iuxta remanserat, nichil totum me posse in ea seruare nocte illa certum habebam, hinc a rusticis spoliatis et nocte explorare uenientibus exercitum de siluarum latibulis, hinc a comitibus quoque nostris sua sibi inuicem diripientibus. Si autem per spatiosa pratorum uiridaria inter  exercitum remanerem, ut taceam de domiciliis et casulis, quas etsi scirem non habebam tamen unde edificarem, aut michi aut equis meis uictum, quem mecum non portabam, nesciebam ubi emere, neque pabulum ad opus equorum. Famulum autem meum a me separare non audebam, quia solus remanens, cui me de exercitu coniungerem, eque omnibus incognitus, nesciebam. Tandem me et mea Deo et beato Trudoni committens, exiens exercitum ibi iuxta ad unam uillulam semirutam a comitibus meis transiui, nullum uirum in ea inueniens, nisi tantum feminas propter timorem exercitus. Que uidentes me monachum, irruebant in occursum meum certantes inuicem, que illarum prima me posset habere nocte illa ad hospitium suum, ut mea presentia defenderetur  de rapina inimicissimorum scutiferorum. Cumque ad unam declinassem, cuius domus munitior michi parietibus uidebatur, statim omnes muliercule cum pueris suis et infantibus de tota uilla illa, relictis domibus suis, ad hospitium meum ululantes  confugerunt, porcellos gallinasque suas et gallos et cetera parua animalia sua secum trahentes, et intra domum et horreum hospite mee concludentes. Caseos autem et lac et panem, qualem habebant auenacium, et michi et famulo meo gratis ingerebant ad comedendum, nec non et fenum et annonam, gratis nichilominus omnia hec, ad pabulum equorum. Sed gratias Deo! nichil gratis ab illis accepi, et Deo me meritis sancti Trudonis protegente, non solum nichil ea nocte perdidi, uerum quicquid pauide muliercule ad hospitium meum contraxerant, mane exercitu discedente, sine aliquo dampno receperunt. Mansi pene tota illa nocte insomnis, maxime, ut est pauida natura muliercularum, me ibi trepidare facientium ubi non erat timor.

 4. Sequenti die summo diluculo mouente se exercitu, salutatis meis mulierculis surrexi adiungens me nostro comitatui. Sed pro preterite diei fatigatione et nocte insomni, tota die illa sub grauissimo solis ardore eram estuans et anhelans, et super equum toto itinere diei illius somnolento capite et quasi fracto collo nutabundus equitans. Ea tamen die emens mihi et famulo meo bipennulam necnon et falcem, cepimus amodo de casulis et hospitiolis nostris, metante exercitu, sicut et alii facere, magistra nobis necessitate, preter quod rapina et domorum confractione abstinebamus; concisisque uiminibus et lignis grandiusculis, casulas nobis et equis nostris conficiebamus presepia et aliqua obumbratoria. Fetor enim fimi equorum et hominum,  non longe a nobis ad secessum declinantium, pene me cotidie enecabat, crebro perurgens [213 1Kb] ad uomitum. Tum grandium die muscarum densissima infestatio et nocte dormire uolenti tenue sibilantium, et usque ad effusionem sanguinis amare crebroque mordentium malarum culicum importuna nimis exultatio [214 1Kb] .

5. Tandem emenso itinere per decem ferme dies, quod tamen per quinque poteramus suauiter fecisse, uirdunum uenimus, imperatorem ibi quia necdum uenerat expectantes. Audiens autem quod episcopus Metensis hospitaretur ad unam uillam iuxta uirdunum nomine Dongei  , illuc ad eum transiui, dans ei ibi litteras fratrum nostrorum, et uiua  uoce supplens ei querimoniam et petitionem eorum. Ipse uero respondere mihi Mettis distulit, consilio maiorum suorum acturus de hac re ibi. Sed cum aliquamdiu apud eum manerem, o quantas sustinui ibi controuersias et contradictiones a quibusdam Herimannitis. Erat enim ibi comes Heynricus de  Lemburg cum episcopo, et ad eum miserant Herimannite presbiterum quendam nostrum uerbosissime contentiosissimum, nomine Hezelonem de uilla Mergueles, ut illi nuntiaret mortuum esse domnum abbatem Theodericum, et ammoneret eum iuuare apud episcopum de abbatia Herimannum. Qualem ibi frequenter simul conflictum ante et retro habuimus, quam uix euasi insidias eius tensas mihi inter Dongei et uirdunum, dum pro hac necessitate pene cotidie equitarem ad episcopum!

6. uilla autem hec, scilicet Dongei, que uersus austrum uirduno miliario paruo adiacet, sicut a Metensibus et indigenis tunc ibi didici, una fuit ex illis quas dominus noster sanctus Trudo cum cetero allodio suo beato prothomartyri Stephano in pueritia  sua Mettis tradidit. Que ad mensam episcoporum Metensium usque ad tempus episcopi Theoderici permansit, qui cenobium monachorum sub titulo beati uincentii martyris Mettis edificans  , fratribus Deo et beato uincentio inibi famulantibus ad stipendium proprium eam in perpetuum tradidit. Sed cum Deo me protegente nichil mali michi ibi facere potuissent, tractabant quomodo in reditu meo insidiis me exciperent, et aut turpiter dehonestarent aut crudeliter interficerent. Sed commissus ab episcopo priori de Sancto Clemente Azelino nomine, qui postea extitit abbas Gorzes---habebat enim secum tunc eum tamquam uirum sapientem et religiosum monachum---Mettis cum eo transiui, expectans ibi apud illum aliquamdiu episcopum. Qui cum  uenisset, consultus signatas michi dedit duas litteras, unas [215 1Kb] ad fratres, alias [216 1Kb] ad Herimannum ferendas, mandauitque fratribus cito se uelle uenire ad eos, ut presens presentibus consilio eorum terminaret longum contentionis funem inter eos et Herimannum. Littere autem ad fratres habebant, ut nullius timore frangerentur a iusticia et ueritate, quia uim nullam de Herimanno uellet eis facere; ad Herimannum uero ita erant modificate, ut duplici sensu possent intelligi, ab Herimanno de assentiente sibi episcopo, a fratribus de contradicente illi. Hec ambiguitas iccirco facta erat ut, dum uana spe illuderetur Herimannus, ante aduentum episcopi, qui cotidie expectabatur, nullum per satellites suos  inquietaret de fratribus sibi assentire nolentibus, et fratres non frangerentur territi de dubio sibi animo episcopi.

7. His acceptis litteris, et in pacis osculo ab episcopo dimissus, uiam qua ueneram neque audebam neque sciebam reuerti, puplicamque nichilominus uiam metuens [217 1Kb] insidias Herimannitarum, quas michi densissimas tetenderant. Igitur ducente me nuntio boni uiri Azelini, transiui  per castellum Briei  , nocte illa habens hospitium apud religiosissimos canonicos in silua iuxta ibi [218 1Kb] monasterio Sancti Petri, nouiter incepto ab illis edificari. Qui mane facto, die scilicet ascensionis Domini , similiter accepto ab illis conductu, ueni ad castellum Cuns, ubi erat cellula fratrum de monasterio sancti Huberti, et apud eos nocte illa mansi. Tertia uero die perueni ad Sanctum Hubertum per uiam longissimam et uasta solitudine horribilissimam, pene solis ardore cerebrum concrematus, et muscis quibusdam ante quasi dentatis, aliis uero sine dubio amare nimis retro aculeatis, equorum meorum carnibus grauissime concisis, et sanguine eorum pene exhausto, qui amarissimarum punctionum suarum aut seuissimorum  morsuum agitatione tantum hac illacque pre angustia subtus me tota die illa dissilierant, ut uix me iam possent portare et amplius quam lentum passum incedere. ue terre illi, cui Deus tam pessimorum monstrorum maledictione maledixit! Quarta die, ducente me quodam clerico qui non minus captiuitatem metuebat quam ego, nescio per que deuia, per altissimorum montium iuga saxosa, per densium uallium concaua palustria, miserabiliter tota die illa eneruati nos et equi nostri fuimus. Nec [219 1Kb] ualentes tota die illa de silua exire, tandem in medio eius in uillula una turpissima pernoctauimus; semper aures attonitas ad omnem cuiuslibet rei strepitum attollentes, ne forte caperemur, aut familiari loco illi latronum excursu dormientibus nobis equi  nostri tollerentur. Quinta die illucescente locum execrantes effugimus, clerico uiam suam tenente, me aliam. Habent Cluniacenses cellulam in silua inter Hoium et Leodium, ubi dicitur Ad sanctum Symphorianum; ad eam cum uenissem, humanissime ab illis susceptus sum nocte illa. Sexta die peruenimus Leodium, apud piissimum et religiosissimum abbatem de Sancto Iacobo, domnum Stephanum. Ibi in securo iam positus, cepi tandem grauissime sentire, quid doloris contraxissem de longa itineris difficultate. Iesu bone! redde anime eius compassionis humanitatem, quam ibi infirmitati mee exhibuit, quam benigno uultu, quam larga manu, quam consolatorio alloquio! Iam dudum ibi prestolabantur quidam de fratribus nostris reditum  meum, pio timore uolentes [220 1Kb] me auertere, ut ad claustrum tunc temporis non redirem, quoniam tota obstinatione coniurassent in me Herimannite, et iussu domini sui homines comitis Gisleberti summopere quererent me dehonestare. Fateor, territus aliquantulum, modicum anceps hesi; sed resumpta michi constantia, etsi ad claustrum non transirem, grauissimo considerato ecclesie dampno, mira arte,  bona tamen, effeci, ut placarem michi uxorem  comitis Gisleberti, que maxime incitabat dominum suum et suos in auxilium Herimanni. A qua facillime obtinui, ut de Leodio ad claustrum nostrum pacificum conductum michi daret, et Herimanno suisque preciperet, ut in nullo michi molesti essent. Suspenderam enim animum eius, quod forsitan Herimanno concordarer, si secundum misericordes litteras episcopi, quas illi afferebam, consilio meo acquiescere uellet. Quod illa libentissime de ore meo suscepit, et quicquid uolui de pace mea ab illa tunc impetraui. Reuera autem non mentiebar ei, quia, si Herimannus uellet consilio meo acquiescere, secundum litteras episcopi quas apportabam illi, que, ut dixi, duplici sensu poteraut intelligi, in hoc concordarer  ei, ut ab ecclesia nostra recederet et abbatem canonice nos habere permitteret. Ego autem dummodo sanus possem intrare claustrum, non multum postea timebam Herimannum. Sic simplicitate monachica delusa est mulieris astutia. Tendens itaque audaci fronte et nudo capite ad claustrum, stupori eram omnibus occurrentibus michi per uiam, maxime qui me transeunte in medio oppidi nostri stabant. Rarus enim erat incola nostri territorii, qui ignoraret de coanimata eorum obstinatione in periculum mei capitis, sed comitisse nemo illorum contradicere audebat.

8. Fratres uero uiso me in medio claustri preter spem, cum magno stupore atque ingenti letitia me circumsedebant, tamquam rediuiunm de sepulchro  aut depensum a patibulo, et redditum uiuum conuentui suo. Labores itineris mei cum eis referrem, pectora sua percutiebant, et quod saltem uiuum recepissent Deo gratias agebant. Interea episcopus Leodiensis monasterium nostrum et foris ecclesias in banno posuerat, quamdiu Herimannus in abbatia moraretur. Paulo post fratribus tradidi litteras legendas Metensis episcopi, et quomodo deberent intelligi alie misse Herimanno exposui illis secundum sensum Metensis episcopi, unde fortissime in suam sententiam contra illum sunt animati. Suscipiens autem Herimannus de manu mea missas illi ab episcopo litteras, nullumque alium in eis sensum inueniens nisi qui ei placebat, familiaribus suis eas ostendit, addens etiam illis, quia episcopus ei mandaret,  cum ueniret quod de me pacem ei faceret, si nos concordare non posset. Que spes, licet inanis, tamen eos interim mitigabat, ne furorem, quem maligna mente in me [221 1Kb] conceperant, maligniori opere exercerent. Acta sunt hec in mense Maio.

9. Mense autem Iulio, quarta eptomada, uenit episcopus Metensis Leodium, tendens ad locum nostrum. Cui occurrentes fratres nostri, deprecabantur eum primum omni precum humillimarum  humilitate, ut non audiret contra eos fautores Herimanni; deinde constanter affirmabant illi, quia, si contra ecclesiasticas regulas uim eis inferre moliretur, etiam usque Romam non uererentur eum appellare. Episcopus autem promittebat illis se nichil de Herimanno facturum, quod non esset canonicum; sed fautores Herimanni circumuenientes consiliarios et collaterales episcopi, incredibilibus promissis, modo fidem spondendo, modo iureiurando in tantum sibi eos inclinauerunt, ut de Leodio, ubi uenerat, bona spe redire ad locum nostrum facerent Herimannum. Precessit episcopus, lente subsecutus est Herimannus. Episcopum uenientem cum obuia processione suscepissemus, precantabamus ei cum multis lacrimis et singultibus illud  responsorium: Aspice, Domine, quia facta est desolata ciuitas plena diuitiis; et aliud: Recordare, Domine, testamenti tui, et die angelo percutienti: Cesset iam manus tua . Deinde introducto capitulum nostrum, lecta est ei et suis clericis illa lamentabilis Iheremie lectio: Recordare, Domine, quid acciderit nobis, intuere et respice obprobrium nostrum, [222 1Kb]  et cetera. Ubi cum uentum fuisset ad illum uersiculum: Pupilli facti sumus absque patre, matres nostre quasi uidue, ceruicibus minabamur [223 1Kb] , lassis non dabatur requies , lector primum tantis increpuit singultibus et profusus est lacrimis, ut uox deesset legere inantea uolenti, et uisus pre inundantia lacrimarum obtenebraretur ante se aspicienti. Deinde totus  conuentus in id ipsum flebiliter incitatus, omnes episcopales ea hora ad pietatem et miserationem super nos inflexit; sed cito ab cordibus eorum miseratio illa et pietas euanuit.

10. Inde tamen surgens episcopus, humanis nos consolatus uerbis, bona spe euentum rei modicum sustinere precepit. Siluimus, sed fautores, immo uenatores Herimanni iterum atque iterum nocte et die collaterales et consiliarios episcopi, quin certe etiam uilissimos quosque de curia eius, maximis promissis et que uix aliquis sperare poterat sollicitantes, satagebant summopere, ut sibi animum episcopi inclinarent, quod et factum est. Habebat enim Herimannus nepotem quendam Gualterum  nomine de Harche, liberum quidem hominem et plurima in feodis [224 1Kb] et prediis possidentem. Huic non erat cure quid promitteret, quid persolueret, quid iuraret, quid peiuraret, sua multa bona in uadio ponens pro argento dando, pro equis et palefridis, pelliciis et pellibus grisiis et uariis  ceterisque uestibus, dummodo Herimannus abbas statueretur. Ceteri nichilominus eius complices nullo modo attendebant, quantum inde fidem mentirentur, quantum peiurarent, dummodo illum nobis nolentibus  intruderent. Summa tandem persoluti argenti supputata est nobis fuisse usque ad 70 [225 1Kb] marcas et aliquid amplius, et equorum atque palefridorum usque ad 42. Sic erat tunc fama, quin immo infamia, sibi imputetur, non michi, si sit mentita. Sed nos ea que uidimus et presentes et presentes audiuimus ueraciter referre possumus, quia ante cellam abbatis, in qua episcopus hospitabatur, et per totam curiam magnus cotidie uenientium et abeuntium equorum discursus et clamor hominum uendentium aut ementium eos habebatur, qui dabantur a fautoribus et amicis Herimanni consiliariis et collateralibus episcopi. Herimanuus uero in spicario nostro morabatur, paruo satis spatio distante a [226 1Kb] cella, in qua episcopus hospitabatur, ita ut intercurrentes nuntii  manifestissime ad eum ingrederentur, et de quantitate et qualitate sui turpissimi mercimonii ante eum tractarent.

11. Hec dum agerentur, nos interea grauissima uictus et uestitus necessitate afficiebamur in tantum, ut presente episcopo et tirannizante Herimanno die solempnitatis sancti Petri apostoli, Kalendas Augusti, et in inuentione beati prothomartyris Stephani, patroni et domini nostri, nichil omnino quod comederemus aut biberemus inuenissemus ad mensam nostram, et ceteras perplurimas necessitates pateremur, quas hic enumerare longum esset. Quid moror? Corrupti grauiter et facti turpiter abhominabiles in studiis pessime huius symonie, omnes qui tunc aderant episcopales,  maxime uero et ardentius clerici, subtilissima examinatione et astutissima pertractatione querebant, quomodo nobis deceptis Herimannum intruderent, ut sic promissa sibi acciperent, aut accepta deseruirent, aut, si nos neque astu decipere neque ui aut ratione possent frangere, quomodo tanta eis promissa aut iam data illuso Herimanno retinerent. Qui frequentissime nobiscum inde agebant, et cum neque ratione superare neque astu possent decipere, malignis uerbis et minis quam plurimis afficiebant. Ne tamen omnes hic lateat, quid nobis proponebant, et quid nos eis respondebamus, paucis hic annotare curauimus. Aiebant: Cum Poppo, qui Herimanno Mettis in  episcopatu canonice successit, Herimanno huic abbatiam Mettis dederit, quomodo audetis dono eius contradicere, qui canonicus fuit episcopus? Quibus fratres: Popponem Metensem post Herimannum canonicum episcopum fuisse non negamus, sed Herimannum canonicum donum ab eo non accepisse, his rationibus usque ad maiorem audientiam approbare parati sumus: Primo, quia scientia tam diuina quam humana [227 1Kb] honore et nomine abbatis sit indignus. Secundo, quia defuncto abbate suo fratribus ei reclamantibus, per uim et per pecuniam et per laicalem manum ducis Godefridi, ad quem nil pertinebat, neque  de spirituali, neque de temporali dono abbatie nostre, prelationem super nos accipere presumpsit, et homines ecclesie nostre per sacramentum et hominium sibi mancipare. Tertio, quia bona ecclesie distraxit, familiam affixit, nos uictus et uestitus egestate cruciauit. Quarto, quia sine omnium consensu fratrum et electione Mettis profectus est, et donum illud quod accepit a Poppone, presentibus ibi fratribus nostris et uiua uoce ei contradicentibus diemque et audientiam petentibus, tamen accipere presumpserit; insuper cum ibi fratres in presentiarum habuissent litteras Leodiensis episcopi et alias, scilicet eiusdem ecclesie necnon et Treuerensis archiepiscopi, magistri Metensis, que donum illi contradicebant cum fratribus nostris. Quinto, quod  etiam illud donum per pecuniam obtinuerit, et quod contradicentes ei fratres spoliari et flagellari grauissime fecerit. Sexto, quod cum [228 1Kb] necdum monachus sit, scilicet cum ad nullius umquem ecclesie titulum adhuc professionem fecerit neque benedictionem monachi susceperit, quod abbas uult esse et benedici in abbatem, qui necdum est benedictus in monachum? et quomodo monachis benedictionem monachilem dabit, qui eam necdum accepit? Aut [229 1Kb] quomodo profiteri faciet, qui necdum professus est? Septimo, quia pro his culpis cum semel atque iterum necnon et tertio canonice ad audientiam uocatus fuerit, et uenire noluerit, quod inde excommunicatus usque ad eam diem adhuc extiterit. Que si ita esse nollent credere, dies daretur et audientia nobis et illi;  si se posset excusare ab his, non contradiceretur ei. Talia cum a nobis Metenses audissent, nesciebant quid certi nobis respondere possent; attamen auiditas ardentissima grauissime eis promisse aut iam date pecunie urgebat eos in omnes anfractus ire. Quid tandem? Ipsemet episcopus [230 1Kb] in capitulum nostrum uenit, si forte uel eius presentia frangi posset fratrum constantia; sed cum non posset, saltem loco abbatis suadebat nobis tamdiu illum nobiscum pati, donec discuteretur nobis presentibus Mettis de his suis culpis. Fratres uero de discussionis illius die omnimodo acclamabant, sed quod ante discussionem in loco abbatis aut etiam fratris inter eos stare deberet, nullo modo  pati uolebant, maxime cum ecclesia Leodiensis in tantum pro excommunicato eum haberet, ut diuinum ecclesie nostre officium interdixisset, quamdiu intra atrium et curiam nostram esset; communicareque non audebant, cui Leodiensis non communicaret ecclesia, quoniam de eius cura et communione erant. Sub hac dissensione die illa capitulum nostrum solutum est, muneratis ab Herimanno id egre ferentibus munerandisque multo egrius. Consolatum tamen eum et suos, sicut inuenerant, reliquerunt, tollentesque secum grandem quam ab eo acceperant pecuniam, et magnum  equorum numerum pellesque et pellitias tam uarias quam grisias, Mettis recesserunt. Episcopo autem recedente, factus est apud nos error nouissimus, peior peiore, efferatis crudelissime omnibus Herimannitis in nostram tribulationem, fame, siti, nuditate; tamen de ordine, quantum unquam sustinere poterat humana fragilitas, secundum mala que accidebant, nichil uoluntarie pretermittebant.

12. uersum est autem in me solum maius pondus istorum malorum, et in me succensi furebant ardentissime animi omnium Herimannitarum. Putabant enim se potuisse preualere, si solus cessissem, cum licet per me [231 1Kb] plurimum, non tamen per me solum totum fieret, quod preualere non poterant. Comitissa uero Gertrudis tandem sentiens qua ei arte illusissem,  iratum in me maritum suum comitem Gislebertum uehementius indignatione femine cepit accendere, ita ut etiam intra parietes dissipati claustri nostri non auderem me credere, infraque ipsum monasterium timerem capi plerumque. Quod mee uite periculum cum diutius sustinere non possem, tacite egi per comitem Arnulfum Lonensem, ut me suo conductu sanum de claustro nostro educeret, animamque meam de medio catulorum leonum eriperet. Eduxit igitur me 4 Kalendas Septembris tristem uehementissime, quod locum assuetum michi relinquerem, et ad iuuenes in quos erudiendos multum desudaueram, ad omnemque congregationem pro qua plurimum laboraueram, non ultra redeundi spem haberem.

 13. Erat enim multo maior quam hodie quisquam existimare possit loci desolatio, fratrum tribulatio, cum Herimannus usurpata sibi tota abbatia, homo sine consilio et absque prudentia, per pessimos nebulones et mendacissimos et leuissimos homines omnia ageret, patrocinantibus eius uiolentiam pene omnibus, qui defendere deberent ecclesie nostre iusticiam. Unde laboris mei pro eo loco et multarum angustiarum, quas frequentissime sub domno abbate Theoderico sustinueram, multum me modo pigebat, in tenerrimo flore relinquens pede superborum conterendum et luto miserrime conuersationis eorum imprimeudum, quod putaueram me perducere posse ad maturum pie operationis fructum.  Flebam igitur, amarissime discedens, nullamque longo subsequentis temporis spatio consolationem recipiens. Nec multum moratus, contuli me ad Sanctum Laurentium Leodii, sub magisterio sapientis uiri abbatis Berengarii  ; ibi infra tertiam ebdomadam Septembris firmaui stabilitatem meam.  Gratias illis, quia omni humanitate et maiori quam dignus essem honore consolari satagebant fratres multo studio recentis doloris mei egritudinem. Interea nec Herimannus ab obstinatione mentis, nec fratres quamuis eius infestatione aut sua penuria remoueri poterant a sua constantia; tam diuque inter utrosque protractus [232 1Kb] est miserabilis contentionis huius funis, donec imperator Leodium reuerteretur de sua in Flandriam profectione, scilicet eodem anno , mediante mense Decembre  .

14. Ibi igitur proclamantibus fratribus imperatori coram episcopis et principibus, qui cum eo erant, quod contra sanctorum patrum instituta et canonum decreta Herimannum eis uiolenter uellet facere preesse, cum olim culpa exigente eiectus excommunicatusque  fuisset ab eorum ecclesia et prelatione iudicio maiorum Leodiensis ecclesie, imperator iussit Herimannum et fratres sequenti die adesse, ut coram Leodiensi ecclesia intelligeret, si ita esset de eo sicut fratres ei conquererentur. Nam fautores Herimanni notum fecerant ei quod preiudicium passus fuisset, et quod non canonice sed obstinate fratres eum abiicerent. Die igitur data huius indagande ueritatis, sedit imperator in capitolio sancti Lamberti cum episcopis suis et principibus; sedit et episcopus Leodiensis Obbertus cum archidiaconibus, prepositis, decanis, cantoribus, scolasticis et multo alio clero; sederunt et abbates de ciuitate, abbas Sancti Laurentii Berengarius, et abbas Sancti Iacobi Stephanus. Intrauit  autem capitolium et Herimannus, multa ui et ingenio ad hoc ut ante ueniret compulsus. Aderant et fratres. Ibi si adesses, posses uidisse, quam parui homo erat consilii, quam inuerecundi animi, quam hebetis ingenii. Nam inter cetera eo usque perduxerant eum sui consiliarii, qui tunc procul ualde ab eo erant, quod in ipsa hieme uix habebat, unde uel frigus a se grosso aliquo tegumento propelleret, in medio tanti conuentus, necessitate urentis eum frigoris, super tunicellam suam indutus uilissimam cappulam, cum qua equitabat.

15. Tunc surgens in conspectu omnium episcopus Obbertus narrauit per ordinem, quomodo iudicio sue ecclesie actum esset olim de Herimanno, et  que ratio esset, quod non liceret eum esse amplius abbatem Sancti Trudonis, et quod eiusdem culpe obstinatione et frequentissima iteratione usque ad eam ipsam diem teneretur sub sua excommunicatione. Qui cum perorasset, abbates et archidiaconos et omnem suum qui ibi aderat clerum per obedientiam  ammonuit, si ita res esset acta de Herimanno olim. Quam eodem tramite repetentes, eodem fine concluserunt. Tunc imperator dixit ad Herimannum: Frater, si habes aliquid aduersum hec dicere, exi, consule, reuertere, et responde. Sedebat iuxta imperatorem fautor Herimanni potentissime tunc temporis famosus et famosissime potens in curia imperatoris Adelbertus, postea, ut dixi, factus Maguntinus archiepiscopus  , confusus nimium, quia cum uellet, contra ueritatem non poterat iuuare eum. Rogabat autem Herimannus aliquos de archidiaconibus et de clero ut exirent ad consilium eius; sed nullus cum excommunicato homine exire uolebat. Tunc unus [233 1Kb] de principibus nomine Guibertus de [234 1Kb] iuxta Albin fluuium  et Rabodonensis  episcopus  dixerunt ad archidiaconos et clerum Sancti Lamberti: Bene decet uos exire cum excommunicato homine ad consilium, ut consulatis ei, quatenus cesset ab ea re pro qua tenetur excommunicatus. Quod audientes quidam exierunt, et aliquamdiu habito foris cum hebete et obstinato homine conflictu, ad hoc tandem perduxerunt, ut reingressus in medio omnium se peccasse, se errasse fateretur, et toto corpore prostratus absolutionem deprecaretur, promittens se amplius talia nolle committere; ubi et absolutus est et iussus abire. Quem statim omnes satellites eius non modo solum reliquerunt, uerum precurrentes ad hospitium eius, nec equum nec quicquam preter sicut stabat et ambulabat ei reliquerunt. Quidam autem canonicorum  Sancti Petri Leodii solum eum iam uesperascente inuenit stantem ante capellam Sancti Trudonis ibidem Leodii, merentem et quo declinaret prorsus nescientem. Quem nocte illa ducens ad hospitium suum, mane iuuit transire Mosam in siluam ad Sanctum Symphorianum, cellam celle Cluniacensium. Fratres autem nostri cum leticia magna reuersi sunt ad claustrum suum. Sic agunt laici erga stultos et nimium eis credulos monachos, ad talem honorem perducunt honoris cupidos, sed honoris indignos! Imperator inde abiens habuit curiam suam Aquisgrani in natale Domini  ; ad quam cum audissent fratres nostri quod episcopus Metensis adesset, uenerunt ibi ad  eum, sua mala que passi fuerant, omnia ei imputantes, quoniam tyranni illius uiolentiam opprimere eos passus fuisset. Qui suspensos eos de die in diem reddens de dando illis abbate, tamdiu distulit, nullo fratrum nostrorum quicquam ei pro abbatia promittente, donec cum eis ad claustrum nostrum  reuerteretur. Tandem uero sentiens non bonam famam ubique uolitari de se, pro eo quod nobis de Herimanno fecerat, Leodienses uero necnon et Metensium meliores non sine nota symonice afflictionem ecclesie nostre ei manifestius imputare, secretum cum suis iniit consilium, ut pro hac extinguenda infamia ipsemet iret Leodium, fratresque nostros meliores secum duceret, et ibi abbatum et primorum ecclesie consilio de preficiendo fratribus nostris abbate ageret. Quod et ita fecit.

16. Quarta igitur ebdomada Ianuarii  uenit Leodium, et ad electionem fratrum nostrorum qui ibi aderant, prioris scilicet Guederici et prepositi Morungi sacristeque Siberti et cantoris cellerariique  Folkardi, consilio abbatum et monachorum nec non et maiorum clericorum Leodiensium, primis Metensium qui aderant tam clericis quam laicis in id ipsum acclamantibus, necnon et melioribus de familia nostre ecclesie, prefecit eis abbatem ---cuius nomen non est meum hic ponere---, contradicente huic electioni multa animaduersione aduocato nostro comite Gisleberto. Sed fratres et maxime homines nostre ecclesie maxima constantia et libertate coram Metensibus et Leodiensibus pronuntiabant, nichil omnino ad aduocatum pertinere de tali re; quod si episcopus hanc libertatem ecclesie uellet infringere, nullus eorum omnino interesset noue et inaudite illis hactenus presumptioni et uiolentie. uicit fratrum hominumque ecclesie  constantissima acclamatio, et in nouum abbatem et ei familiarius adherentes succensa est quasi fornax uehementissima aduocati ira et indignatio. Acta sunt hec Leodii in domo sancti Trudonis, scilicet quod abbas iste positus fuit 3. Kalend. Februarii. 4. uero Nonas Februarii, hoc est die purificationis sancte Marie oppidum et monasterium sancti Trudonis intrauit, susceptus cum processione fratrum et multa multitudine utriusque sexus et diuerse etatis oppidanorum; statimque indutus candelas benedixit, processionem cum aliis egit missamque cantauit. 7. autem Kal. Martii consecratus est in abbatem, qua fuit eo anno prima dies scilicet dominica quadragesime, quando cantatur:  Inuocauit me, anno ab incarnatione Domini 1108, regnante Rome imperatore quarto [235 1Kb] Heinrico, cuius pater Leodii defunctus est, presidente Rome in papatu Paschali post Urbanum, Mettis Adelberone quarto [236 1Kb] post Popponem, Colonie Frederico post Herimannum, Leodii Obberto post Heinricum.  Quod autem consecratio abbatis tamdiu dilata fuit, fecit hoc aduocatus tunc noster comes Gislebertus, qui quocumque modo per se et per amicos suos aduersabatur ei, tum causa Herimanni, quem sicut prius iuuerat, ita et tunc [237 1Kb] quoque iuuare adhuc de abbatia uolebat, tum quia acerrimum sibi eum fore metuebat, si libertatem ecclesie nostre infringere propter aduocatiam suam ullo modo unquam  attemptaret. Neque enim adhuc pax fuit de Herimanno; adhuc restat inde dicenda grauis inquietatio, quam illi scribendam seruamus, qui gesta huius abbatis post domnum Theodericum assumet sibi scribenda, qui si fidelis diligensque relator extiterit, inseret gestis huius abbatis, quid Herimannus ei fecerit, et qualem nouissime finem habuerit





CONTINUATIO PRIMA.



FINIT [238 1Kb] LIBER SEPTIMUS, INCIPIT OCTAuUS.

 1. Obiit domnus abbas Theodericus 7 Kalendas Maii anni ab incarnatione Domini 1107; fuit autem abbatia sine abbate usque 3 Kal. Februarii propter supradictas dissensiones, uolentibus Herimannitis suum intrudere Herimannum, fratribus uero uolentibus habere canonice electum. Tandem igitur post in edicibiles labores suos et miras angustias preualuit fratrum canonica unanimitas unanimisque constantia, et [239 1Kb] 3 Kal. Februarii substitutus est abbas Rodulfus ordine quo superiore libro tacito nomine descriptum est de illo. 4 autem Nonas Februarii intrauit, id est die purificationis sancte Marie, 7 uero Kal. Martii consecratus fuit.

2. Fuit iste Rodulfus natus de uilla, que sita est supra Sambram  fluuium, nomine Monasterium   , ubi habetur abbatia sacrarum monialium, nigras uestes ferentium, locusque est in honore sancti Petri apostoli constructus a sancto Amando episcopo, ubi requiescit sanctus Fredegaudus gloriosus et uirtutibus probatissimus confessor. Parentes quidem eius plebeii sed christianissimi de eiusdem ecclesie familia, hospitalitati pauperum et refectioni eorum infatigabili studio seruientes, et coniugalem uitam sine crimine et absque nota aliqua christianitatis sue ducentes. Sub scolari disciplina et studio litterarum Leodii positus usque ad 18 annos etatis sue ibi mansit; ubi quantum metro et prosa profecerit ex scriptis eius et opusculis eius que postea fecit plane intelligi poterit. Iamque factus subdiaconus libertatemque eundi quo  uellet adeptus, amore cuiusdam clerici sodalis sui nomine Lamberti, qui confessus ei fuerat, quia Porceti  uellet monachus fieri, quod etiam dudum Deo et sanctis loci illius uouerat, tum gratia uidendi loca calidis aquis de terra emanantibus famosa, cum illo Porcetum, quod est iuxta palatium Aquisgrani, transiuit; nichil tamen minus fuerat ei tunc in uoluntate quam fieri monachum.  At cum nocte de more monachorum uite patrum legerentur ad collationes fratrum, abscondebat se in apto ibi iuxta posito locello, unde audire totum et intelligere poterat quod legebatur. Neque hoc faciebat adhuc studio tantum [240 1Kb] edificandi, quantum audiendi miracula uite simplicium uirorum, de quibus ibi legebatur, et nouo auditorio stili simplicioris. Cumque frequentius ardentiusque non tam stili rusticitati quam mirabilibus dictis et factis simplicium sanctissimorumque patrum, de quibus ibi legebatur, attenderet, cepit ei uehementer uilescere presentis uite miseria, et nichilominus accendi ad contemptum seculi, atque illud in corde suo hac illacque uersare continua noctis in stratu suo meditatione. Quid plura? Intra paucos dies in  tantum coaluit lactea potatio illarum collationum in corde eius, ut non solum titubantem aliquantulum sodalem suum de mutando habitu exhortatione sua firmaret, uerum ipse una eademque die mutaret decimo octauo anno etatis sue . Die igitur conuersionis sancti Pauli  uterque habitum mutauit, monachumque professi sunt in loco qui dicitur Porcetum iuxta palatium Aquisgrani, in monasterio sancti Ioannis Baptiste sub Azelino abbate. Sed cum audita regula uideret fratres eam in perpaucis obseruare, cepit religiosa Coloniensis episcopii cenobia frequenter circuire, interdumque ibi et menses et dimidium annum facere, maxime apud religiosum et pium abbatem Adalberonem Gladebacensem, qui primus et nouiter  tunc tenebat ibi ordinem Sigebergensium nominatissimorum tunc temporis monachorum in ordine, religione, hospitalitate. Quorum disciplinam quo ardentiori animo ebibebat, eo fastidiosior loci sui dissolutionem et secularitatem nimiam abhorrebat

3. Mortuo interea abbate Azelino , cuius nimia simplicitas et grauis senectus et ordinem  et temporale bonum nimis defluere nescientis melius dimiserat, successit Iohannes custos et decanus eiusdem cenobii, senex multum et in nullo prorsus ualens ad tale ministerium; nam fratres secundum quod erant personam sibi idoneam elegerant. Tunc uidens Rodulfus, quia multiplicata essent mala et dissolutio roborata, secundum quod rem ueracissime intelligebat futuram, desperans de loci aut ordinis emendatione, accepta licentia recessit tendens iter in Flandriam, ubi audierat duci religiosam monachorum uitam. Gladebac autem, ubi sepe moratus fuerat, idcirco ire noluit, quia sentiebat, ut postea euenit, si abbas loci illius Adelbero moreretur, quod cum eo corrueret et ordo Sigebergensis nouiter ibi introductus. Multas autem et grauissimas frequenter  iniurias prius in Porceto sustinuerat, cum primum positus custos et scolaris magister puerorum, inde cellerarius, deinde minor atque maior prepositus, de emendanda religione contenderet pene cotidie ipse et sodalis suus, cum quo monachus factus fuerat, fratribus eis conuitiose multum atque iniuriose resistentibus, cum paruum aut nullum haberent ab abbate inde auxilium.

4. Defetigatus [241 1Kb] igitur multum, ut dixi, desperansque de loci emendatione, recessit tandem tendens in Flandriam. Contigit autem eum habere transitum per Sanctum Trudonem, et nocte illa hospitio eum recepisse domnum nostrum abbatem Theodericum. Qui interrogans eum quis et unde esset, quoque qualique mente proficisceretur, cum  bonum eius propositum intellexisset, formosumque et pulchre litteratum iuuenem illum attenderet, cepit sagacissime satagere, quomodo eum sibi retineret, utilem sibi eum fore credens, primum ad instruendos sibi disciplina et doctrina pueros suos, deinde ad promouendum in aliquod, si ita forte accideret, ut accidit, ecclesiasticum intus aut foris ministerium. Cui cum persuasisset demorandi secum uoluntatem gratiosi oris facundia, primum ei scolares pueros scolaribus disciplinis instruendos commisit, quasdamque utilissimas compilationes, plenas plurimarum diuinarum sententiarum scribendas et multorum decreta conciliorum . Scripsit igitur ei eodem primo anno uolumen illud  utilissimum multum continens scripture, et pueros uix musam declinare sciolos non tam dictamen quam metrum quoque componere docuit. Grauissimum autem sustinuit laborem ad introducendos eos, cum ipse loqui eis Theutonicam nesciret, et quidam puerorum paruitate adhuc scientie et natiua illis lingua Theutonica neque Latine neque, ut ita dicam, Gnalonice  possent eum intelligere. uicit tamen labor improbus omnia uincens, et eodem anno fecit eos litterate facillime intelligere quidquid uolebat eis legere. Instruxit etiam eos arte musica secundum Guidonem, et primus illam in claustrum nostrum introduxit, stupentibusque senioribus faciebat illos solo uisu subito cantare tacita arte magistra, quod numquam auditu didicerant. Miserrima tunc adhuc, ut superioribus libris relatum est, et lamentanda habebatur loci facies, fratribus prorsus non habentibus neque claustrum neque monasterium, sed nudam et discissam atque horribilem templi uastitatem, et de claustro domum unam tantum imperfectam, et incultam, in cuius dimidietate reficiebant, et in altera dormiebant. Fratres autem qui tunc  habebantur isti sunt: Primus domnus abbas Theodericus, secundus Boso decanus, quia [242 1Kb] sic tunc in illo ueteri ordine appellabatur, qui modo in iste prior uocatur, tercius Stepelinus, quartus Herimannus cognomento caluus, de quibus superius aliquid dictum est, quintus Sybertus, sextus Engo, septimus Morungus, octauus Folkardus, nonus Bouo, decimus Ruzelinus; pueri de scolis: Gislebertus, Gerardus, Thidelmus, Balduinus, quatuor hi tantum. Inter [243 1Kb] fratres et pueros 14 erant, preter duos hospites, qui paulo post recesserunt  .

5. Itaque post duos ferme annos Boso, qui tunc erat decanus , moritur, et Rodulfus ad illud ministerium ab omnibus fratribus electus, in  loco eius substituitur. Qui statim accingens se ad emendationem ordinis cotidie in capitulo et extra capitulum conferebat cum senioribus, qualis et quomodo antiquitus ordo in monasterio priori et claustro adhuc stante teneretur. Quibus consuetudines plenas honestissime grauitatis et religionis antiqui monasterii illi demonstrantibus, suadebat illis benigna arte, mollique et paulatim procedente informabat uestigio, ut attemptarent eas posse recipere, et antiquam inuste illis infamie rubiginem sic aliquando uel tandem abradere. Ipse autem nocte et die assiduus erat omnibus horis in choro, et de psalmis tractim cantandis et cantu dulce equeque modulando indefessa illi sollicitudo. Sed cum nesciret secundum usum claustri cantare---usus enim noster  cantandi, nescimus unde hoc acciderit, nulli comprouintialium nostrorum conuenit---erubesceretque uehementissime quasi stipem inutilem se inter cantandum in choro stare, miro quidem [244 1Kb] et inedicibili labore, et grauissima capitis sui infirmitate, graduale [245 1Kb]  unum propria manu formauit, purgauit  , punxit  , sulcauit  , scripsit,  illuminauit, musiceque notauit, syllabatim, ut ita dicam, totum usum prius a senioribus secundum antiqua illorum gradualia discutiens. Sed cum usum eorum per quam plurima loca, propter uitiosam abusionem et corruptionem cantus, nullo modo ad rectam regulam posset trahere, et secundum artem non posset notare, nisi quod regulari et uerisona constaret ratione, ipse autem ab usu ecclesie non facile uellet dissonare, miro, ut dixi, inedicibilique labore in hoc tantum se frustra afflixit, quod ex toto usum mendacem regula uera tenere non potuit, sed in hoc profecit quod quidquid alicubi in monocordo  cantari potuit, de usu ecclesie non pretermisit se preterire. Multa tamen, propter negligentiorem suam perficiendi [246 1Kb] operis uelocitatem,  que per grauiores litteras notari debuerunt, per acutas siue per superacutas notauit, et que per acutas siue per superacutas per grauiores; quod incorrectum reliquit alia sollicitudine intercurrente. Consummauit autem uno anno opus illud propria, ut dixi, manu, de omnibus paruis et magnis que pertinere uidentur ad graduale cum antyphonis rogationum et benedictione cerei in pascha. Statimque pueri et iuuenes magisterium eius et libri exemplar sequentes, non solum artem illam ceperunt addiscere, uerum emendacius et accuratius libros suos post illum notare. Quod postquam uidit, petebat ut suus tolleretur de medio, ne propter eius inemendationem et festinantis manus incuratam scripturam et notam, esset ei in posterum confusio. Sed pueri  et iuuenes qui ex illo introducti fuerant, magistri amore monimentum illius leuiter deperire non sinebant. Scripsit igitur in posteriori parte uoluminis inter duas ascellas  ita: Graduale non tam regulare quam usuale, postremo neque usuale neque regulare, ut ostenderet, quia licet ita notasset, non tamen ignoraret quid erroris haberet, cum regulam propter usum et usum propter regulam tenere ibi non posset, et cum propter festinationem interdum de regula preterisset, ubi eam tenere attentus potuisset.

6. Abbas autem Theodericus uidens studium eius et feruorem in religione, uehementissime super eo gloriabundus letabatur, et ad uoluntatem eius omnia que erant claustri sinebat libenter disponi. Sed ille  affligebatur quam maxime et pene continue a quibusdam inquietis monachis, quos propter paucitatem fratrum nostrorum abbas Theodericus permittebat nobiscum hospitari de aliis claustris, cum eos compelleret nobiscum sub regula et disciplina uiuere, quam illi aut in cenobiis suis non didicerant, aut exosam habentes effugerant; ille autem aiebat, malle se cum paucis religiose uiuere quam cum multis irreligiose.

 7. Tenebatur tunc quoque abusio quedam uestimentorum apud nos, non antiqua sanctione sed nouella presumptione, scilicet quod tunice fratrum non erant sine capitiis, sicut modo sunt, sed ita habebant a se capitia, sicut a cucullis, pendentia, quod si quando tunicas induerent, sine cucullis ibant, et quando cucullas portabant, tunicas nunquam induebant, propter singula, ut dixi, capitia a singulis uestibus fixe dependentia. Et quia talis abusio ab illis tantum tenebatur, qui irreligiositate notabiles habiti seculares quoque monachi appellabantur, dolebat multum Rodulfus hac nota se et fratres suos teneri, quod absque aliqua corporis afflictione poterat emendari. Contra quam abusionem immutandam maxime repugnabant superius dicti hospites  monachi, et alios hortabantur artificiosa adulatione, ut non acquiescerent iuuenili Rodulfi insolentie, maxime cum nunquam debuissent eum aliunde accitum sibi prefecisse.

8. Sed Rodulfus prudenti astu bonoque ingenio malam eorum frustratus est suggestionem; nam ueniens ad unum de senioribus fratrum, nomine Stepelinum  , interrogauit eum, quot anni haberentur, ex quo puer claustrum nostrum prius intrasset. Qui cum respondisset: Pene 80, querenti illi ita ab eo subiunxit quoque se in pueritia sua seniores in claustro nostro uidisse, qui non minoris, quin imo maioris etatis extiterunt quam esset ipse. Sed cum senior illum interrogaret, cur tam diligenter hoc quereret, adiunxit: Quoniam, inquit, pater, uellem  scire si de tam longo tempore, centum scilicet sexaginta annorum, de quibus tu potes meminisse, siue relatu eorum, quos uidisti octogenarios, siue uisu tuo, cum sis ipse octogenarius in claustro isto hodie, si umquam ullo modo potes meminisse, hanc consuetudinem abantiquo in ecclesia ista fuisse, ut fratres non haberent capitia a tunicis suis pendentia, sicut non habent hodie alia cenobia religiose circa nos uiuentia. Cui senior: Certissimus, inquit, sum, et relatu seniorum meorum et uisu proprio, quod a cucullis tantum penderent eorum capitia, sed inualescente sub abbate Adelardo secundo iuuenum indisciplinatione et insolentia, presumpsisse eos hoc nouissimo tempore hanc abusionem, ut ad utrasque uestes capitia fixa ferrent, seniores tamen semper tenuisse primam et  antiquam consuetudinem. Cui Rodulphus: Igitur cum ita sit, pater, ut asseris, quare transgredimur illum qui sanctorum et antiquorum patrum in hoc quoque nostro cenobio usus fuit olim communis omnibus, nunc quoque circa nos religiosis monachis? Pudor est, relicto religiosorum usu et antiqua cenobii nostri consuetudine, imitari nouam stultorum et indisciplinatorum iuuenum presumptionem, hacque tantilla cultus corporis immutatione notabiles haberi circumquaque  apud religiosos de irreligiositate. His aliisque facundi oris persuasionibus conciliatis firmatisque sibi seniorum animis, abbati tandem rem eandem suggessit, facileque deinde obtinuit, ut unusquisque fratrum nostrorum capitium a tunica sua deponeret, abbate primum deponente suum.

9. Sed unus, quem de Sigebergensium cenobio abiectum domnus abbas Theodericus, firmata sibi stabilitate, propter nostrorum, ut superius dixi, paucitatem susceperat, huic decreto obstinatissime contradicebat, priore Rodulfo sepe eum ammonente atque tandem per obedientiam precipiente, ut capitium sibi a tunica deponi sineret, cum a puero inter Sigebergenses illud ita semper portasset, et nos secundum antiquam consuetudinem idem modo facere  uideret. Sed [247 1Kb] ille neque ammonitionem recipiebat, neque obedientie parebat. Prior autem uidens dure mentis illius obstinatiam, pendentem a lecto eius tunicam die quadam accepit, et mittens eam consutoribus fecit inde capitium honeste deponi, et ad modum aliorum [248 1Kb] fratrum apte formari. At ille cum die quadam dominica, extracta de more cuculla ad primam uellet ire, indutus tunica capitium non inuenit, toruoque uultu se ipsum circumspectum irridens, sine cuculla in sola decapitiata tunica chorum intrauit, tota illa prima spectaculum [249 1Kb] se prebens fratribus fronte impudenti. Sed quid? uentum est ad capitulum, uindicatumque est in illum regulariter impudentis hominis tale spectaculum, iussumque statim capitulum exire, et pendentem a lecto eius cucullam  sub tunica induere; uellet, nollet, fecit eum domnus abbas Theodericus secundum alios indutum incedere. At ille [250 1Kb] alto maligne mentis profundo rem factam sibi reponens  , sed ad tempus dissimulans, altero mane, dormiente post matutinas priore, ad lectum eius clanculo accessit, et sublata inde eius cuculla, capitium secum tulit, truncatamque illam ad lectum eius reponens, ad lectum suum, quasi nil mali fecisset, rediit. Cumque iam orto die tempus esset, ut prior signum faceret, quo fratres ad orationem surgerent, prior cucullam suam indutus absque capitio eam respexit, miratusque primum uehementer, uix tandem rem ut erat ex crepitanti furtiui auctoris subrisione intellexit. Quid faceret? Tunica sua capitium non habebat, et malignus ille  artifex de cuculla eius aliud detraxerat. Si surgens decapitiata ueste incederet, ridiculosum fratribus spectaculum de se preberet, maxime facte sibi huius auctori iniurie; si autem diutius expectaret et horam surgendi preteriret, tamen nil amplius haberet, quid indueret. Tandem uocato ad se uno ex fratribus iam uigilante, significauit ei, ut sibi cucullam  unius senioris afferret; et ille quidem necdum capitium de tunica sua deposuerat, forsitan ad hoc reseruatum diuina prouidentia. Surgens igitur quod facturus erat fecit, contumeliamque sibi factam per seniores ad abbatem retulit. Abbas et seniores grauissima animaduersione in presumptorem illum exacerbati, publice eum in foro uirgis cedendum deliberant, et sic tandem de claustro ignominiose eiciendum. Sed prior omnino uetabat hoc fieri, dicens parcendum esse, si non tanto presumptori, nostro saltem propter seculares ordini. ueniens igitur abbas Theodericus ad capitulum, grauissimo uerbere cedentium eum duabus scopis diu multum macerauit, et primum fratrum quidem intercessione in leuiorem tantum culpam esse uix reliquit. Sed ille  sententiam nullo modo obseruans, sed culpis culpas cotidie superaccumulans, cum esset incorrigibilis, et compedibus [251 1Kb] tandem astrictus, cultello uellet priorem perforare, eiectus est tandem a claustro, permissus quo uellet irreuocabiliter abire. Ceteri uero fratres proficiebant cotidie [252 1Kb] melius et melius in ordine, priore totum ad hoc studium suum impendente, neque deficiente umquam hac siue alia aliqua contumelia aut cuiusuis prouocatione.

10. Sed et aliam quandam prauam consuetudinem, que male apud nos insolentia nichilominus dissolutorum iuuenum diu inoleuerat, prorsus cessare fecit, neque tantum inter nos, sed etiam ferme prorsus inter laicos nostros. Nam diebus rogationum, cum antiquo more prima die Septemburias   processio nostra uenisset, perplurima pars fratrum prece uel mercede equis sibi conductis, ibi statim ascendebant, et Brustemiam ante processionem equitantes, indeque ad claustrum cum leuibus oppidanorum iuuenibus per campos ante faciem totius populi, modo quanta agilitate poterant equos suos laxabant, modo subita retentione hac illacque girabant, perticis intentis nunc hos aut illos fugantes seu fugientes; quod totis tribus illis rogationum diebus non cessabant facere, secunda die Falmiam  , tertia Mergueles pergente processione. Unde hoc singulis illis diebus eueniebat, ut quicquid ad mensam fratres habere debuerant piscium aut placentarum illis darent, qui equos sibi prestiterant, preter paucissimos, qui prece siue mercede noluerant  sibi conducere aut non poterant; quin etiam scolares pueri hac prauissima consuetudine tenebantur illecti. Fratres autem quos aut uoluntas aut necessitas pedites ire et redire faciebat, populo cito uestigio equitantes sequente domum, grauissima affligebat defatigatio, tum ex longo itinere tum ex inassueta et cita ambulatione. Itaque dies rogationum  et letaniarum supplicationes erant apud nos quasi militantium excursiones, et mollium iuuenum lasciue circumuentilationes. Quam detestabilem abusionem prior exhorrens Rodulphus, cum aliis ascendentibus offerretur ei ad equitandum equus, aiebat non decere neque laicorum nedum monachorum regulam, nulliusque prorsus christiani esse, ut in equo penitentiam ageret, dies [253 1Kb] rogationum dies ducens penitentie et supplicationum; et hoc pretendere expoliatorum sibi pedum nuditatem atque ieiunium, et quod cooperto capite supplicationes sanctorum recitatis eorum nominibus frequentarent. Qua et aliis que ad hoc pertinere uidentur rationibus, primum persuasit domno abbati [254 1Kb] , deinde ceteris fratribus, ut tandem cessaret illa equitatio, et que  fiebat pro equitatione indecens monachorum dissolutio, et prebende eorum dampnosa elemosineque distractio, cui suppeterent de fratribus uires, iret, cui non, in claustro maneret, sicque abbreuiaretur uia, ut euntes nimie defatigationis nulla afficeret molestia. Itaque cessare cepit sub prioratu eius illa ad rogationes equitatio, cessauitque toto uite illius tempore, tantumque populo cepit placere, ut paulatim inducerentur pene omnes similiter et loqui et facere.

11. Quid dicam de diebus solempnibus festiuitatum sanctorum Trudonis et Eucherii atque sancti Remigii?  Quidam clericorum nostrorum ex familiaritate qua scolaribus aliis in claustro nostro cum pueris nostris pueri quoque  ipsi nutriti fuerant, alii quoque nonnulli ex religiositate sua, apud antiquiores nobis olim iam diuque multum obtinuerant, ut supradictis solempnitatibus chorum nostrum annuatim ad maiorem missam cum reuerentia intrarent, induti albis sicut et fratres nostri, et si qui forte eorum uocales essent, tropos  , qui tunc temporis apud nos cantabantur, aut graduale siue Alleluia cantarent, atque cum omni honestate diebus ipsis ad mensam fratrum in refectorio cum eis reficerent, indeque surgentes cantando altis uocibus quod ad festum pertineret, fratres Miserere mei, Deus cantantes, ad ecclesiam precederent. Sed usus qui ex caritate et religione pium uidetur habuisse inicium, procedente tempore paulatim cepit transuerti in superstitionem et uicium.  Nam cum illis tantum prius permitteretur, de quibus et sicut diximus, in hanc tandem euaserat superstitio presumptiuam abusionem, ut quicunque presbiterorum ex agris ad nundinas magis quam ad sollempnitatem diebus illis conuenirent, indifferenter in chorum nostrum inter fratres intrarent, ad maiorem missam sine omni reuerentia ruerent, nonnulli uestibus laicorum fissisque ante et retro turpiter induti,  paucissimi saltem nigris cappis et absque albis et superpelliciis  . Tum, quod contrarium est non tam nostro ordini quam ipsis quoque religiosis laicis, quin immo omnibus recte christianis, inter agenda misteriorum Christi secreta, duo aut tres de ipsis clericis circumsedebant in ipso choro, unum aut duos de fratribus nostris aut singuli singulos circumueniebant, et uerbis ociosis risuque et iocis reliquum misse sic pariter peragebant. Ubi autem post plurimas intolerandasque indisciplinationes ad refectorium uentum fuisset, tantus inte, reficiendum fiebat ibi strepitus diuersorum et etiam ignotorum presbiterorum et clericorum clamor et fabulatio, ut uix audiri posset uox, licet altisona, legentis in eminentiori loco; quoque productior erat refectio, eo  maior accrescebat uino incitante inquietatio, tantusque erat eorum numerus---passim namque quicumque uolebat ingrediebatur---ut constitutis ad seruiendum illis fratribus uix de nobis quinque aut sex remanerent, qui ad mensam reficerent. Quanta die illa expenderet prepositus, quin immo quanta illi distraherentur nec ratione nec numero poterat comprehendere. Quam nichil ordinis et disciplinationis, quin potius quantum dissolutionis et periculi animarum diebus illis apud nos haberetur, honestius existimo hic reticere quam loqui. Surgentibus autem a mensa fratribus, et nonnullis ineptorum inuerecundorumque clericorum quecumque occurrerent manibus suis inde diripientibus, statim non minor ad ministros consedebat populus, scilicet quicumque  in curti nostra de aliquo officio intromittere se per totum annum uidebatur; strepituum, sumptuum nec modus nec ratio ibi tenebatur.

12. Talia primo et secundo prioratus sui anno uidens, atque inde grauissime ingemiscens, Rodulfus multis et exquisitis modis et frequentibus in tantam indisciplinationem exaggerationibus satagebat, quam plurimum uero apud abbatem Theodericum, ut prauus iste usus et dampnosus ecclesie aut ad priorum temporum modum reduceretur aut penitus destrueretur. Abbas, licet absque magna commotione hoc fieri non posse uideret, tamen bone prioris intentioni non satisfacere inutile ordini fore et ecclesie sue uidebat. Annua igitur reuolutione festis redeuntibus, dictum est clericis, ut absque religiosa  ueste chorum nostrum nullus eorum intraret, sed qui misse maiori interesse uellent, in cancello, cum esset spatiosum, circa abbatem starent, cum reuerentia tamen et silentio, ut bene conueniebat festo et tanto misterio; quod, si quis eorum aut alba uellet indui aut superpellicium haberet, post fratres ultimus in choro nostro staret sub reuerentia nichilominus et silentio. Post missam domus eis esset  set extra refectorium parata, in qua ministraretur eis non minori quam cum fratribus abundantia. Non enim fratres ferre poterant, neque decebat eorum ordinem, ut tantam haberent et in choro et in refectorio suo indisciplinationem et inquietudinem. At illi omnes grauiter commoti et indignationis ireque plenitudine rationem non admittentes, penitus recesserunt, et nisi prior eis abusio permitteretur, nichil aliud facere uoluerunt; sicque, forsitan ita Deo uolente, factum est, ut morbus ille diu apud nos inueteratus tandem deficeret. Sed et laici, qui in refectorio ad ministros solebant diebus illis comedere, in domum aliam compulsi sunt, licet multum inuiti, reficere, prouidentibus ei preposito et cellerario queque habituri erant in refectorio. Res uero  talis multum odium et persecutionem longo tempore tam de laicis quam de clericis priori conspirauit, semper festis istis [255 1Kb] diebus apud conuenientes ad nundinas presbiteros morbum istum recommouentibus.

13. Neque istud tacere habeo; si defuncto alicui apud nos missa generaliter celebraretur, frater noster, ille uidelicet qui missam cantabat, totam oblationem habebat, et tamquam propriam sibi rem eam uendicans, nichil inde ad communitatem aliorum respondebat [256 1Kb] . Et quoniam secundum Apostolum auaritia est idolorum seruitus , et secundum beati Benedicti Regulam , nichil proprium debet habere monachus, prior Rodulfus huic occurrens uicio, de medio nostrum  summo illud labore tulit, statuens presidente abbate commune esse omnibus fratribus, tam paruis quam magnis, quicquid eis quandocumque uel ubicumque offerretur, interposito quod, si frater, cui oblatio fieret, aliqua recula sibi necessaria indigeret, prouideretur ei a priore ex eadem oblatione; uerbi gratia siue corrigia, siue cultellus, siue lineus sub capite et scapulis eius pannus, aut tale aliquid mediocris precii. Quicquid aliter inde agatur, sciant posteri nostri ita fuisse statutum, fratremque qui die illa missam cantauerit, libere posse sibi exigere ---per manum tamen illud totum prioris---si quid ei defuerit de minoribus rebus sibi necessariis. Nos enim huic statuto presentes interfuimus, et exigi et dari frequenter uidimus, sicut hic scribimus. Quod  autem postea immutatum est, et pars ad cooperturam plumbi, pars ad utensilia circa altaria custodi data est; non ideo factum est, ut sic amplius permaneret, sed quam diu abbati et fratribus placeret.

14. Et quoniam due partes loci illius, qui claustrum apud nos debebat fieri, sepe humillima et arida semirutaque cingebatur, et sine aliqua tectura erat ad orientem scilicet et ad aquilonem, parsque occidentalis, licet domus esset lapidea, nichil tamen  ante parietem haberet, quod fratres ad eius officinas intrantes a pluuia et luto defenderet, sed patentibus undique aditibus nichil aut parum fuerat, quod laicos, interdum etiam et mulieres transitum habere per locum conuentus fratrum prohiberet, satagebat multa anxietate benignaque et prudenti arte, toto studio multoque labore apud officiatos, maxime apud Folkardum fratrem nostrum, qui secundus tunc post abbatem in omnibus nostris [257 1Kb] temporalibus rebus habebatur, ut edificarentur alique domus, que claustrum formarent et transitum puplicum per medium fratrum prohiberent. Nec frustrata est eum pia intentio, inque breui tempore edificio ligneo clausa est pars orientalis. Que domus cum perfecta fuisset, ante composito sub tectura deambulatorio,  partem sui capitolium nobis satis aptum prestitit, partem dormitorium. Similiter a media fere parte conuentus usque ad duas partes domus illius que occidentalis erat coopertum deambulatorium factum est, ut per tres partes claustri, orientalis scilicet, australis, occidentalis, coopertura facta, honeste posset incedi; sola pars aquilonaris sepe adhuc tenebatur et postitio claudebatur. Cumque hac conclusione et fratres arceret ab egressu claustri, preter eos quibus hoc solum licebat, et utrumque sexum ab ingressu, unamque ipse inde ferret clauim, cellerarius aliam, comitisse aduocatricis nostre Gertrudis  , que apud nos in claustro nostro requiescit, grauissimam inde iram et indignationem incurrit, cum solito more nequiret transitum habere  per medium claustrum nostrum et conuentum fratrum. Incitabant autem eam uehementissime in eum multi clericorum nostrorum et laicorum, maxime famuli de curti nostra, qui se conquerebantur odiose a solito transitu claustri et familiaritate fratrum arceri. uerum ille, licet terribiles in eum detonarent mine, penetrantiaque etiam durissima hominum corda undique uerborum manifesta uolarent iacula, tamen imperterritus irreflexusque manebat solum hoc metuens, ne de emendando ordine et claustro minus ei ad uotum succurreret. Ut igitur secundum ordinem fratres haberent, unde in claustro ad sedendum et legendum atque cantandum tenendumque silentium facilius retinerentur, armarium in claustro primus ipse fecit ex obedientia sua fieri,  librosque in eo ad numerum fratrum reponi.

15. Interea raro umquam ipse cessabat, quin semper aut scriberet aut notaret, interdum quoque modulatis delectabatur carminibus, et de sollempnitatibus sanctorum compositis cantibus. Extat uolumen opusculorum eius, in cuius prefatione inuenitur quid scripserit, quid modulatus fuerit, et cur et quando; extat et aliud uolumen septem librorum eius, quos contra symoniacos scripsit, quatuor ratione,  tribus agens auctoritatibus. Paucis referre non possem quantum laborauerit causa abbatis Theoderici, quam fideliter, quam constanter, in quot et in quibus locis et coram quibus pro eo astiterit, cum magne et prime regnorum persone uellent eum de abbatia eiicere et supradictum Herimannum intrudere. De quibus superius partem aliquam tetigimus.

16. Postquam ista et alia nonnulla bona et mala, prospera pauca et aduersa multa per aliquot annos prioratus sui apud nos sunt gesta, audiuit Rodulfus usus Cluniacensium apud Sanctum Iacobum Leodii teneri introductos per abbatem Stephanum, dictum etiam Stepelinum, quos paulo post abbas Sancti Laurentii Berengarius susceperat. Unde eos omnium  religiosorum ora magnificabant, et frequenti hospitio aut colloquio reuerentius quam prioribus annis dignabantur, preterea de seculo tam clerici quam laici plures ad eos conuertebantur, et inualescente religione augebatur et fratrum numerus et fructus ecclesie. Iamque Rodulfus uidens tempus adesse, quo desiderium suum posset adimplere de meliorandis usibus et tenenda apud nos religione, quocumque modo poterat ad hoc nocte dieque apud abbatem Theodericum laborabat, quatenus eum ad hoc accenderet ut post istos duos abbates tertius eosdem usus in claustrum nostrum introduceret. Decere enim eum aiebat, cum non minoris esset scientie et glorie in seculo quam illi, et locus noster antiquioris et famosioris esset nominis, ut in religione  et spiritualibus non obscurior apud homines neque indignior apud Deum inueniretur. Sed cum, perturbantibus hanc molitionem eius quibusdam fratribus, rem ad effectum perducere non posset, accepta licentia a loco nostro ad suum  sine spe reditionis transiit, ut disposito ibi itinere suo, inde transiret quo districtius ordinem teneri audisset. Mox aliqui fratrum necnon et famulorum nostrorum occulte aperteque exultantes, ex uotoque sibi accidisse gaudentes, quia ad uoluntatem suam modo liberius possent facere, non multo post intellexerunt ex comparatione positi alterius prioris, quantum iste prestaret eis consilii, auxilii et honoris. Penitentes igitur quam plurimum post paucos menses, simulata alia re quidam eum reuocarunt sub presentia  et assensu abbatis Theoderici, firmantes ei si rediret et prioratum suum reciperet, quod infra annum illum  usus Cluniacenses in claustrum nostrum introducerent. uix tandem obtinuerunt. Qui igitur parum ante festiuitatem natiuitatis sancti  Iohannis discesserat, in aduentu Domini statim post festiuitatem sancti Andree apostoli rediit.

17. Prioratu igitur suo ei reddito captatoque loco et tempore oportuno, atque domni abbatis et fratrum hilaritate, fidem promissi modo serio modo iocose reposcebat, remque bonam non diu quin fieret esse differendam aiebat. Miris igitur laboribus et frequentibus Leodium itineribus, concitato sibi multorum inde clericorum et laicorum aliquorumque fratrum nostrorum maximo odio, tandem effecit ut eodem anno [258 1Kb]  Kalendas Martii [259 1Kb] , que fuit sexta feria  in capite ieiunii, introducerentur usus Cluniacensium in claustrum nostrum tenendi. Quibus introductis cum uehementissime feruerent in eis, et ultra quam quisquam speraret, fratres nostri,  paulo post, heu! heu! Domnus abbas Theodericus obiit, 7 scilicet Kalendas Maii. Que autem postea secuta sunt usque dum abbatiam intraret, et quomodo introierit, puto quod satis inde scriptor precedentis historie prelocutus sit; ad illum recurrat quisquis hec diligentius scire desiderat.

18. Postquam autem abbas constitutus est , de ordine tenendo omnimodis satagebat amator illius et amatorum eius. Atque in tantum ---remquam certissime scio fidelissime referam, ecce coram Deo, quia non mentior---quod nullus fratrum tam carnaliter tamque spiritualiter poterat ei esse familiaris, quem perfecto umquam corde diligeret, nisi diligentem nostrum ordinem cognosceret, et fidelem de rebus ecclesie sibi commissis  probasset. E conuerso nullus fratrum poterat esse tam rarus accessu ad eum, qui etiam palam aut occulte de dictis, factis uitaque eius si eum mordaciter, ut plerumque solet, reprehenderet, dummodo aliquando cessaret et diligentem eum ordinem aspiceret et fidelem in rebus ecclesie illi commissis, quin facillime hos aliosque ei lapsus etiam graues indulgeret. Quid tibi uis amplius dicam? Breuius et uerius quam potero hoc tibi sub testimonio Christi dicam, quod nulla res eum fratrem sibi commendare poterat, quem dilecti ordinis et fidelitas rerum ecclesie sibi commissarum non commendabat, non etas, non familiaritas, non timor, non consanguinitas, non scientia, non pulchritudo, non generositas, non aliqua etiam magna utilitas. Propter que  duo  apud eum poterant  in quoscumque inuenirentur, et apud eum nichil aut minimum poterant apud quoscumque non haberentur; frustra quiuis aliter laboraret, aut ista habendo gratus illi aut non habendo ingratus existeret.

 19. Precipue detestabatur hoc uicium, et ad exterminandum illud quacumque uirtute poterat per se et per illud sibi referentes laborabat, ut nullus fratrum de substantia in refectorio sibi statuta aliquid quoquam distraheret, sed per manus elemosinarii quod ori eius superesset pauperibus erogari sineret. Quoscumque autem fratrum laicorum uidebat amicitias et confabulationes et has illasque uanas gloriolas procliuius appetere, aut nunquam aut inuitus illos uolebat ad aliquam obedientiam promouere, neque eos quos intelligebat quocumque modo iilam uel illam obedientiam  ambire, et quos nouerat inhiare, ut possent aliquid clanculo dare et accipere. Quibus non erat grata ante obedientiam hominum gratia, et qui equo animo simplicique  tantum contenti erant claustri substantia, illis dicebat danda claustri ministeria. Quos sibi laudabant seculi homines de obtenta apud eos familiaritate et frequenti collocutione, et si quid umquam habere possent de beniuola eorum dapsilitate  , eos iudicabat indignos claustrum uel quoquam exire; quorum barbariem et silentium, et quia nichil eis darent aut ab eis acciperent, reprehendebant, quaqua uellent ire securus eos sinebat. Silentium inter monachos tanto extollebat preconio, ut diceret numquam tam perfectos et electos monachos simul esse posse qui ordinem et disciplinam ualerent absque silentii uirtute tenere. Superba subiectorum rigiditate numquam frangi poterat; humilitate quamuis multum lesus, citius etiam uincebatur quam ei ipsi  interdum expediret.

20. His aliisque bonarum uirtutum studiis, hinc ipsius sollicito curante magisterio, hinc discipulorum pio obedientie obsequio, cepit in breui longe  lateque diffundi dulce fragrans unguentum boni de loco nostro nominis, fedaque cicatrix uultus nostri de obprobrio preterite indisciplinationis, paulatim curata detergi manu pie moderationis. Hospitalitas lete superuenientibus exhiberi maximeque obsecutoribus nostri ordinis, refectio pauperum post mensam fratrum non negligenter prouideri. Sed quia exteriora seculi bona ad hec aliaque nostro ordini multum sunt necessaria, primumque regnum Dei querentibus necessario, deinde secundum Dei promissionem, sunt eis ista adicienda, cepit se tota uigilantia et labore accingere, ut non modo que salua inuenerat de bonis ecclesie conseruaret, uerum que dispersa fuerant congregaret [260 1Kb] .

21. Prima igitur die, qua homines ecclesie debebant  ei fidelitatem et hominium facere, prepositum ecclesie et cellerarium quosdamque de senioribus iuxta se in cella sua fecit sedere, ut nullius manus neque fidelitatem reciperet, quem fratres de prebenda sua iniuste aliquid tenere quererentur. Que res multas ei peperit inimicitias, quas tamen sine graui dampno euasit, usus postremo consilio necessarie in omni re discretionis. Ut autem sciant posteri eius, et scientes magis solliciti inde reddantur, quanta sollicitudine et timore, quantoque studio et labore seruauit professionem pro posse et nosse, quam teste ecclesia ante altare, coram stolato episcopo, stolati et ipsi in consecrationibus suis facere solent tam abbates quam episcopi, finem huius  octaui libri facere hic decreui, et nonum ab ea epistola incipere, quam scripsit ad Metensem episcopum Stephanum  , loci nostri tunc temporis dominum.



EXPLICIT LIBER OCTAuUS, INCIPIT NONUS [261 1Kb]


 1. uenerando atque reuerendo sancte [262 1Kb] Metensis ecclesie episcopo Stephano Rodulfus gratia Dei sanctique Trudonis id quod est, salutem anime et corporis. Diebus prelationis mee [263 1Kb] , hoc est a 1108 anno [264 1Kb] inc. dom. usque ad 1136, qui tunc agebatur  quando hec scribebam, que nostre ecclesie uidelicet ecclesie beati Trudonis in Hasbania accreuerint, siue per meum laborem de perditis recuperata, siue de non habitis acquisita, siue per meum nostrorumque studium de nullis aut paruis reditibus ad aliquos et maiores fructus instaurata, et que pro animabus fidelium pauci pauca in possessionibus tradiderunt, fideliter hic annotare curaui. Quod si quid in hac annotatione  excessu memorie exciderit, aut spes pari tura adhuc [265 1Kb] necdum protulerit, cum illud meminero et istud euenerit, huic aliquando subnectam operi. Testem interim conscientie mee habeam Deum quia non hoc facio, ut inaniter uidear gloriari secundum  hominem et non secundum Deum de rebus, quarum tenuitas, etsi gloriari uellem, magis afferre potest michi confusionem quam gloriam, sed ut posteri mei desidiam meam et prelationis mee inutile spatium erubescentes, accingant se fortius et utilius non solum ad seruandas has et alias res ecclesie quas inuenerint sed ad multiplicandas suis laboribus et meritis; quamquam qui tempestates maris, quo iactatus sum  et adhuc iactor, cognouerit, magis ammirari possit aliquid interim esse seruatum quam acquisitum, que quoniam alias plenius descripsi  , iterare hic supersedi. Et hec etiam nichilominus idcirco facio, ut sub impetranda negligentie mee uenia hoc quoque a clementia uestra obtineam, quatenus uestra auctoritate et sigillo firmetur, ut nullus post decessorum meorum prioribus erroribus amplius ea inuoluat  que absolui, sed fixa permaneant ut institui. Quod si presumptum fuerit, irritum fiat, et banno uestro omniumque successorum uestrorum subiaceat. Non enim paruo rerum familiarium dispendio ea obtinui, cum interdum cum uite quoque mee periculo uix euaserim, et in perpetuum odium eorum usque hodie sum, qui ea se amisisse dolent, quamuis iniuste tenuerint.


 EXPLICIT EPISTOLA, INCIPIT TEXTUS.

 2. Igitur post obitum abbatis Adelardi secundi, tanta mala apprehenderunt ecclesiam nostram et multis annis tenuerunt, quanta non sunt audita in quouis loco ab illo famosissimo Iherosolimorum excidio  . Euenerunt ea propter dissensiones de abbatia nostra inter monachos et episcopos, Metensem uidelicet Herimannum et Leodiensem Heynricum, dum monachi extrudere niterentur intrusum episcoporum abbatem per uiolentiam, et stabilire suum superpositum per symoniam. Sic primum secundus et secundum extrudit primus, tertius inter utrosque irrepit, quartus trium labores inuadere et locum occupare presumit. Quorum nomina sunt hec: Lanzo, Luypo, Herimannus et item Herimannus, inter quos septemdecim annis miserrime decertatum  est  , atque sic, ut infra duodecim annos tredecim fierent commutationes  alio moriente, alio alium eiciente. Sub istis totum oppidum nostrum una die redactum est in fauillam, effuso in eo eruentissime multorum hominum sanguine  . uixque duo anni preterierant, ex quo monasterium quoque nostrum nouum et mirifici operis et claustrum cum omnibus appendiciis suis funditus igne cremata interierant  . Turris, que sola supererat de incendio, facta est latrocinantium hominum munitio, thesaurus, qualem nostre similis nulla habebat ecclesia, irrecuperabiliter distractus periit; monachi omnes---prorsus, inquam omnes---dispersi per diuersas regiones, solum in loco uastatio et horribilis solitudo  .

3. Hac tempestuosa tempestate contigit ecclesiam nostram de Alburch decidisse in potestate Traiectensis episcopi Conradi, et longa loci nostri miseria in ius ecclesie ipsius transisse lege synodali  et iudicio canonico. Propter quam liberandam, sed nec sic liberatam, distractus fuit calix aureus ecclesie nostre, cuius pretii pars, scilicet 60 marce, data est episcopo Conrado, ut restitueretur ecclesia iuri nostro; quod superfuit pretii perfide distraxerunt in hoc negotio perfidi quidam presbiteri nostri. Episcopus accepta pecunia nudo tantum uerbo, non auctoritate canonica, mandauit nostris, ut reciperent sua, non quidem maliciose, sed minus caute. Et factum est ita. Subsecutus est Conradum episcopum  Burchardus episcopus  , qui occasionem accipiens, eo quod legibus synodalibus non esset libere nobis restituta ecclesia, mancipauit eam suis usibus synodali iudicio; sicque eam tenuit usque ad aduentum meum in abbatiam. Ad quam  liberandam profectus sum eodem anno , quo intraui in abbatiam, Ulterius Traiectum in sancti Iohannis festiuitate, et per auxilium Dei et aduocati nostri, comitis de Hollant Florentii  , iudicio ecclesiastico liberam nobis restitutam ecclesiam retulimus domum, cartha de hoc facta et episcopi Burchardi signo sygillata. Eodem anno ecclesia et alia que Alburch habemus bona ualuerunt nobis domi absolute 24 [266 1Kb] marcas argenti. Quanto labore, quanta sollicitudine, quantis expensis per tres integras ebdomadas finem huius rei effecerim, longum esset referre, cum prediuitem comitem et grauissimum pinguedine oportuerit me funibus argenteis de Hollant Traiectum trahere, ipsiusque episcopi rigidam ceruicem eiusdem metalli malleo michi inclinare,  nec non et archidiaconum reacquisite ecclesie.

4. In eiusdem uille uillicatione homo quidam Gualdo nomine erat, qui 5 solidos denariorum de  Tyele  dicebat se habere in beneficio de abbate; falsum erat, et conuictus recognouit eos coram paribus ecclesie ad prebendam fratrum, quos de terra sua debebat. Pro simili mendacio quidam Franco nomine de Doureh, conuictus legibus et iudicio, 4 solidos de denariis Andeguerp duobus denariis minus amisit, et eos prebende fratrum restitui. In uilla Hulsela [267 1Kb] uillicus tantum sibi de censu furtim usurpauerat, qui ad nostros usus retractus 6 solidos facit. In eadem uilla decimam lini dapifer Hezelo ad feodum suum trahebat, de qua legibus et iudicio abstractus, permisit eam habere fratres ad opus mapparum in refectorio ad mensam ubi pertinebant. Totam [268 1Kb] ecclesiam de Merguelis presbiter quidam Hezelo nomine per multos annos sub tribus abbatibus  ita sibi usurpauerat, ut deuictis et confusis abbatibus modo per Lemburgensem comitem Heynricum, modo per Durachiensem Gislebertum, aliquando per Louaniensem, interdum per episcopum  et archidiaconum miris amfractibus, inenarrabili decertatione presbiteros legitime inuestitos ab abbatibus, unum et alterum et tertium et nescio quot ab ecclesia eiiceret, et pro eo excommunicatus quoque cantans  , decimam sibi raperet, dicens pro 5 solidis eam se tenere, et eos beneficium suum ab abbate esse, et hoc iure sempiterno et hereditario. Hanc scilicet ecclesiam integram prebende fratrum ubi pertinebat restitui legibus et iudicio, dampna multa prius passus et tribulationes ab ipso presbitero; soluit modo singulis annis in natiuitate  sancti Iohannis 20 solidos.

5. Ea que uidemur habere in Sarchinio unus fortium et sapientium oppidanorum nostrorum, Cuntramnus nomine, ad feodum suum cuncta trahebat, aduocati nostri Gisleberti fortissimo adiutorio. Quo defuncto, in eodem filius eius Reynerus successit, et quoniam prebenda fratrum erat, eo eum perduxi, ut cuncta in potestate mea redderet, ut sub hac conditione iterum de manu mea acciperet, quatinus uillicus noster inde esset, et de censu terre et molendini parte 15 solidos prebende fratrum in manu prepositi singulis annis solueret, de placitis, iusticiis, pascuis, emendationibus, uadiis terreque requisitionibus et omnibus que ad tale quid pertinent, tertiam partem haberet, prepositus  duas, excepto si duo aut tres denarii aut sextarius uini ei obueniret, hoc integrum haberet. Quicquid supra 15 solidos esset in feodo haberet et homo abbatis ex eo esset, et uillicus donum uillicationis seorsum acciperet et donum feodi seorsum. Inuitus hanc compositionem feci, sed aliter fieri non potuit  propter uiolentiam Gisleberti comitis, qui inde erat ualde contrarius nobis.

6. Tempore quo intrusi et symoniaci de abbatia, ut supra dixi, contendebant, quicumque de nostro aliquid inuadere poterat, suum esse dicebat. Contigit tunc temporis 24 annis uillam nostram de Sesninc inuasam fuisse a comite quodam de uianne Bertholfo, quam beneficiauerat uiro libero Gualtero nomine de Ambliz, et Gualterus Huberto de Asche; ecclesiam uero, que et nostra est, nonnisi 5 solidos soluere dicebant, eos quoque nunquam soluebant. Quid multa? Multis laboribus, multis expensis, multis profectionibus apud dominum nostrum Metensem episcopum Alberonem, apud maiorem aduocatum nostrum Heynricum de Lemburch, postremum apud  imperatorem Heynricum, qui Traiecti obiit, effeci, muneratis graui ere et dominis et intercessoribus, quod pacifice usque hodie tenemus et ecclesiam et uillam, et seruit uestiario fratrum. Que uidelicet uilla quando et quomodo beato Trudoni tradita fuerit, digne memorie mandare alias disposui.

7. In uilla Halmala  miles quidam Gontramnus nomine terram hereditariam soluentem 15 solidos dicebat se habere in beneficio. Cui cum eam extorquere non possem, prohibentibus dominis et aduocatis nostris, per quos maxime iuuari deberemus, data ei commutatione, scilicet molendino uno in Hales, quod ab alio quodam beneficiato meo nomine Theymboldo redemi, censum retinui et camere fratrum seruire statui. Mansus unus terre, qui  iacet inter Halmala et Sanctum Trudonem, 20 solidos soluit in festiuitate sancti Iohannis baptiste, quem duo fratres se dicebant habere in feodo, Euerardus de Ouerheym et Hezelo de Comite; hos tantum legibus, ratione, ueritate coartaui, quod de inuasione penitentiam agentes censum michi recognouerunt, qui ad caminatam abbatis pertinet. In uilla nostra uilario nomine miles quidam Lambertus nomine mansum unum tenebat, de quo cum obtinere non posset, quod feodum eius esset, dicebat se inde non debere soluere singulis annis nisi 12 tantum denarios; qui iudicio et testimonio scabinorum et familie conuictus, 6 solidos singulis annis soluere coactus, soluit. In eadem uilla duo sunt uillici, quorum unusquisque 6 bonuarios  sibi usurpauerat  terre ultra ius suum---sex soluunt in anno 30 sextarios annone et modium auene et 40 denarios, et 6 alii tantundem---hos iudicio scabinorum et familie, euicimus, ut supradictum soluerent debitum.

8. Molendinum de Moyse, quod soluit 25 solidos, prorsus ita erat perditum contentione fortium uirorum  contra nos, ut nec signum molendini super fluuium Mahange  inde uideri posset, nec quisquam ad reparandum manum ponere auderet. Euicimus tandem inuasores multis laboribus, multa pecunia, multis expensis ad reparandum, ut sine controuersia supradictum modo soluat debitum, et pro adiacente curtili 12 denarios, et pro palustri terra iuxta posita 4 denarios. Molendinum de Mecerin  olim pertinebat ad mensam fratrum, sed inueni illud occupatum pro feodo a iudice quodam nostro nomine Udelrico, qui defunctus reliquit post se duos liberos, sed non de una matre, legitimos tamen. Quorum unus, ad quem molendinum pertinebat, sine liberis obiit, Alardus nomine, diuisis sibi prius suis partibus; alter scilicet Euerardus superstes, cum ad molendinum  in feodo redire uellet nec legibus posset, quia obiiciebam ei quod prebenda fratrum fuisset, et frater eius ex alia matre, ab eo legitime separatus, nullum post se heredem nisi ecclesiam reliquisset, ad hoc tandem perductus est, ut amplius ex eo iure hereditario 5 solidos soluat. Quos 5 solidos coram paribus ecclesie in caminata mea, et coram fratribus in capitulo priori et preposito ad refectionem fratrum tunc et deinceps amplius [269 1Kb] tradidi, 30 denarios inde disponens in festiuitate sancti Quintini , quam ipse causa, quam alibi dicam, celebrari in albis et 12 lectionibus constitui, 30 alios in die consecrationis mee, ita ut me defuncto 30 isti consecrationis mee denarii transferantur ad diem anniuersarii mei. Quod si quis amplius uoluerit infringere,  sciant fratres ita me et acquisisse et statuisse perque manus prioris ordinanda esse. uillico autem quicumque molendinum tenebit, die qua de denariis istis fratribus refectio dabitur, mittetur ei inde ad domum eius portio una piscis et tantum uini et panis quantum est unius fratris. Molendinum, cambam et  tabernulam, que sunt ante portam curtis nostre, non inueni; que nostro tempore edificata quantum soluant in anno, qui habent in manibus ex cotidiano fructu possunt experiri.

9. Unus ex illis quatuor pestilentissimis flatibus, quos supradixi mare nostrum tam naufragose agitasse, Luipo scilicet, tria bonuaria culture nostre, que iacet uersus Mergueles, et [270 1Kb] tria Kircheym  et tria Stades beneficiauerat cuidam amico suo nomine  Lodeguico, et de mensa fratrum alienauerat. Qui mortuus reliquit paruulum filium nomine Heynricum in eadem iniusticia, cui eadem bonuaria requirenti a me feodo dare nolui, quoniam de mensa sua fratres sublata esse dicebant iniuste. Longa fuit altercatio, multis eius similibus de me conquerentibus. Episcopus quoque Leodiensis Obbertus quoniam puer consanguineus eius  erat, blandimentis, promissionibus, minis, terroribus frequenter propter illum me aggressus fuerat, eumque euincere non posset, tandem se nostro cenobio et hospitio representauit. Cui instanti pro puero respondi putans me sic melius posse euadere: Fratrum prebenda est, sine eorum assensu facere nec audeo nec debeo. Qui statim ad eos absente me se transferens, facillime simplicitati eorum persuasit, ut ei concederent. Quod cum intellexissem, omnino cepi reclamare, meque non debere sequi deceptam simplicitatem eorum sed corrigere. Episcopus irasci, minari et me in hoc cum eo conuenisse suos nostrosque attestari. Miro tandem labore euici, et tria bonuaria culture [271 1Kb] , que iacent iuxta oppidum nostrum uia que ducit Mergueles, retinui et eum exfestucare feci. Cetera [272 1Kb]  inuitus tradidi, sic tamen ut pro tribus illis, que in Kircheym prius pater eius tenuerat, tria alia in Stades acciperet et Kircheym liberam relinqueret; terra relicta nobis dupliciter quam alia melior est. Puer prauorum hominum suggestione corruptus, sequenti anno annonam eiusdem terre uoluit michi tollere et ad exfestucatum feodum uiolenter redire. Sed licet armata manu michi occurrisset super eandem terram, et filium comitis Gisleberti aduocati nostri secum haberet Ottonem, tamen dedit Deus nobis uictoriam permelioris aduocati nostri auxilium, scilicet beati prothomartyris Stephani, et annona domum deducta in conspectu eorum, terram usque in hodiernum diem retinuimus liberam.

 10. In oppido nostro duo quidam homines de censuali terra, que ad mensam fratrum pertinet, tantum sibi in feodo [273 1Kb] usurpauerant, quantum 45 denarii soluere debent. Alter eorum uocabatur Ramundus scabinus, alter Heynricus, Guntramni magni filius, qui agitati a nobis legibus et ueritate, alter eorum Ramundus uidelicet 15 denarios recognouit, alter uero Heynricus 30, restitutique sunt prebende fratrum. Locus, quidam est ante curtim nostram iuxtra fontem, ubi olim bracena  fuerat, qui nostro labore de feodi uiolentia retractus 6 denarios soluit. In fossa curtis nostre, que iuxta domum elemosinariam iacet uersus aquilonem, tria sunt curtilia que soluunt 18 denarios, ubi nullus antea usus habebatur; hos constitui elemosinario  ad refectionem tredecim pauperum in die anniuersarii mei. Mansum unum, quem habemus in uilla Hauerdorp soluentem 5 solidos, inuasori eripui, et prebende fratrum restitui. Similiter et mansum alium alii inuasori in uilla nostra Mere, qui soluit prebende fratrum quantum et alii mansi. Decimam lini et 15 modios annone in uilla nostra Guebecheym, et 60 capones et 20 carratas lignorum dicebat uillicus  noster Heynricus de eadem uilla ad suos usus pertinere; quos ad nostros retraximus, cum ueritate et iusticia retinere non posset. Similiter in eadem uilla molendinum unum quod soluit 2 solidos.

11. Molendinum de Mergueles, quod soluit modo duas marcas et dimidiam, quidam de factione Luyponis Heynricus cognomine Sualch, et Godezo clericus, frater eius, auxilio aduocatorum nostrorum sibi [274 1Kb] pro beneficio mancipauerunt, et molendinarium in sua fidelitate et sacramento oposuerant. Contra quos et contra aduocatos cum diu decertassem, tandem cum magno labore et dampno euici, et usibus fratrum molendinum cum omnibus que soluit restitui. Ea que uidemur habere in uilla Alost  excepta ecclesia 3 libras soluunt ad  uestiarium fratrum. De quibus uiri iniqui et ecclesie nostre crudelissimi 10 solidos suum feodum esse mentiebantur; cumque eos ut inuasores et mendaces nunquam inuestire uoluissem, per amplius quam per quindecim annos multis tribulationibus et contumeliis me affecerunt; sed auxiliante Deo in presentia ducis Gualeramni, maioris aduocati nostri, et domni episcopi Metensis Stephani, iudicio et iusticia et ueritate euicimus et uestiario fratrum restituimus.

12. Oppidanus quidam noster Arnulfus nomine [275 1Kb] patris sui Baldrici imitatus uiolentiam, terram tenere uolebat sine seruitio, que debet seruire fratribus ad omnem minutionem sanguinis eorum. De ea terra sunt 18 bonuaria, et dicitur mansus de Nissen; debet et alia minuta seruitia ad utensilia  camere abbatis, scilicet quicquid de ferro ad sellam equitariam eius et ad calcaria et ad saumas componitur, dato sibi ab abbate ferro. Fractas uitreas fenestras monasterii, claustri, celle abbatis, accepto a custode uitro, plumbo et stagno et cera et sumptu emendat. Claues omnes monasterii et scriniorum, dato sibi ferro [276 1Kb] , nouat et renouat, similiter et de omnibus officinis claustri et curtis. In solempnitate sancti Trudonis  et sancti Remigii  adiutor est cellerarii ad seruiendum honestis hospitibus secundum antiquam consuetudinem. Quando minuebant fratres  , chorus totus unus simul minuebat, cum silentio et psalmodia sedentes ordinate in cella una; ea die dabatur domino huius mansi quantum uni fratrum ad mensam. Hec cum  ille tamdiu tenuisset, ut pro libero militari feodo habere se diceret, conuictus tandem recognouit coram episcopo Metense Stephano et maiore aduocato nostro duce Gualeramno et paribus ecclesie et seruitoribus curtis nostre.

13. Quidam [277 1Kb] Berengerus ministerialis episcopi Leodiensis pratum nostrum in uilla Gemapia inuaserat, similiter et ipse pro feodo uolens illud  habere, quod soluit singulis annis 5 solidos. Contra quem uiuentem usque in finem uite eius contendi, defuncto prebende fratrum restitui; filius tamen adhuc impedit. Antecessor meus 4 libras denariorum duobus potentibus uiris beneficiauerat, duas uillico episcopi Metensis in oppido nostro, duas alias alii, cuius et nomen et personam non est utile nobis memorare. Unam de duabus, quas uillicus in beneficio habuerat, redemi contra eum et camere abbatis restitui, aliam, cum possem, nolui, quoniam utile uidi [278 1Kb] esse ecclesie, ut uillicus episcopi beneficiatus esset abbatis. Duas alias quas subpressi nominis persona antecessoris mei tempore et meo uiolenter tamen magis quam iuste tenuerat, nichilominus contra eum redemi et exfestucare feci, et usque  hodie abbatis camere restitui.

14. uillicus de Stades dicebat suos esse 12 denarios et 8 capones de molendino quod dicitur molendinum Remigii; contra eum tantum egi per prepositum meum Folkardum, quod nobis et denarios et capones reliquit. Iacent ante portam curtis nostre, in uico qui dicitur Scurehoue  , duo curtilia que soluunt 7 denarios, unum 4, alterum 3; hec a duobus qui iniuste possederant eripui et prebende fratrum reddidi. Siluam que dicitur silua de Godeledaleth iniquus homo et [279 1Kb] infestissimus ecclesie nostre ministerialis episcopi Metensis inuaserat, dicens eam esse suum feodum. Quam cum ei multa mei iniuria extorsissem, dedi ad censum aliis, qui 7 [280 1Kb] solidos inde soluunt singulis annis ad bracenam  fratrum. Curtile [281 1Kb] etiam iacet in palude iuxta uiam, que de orientali porta curtis nostre ducit uersus sancti Gengulfi ecclesiam. Hoc se cum domuncula dicebat habere in feodo Franco quidam camerarius, quod obtinere non ualens reddidit; hoc cellerario 8 denarios soluit.

15. Cunradus quidam Leodiensis cambam unam in oppido nostro dicebat se habere in feodo. Cuius longa inter me et ipsum contentio ad hoc peruenit, ut eam fratribus recognosceret, quoniam ad fratrum prebendam pertineret, et ex ea 8 solidos persolueret in anno; cumque ipse et uxor eius defungerentur, 4 in die anniuersarii eius solidi soluerentur, 4 in anniuersario uxoris; si autem camba esse desineret, locus qui remaneret ad quoscumque usus  uerteretur, 5 solidos solueret, 30 denarios in anniuersario unius, 30 in anniuersario alterius, et eos mense fratrum. Engeramnus homo nobilis cum obisset, reliquit nobis legitima traditione pro eo facta tantum allodii in uilla Herebach, quod singulis annis debet soluere 15 solidos. Qui tunc uidebatur apud nos abbas esse, tradidit illud cuidam seruo ecclesie nostre feodo nomine Machelmo, de quibus  postea 10 cum beneplacito possidentis reacquisiuimus, 5 in anniuersario uiri nobilis, 5 domui infirmorum deputatis.

16. uillam nostram de Prouin  Adelbertus quidam inuaserat, ipseque fuerat de factione unus quatuor illorum abbatum, pro quorum ambitiosa contentione abbatia nostra pene usque ad extremum exterminium declinauerat. Qui et cum suis complicibus, dum abbas contra abbatem rebellaret, armata manu turrim ecclesie nostre occupauerat, et captus, aliis suspensis, aliis manibus amputatis, ipse quoque manum dexteram perdiderat, exlexque factus, tamen ab inuasione uille nostre non recedebat, in qua ad suum feodum ista pertinere dicebat: Stramen totum annone nostre, quod in illis partibus propter penuriam  lignorum ualde carum est; ad natiuitatem Domini 60 capones et 60 panes, ad sancti Iohannis festiuitatem 30 panes et omnem terre requisitionem, preterea quotiens illuc iret et rediret, de denariis fratrum uiueret, et nullum monachorum magistrum aut comitem haberet. Et cum esset homo inanissimus et infidelis, eo aliquando perduxit substantiam uille, ut in anno michi non soluisset nisi 5 firtones et 15 denarios; et si totum soluisset quod debebat, parum amplius esset quam 6 marce Coloniensis ponderis et puritatis. Contra hunc uix aliquando comprehensibilem inuasorem, quid laboris, quid molestie, quid dampni sustinuerim, quomodo me aggressus fuerit per maiorem tunc aduocatum nostrum, comitem Heynricum de Lemburch, et subaduocatum  eius, comitem Gislebertum de Duraz, tandem uero per comitem Flandrie Robertum, et quomodo eum euicerim, non sine grandi hystoria enarrare possem. Euici tandem, et uillam nostram absolute fratrum uestiario restitui per manus fratris qui uestiario preest sine alicuius laici inquietatione regendam; que nostris postea diebus soluit in anno 8 marcas argenti Coloniensis puritatis et ponderis.

17. De non possessis et acquisitis decima est de Barduwich in Testerbrant [282 1Kb] , que modo soluit in anno marcam et dimidiam, quam statui ad annale seruitium episcopi Metensis, et de supercrescente homo debet esse abbatis, qui eam tenet. In hanc introierat homo nobilis sed tyrannus crudelis, Arnulfus de castello Rode  , contra quem diu contendit  predecessor meus domnus abbas Theodericus, sed non preualuit. Ille enim ex episcopo Traiectensi dicebat se eam tenere [283 1Kb] , in quam ego grauissimam litem ingressus, multis profectionibus ad curiam imperatoris Heynrici  fatigatus sed non defetigatus,  pecunia tandem inter me et tyrannum mediante, Aquisgrani in curia imperatoris decimam obtinui. In eodem territorio palus quedam olim inarabilis modo frugifera est, cuius decime terminus pertinet ad ecclesiam nostram de Alburch; hanc decimam quasi nouam patrocinio Traiectensis episcopi sibi usurpauerat Gerardus, Flaminius qui dicebatur et erat patrie comes. Contra tantos dominos tam potentes, maxime contra episcopum Traiectensem qui eum iuuabat quantam litem sustinuerim, edicere longissimum est. Maxima igitur necessitate ad comitem de Hollant Florentium, aduocatum nostrum in illa terra, compulsus sum me conuertere, et diuisa ei decima si eam totam iuuaret nos retinere, sic patrocinio eius euici, quia nec episcopus neque [284 1Kb]  comes Gerardus audebant eum offendere. Tenemus igitur quiete hodie decimam.

18. De paucis que pro animabus suis fideles tam uiuentes quam morientes ad ecclesiam nostram nostro tempore tradiderunt, ita euenit. Adelgerus miles quidam de uilla Pumirs supra Mosellam, ad nos uenit, et societate nostra impetrata, uineam nobis tradidit, que afferre potest 3 carratas uini. De eadem uilla Gerardus quidam relicta seculari uita ad nos se conuertit, tradens nobis 4 uineas, 3 minores, quartam maiorem; he possunt afferre duas carratas uini. Istorum anniuersaria agimus, in quibus caritas uini debetur fratribus de eorum collationibus. In uilla [285 1Kb] Runchirs  degebat homo nobilis Hardechunut nomine; pro hoc defuncto  Bertha coniunx eius, nobilis et ipsa, tradidit nobis duos mansos terre, qui soluunt in anno 12 solidos. Aduocatus noster comes Gislebertus tradidit nobis pro anima sui et uxoris sue Gertrudis terram, que soluit in anno 20 solidos et 3 denarios. Inter Sanctum Trudonem et Sarchinium quidam Libertus nomine parum allodii habebat, quod moriens reliquit fratribus pro anima sua; soluit autem 12 denarios in festiuitate sancti Remigii, qui cum aliis 12 ponuntur, quos uiuens Hardechunut pro anima sua dederat fratribus, et in capite ieiunii ad caritatem fratrum in refectorio dantur.

19. [286 1Kb] Decima de Stades in tres partes est diuisa, unam habet presbiter, duas reliquas duo operarii lignorum et lapidum. Unam istarum duarum ab uno  operariorum et heredibus eius redemi cum omnium beniuolentia, quoniam pauperes erant, et de uadio ubi iacebat redimere non poterant, tantumque eis sine omni uiolentia et iniuria superaddidi, quod ex toto exfestucauerunt michi. Hanc custodi ecclesie in  perpetuum tradidi habendam, ut ex ea lumen in turricula que est uersus claustrum omni nocte ministret, cuius fenestra ita est aptata, ut ex ea lumen in claustro et monasterio eque fundatur. Ex eadem quoque decima debet idem custos prouidere omnibus personis, quibus nocturnalis candela anteponitur, in nocte dormientibus lumen et minutam candelam ad seruitium.

20. De nullis aut paruis reditibus ad maiores et meliores usus instaurata ista sunt: Molendinum superius, quod est ante portam curtis nostre occidentalem, nostro tempore edificatum est, quod singulis diebus ualere potest 3 denarios, caro tempore multo plures. Molendinum superius de Gursemdrul  nunquam extiterat, sed nostro tempore  edificatum soluit modo singulis annis 24 modios puri frumenti. Silua de Meceres adiacebat castello Durachio, uicina quoque nostro oppido et uillulis nostris; que inter ista et illa ad hoc perducebatur, ut nichil nobis conferret preter scandala et sanguinum effusiones, dum cotidie detruncaretur a circummanentibus, maxime a Durachianis. Qua necessitate compulsus, prius tamen multas passus iniurias a castellanis et domino castelli, ne forte quod supererat adhuc lignorum ad nullam utilitatem ecclesie redigeretur, uendendum tradidi fidelibus uiris, et quicquid ex eo acciperetur, constitui ad reparandum monasterium, quod ante annos multos combustum miserrime ruine hiatum prebebat. De terra uero arabili facta 30 solidi soluuntur in anno  et 20 denarii; quos diuidens 10 eorum bracene fratrum constitui, 10 claustro cooperiendo, et 10 qui supersunt cum 20 denariis caminate abbatis.

21. Siluula quoque iuxta uillam Stades erat, que tam a colonis nostris quam a uillico et alienis exstirpabatur cotidie sine aliqua utilitate. Hanc tali necessitate ad fruges ferendas tradidi, ut de terra soluerentur singulis annis 5 solidi, quos ad bracenam fratrum constitui. Alia silua iuxta oppidum nostrum adhuc superest, que uocatur Bruderholt; hanc miles quidam Arnulfus nomine, subaduocatus noster, dicebat se in feodo habere [287 1Kb] . Cui cum miro et magno labore extorsissem, iudicio tamen parium  ecclesie, et tamen nec sic retinere cum pace ualerem, tradidi eam in hereditatem duobus quibusdam uiris de Brustemio, Lamberto scilicet et Gerardo fratribus, qui possent resistere inuasori uiribus et iusticia, ut singulis annis tantum lignorum afferrent in curia nostra, quantum sufficeret ad 4 ceruisias coquendas, unam ad festiuitatem sancti Remigii, aliam ad festiuitatem sancti Trudonis, tertiam in  natale Domini, quartam mense Martio ad caminatam abbatis, ita ut silua illa ab eis nunquam exstirparetur, sed diligenter custodiretur et nutriretur, et totum aliud silue commodum ab abbate tenerent in feodo et homines eius ex eo essent. Itaque nisi hec fecissem, non siluam solum sed et ipsum fundum perdidissem.

22. Grutarius uille nostre Reynerus cum defuncta matre in illo officio uellet heres fore, et hoc non posset fieri nisi nostro multo labore, 5 solidos et libram piperis ecclesie nostre recognouit soluendos singulis annis. Hos 5 solidos constitui refectioni fratrum in die anniuersarii Adelberonis Metensis episcopi, qui fuit post episcopum Theodericum, ut, quoniam Theodericus primo et Adelbero secundo  grutam  fratribus nostris pro animabus suis dederant, et die anniuersarii Theoderici fratres 5 solidos in refectione pro anima eius habebant, die quoque anniuersarii Adelberonis hos 5 solidos ad refectionem haberent. Quod enim ille primus dedit, iste secundus confirmauit. Soluuntur 5 solidi et libra piperis pridie anniuersarii Adelberonis episcopi, sicut et pro anima Theoderici episcopi 5 solidi et libra piperis. Ius omne bracenarum quod propter grutam soluitur in ceruisia fratrum est, sicut testatur cartha quam habemus de illa iusticia; nullam omnino bracenam excipit. Hoc plures oppidanorum nostrorum ita inuaserant, partim dicentes suum esse feodum, partim se habere in uadio, ut paruissimi inde reditus ad fratres uenirent. Longa inter  me et illos fuit decertatio, que ex parte etiam usque hodie manet, tamen usque ad paucos omnes euici, spe uictorie de ceteris necdum amissa. Huius iuris fratrum reacquisitio quem fructum habeat supputare nescio, quia qui bracenam habet apud nos quando uult eam destruit et ad alios usus suos uertit, et ideo que hodie non est cras aliquando est; edificari autem sine abbatis licentia non debet, destrui uero potest. Redemi autem 8 que iacebant in uadio ex his que Deus dedit nobis et frater unus noster nomine Gerardus, qui de longa peregrinatione ad nos munificus reuersus est. Quarum reditus ad plumbum emendum constitui, ut inde cooperiretur monasterium, quod cum opertum foret, reditus earum  ad cellarium fratrum sicut antea redirent; ad minus autem 4 marcas soluunt in anno.

23. Ecclesia de Dunch duas tantum libras soluebat in anno; locus in quo stat solitarius est et amenus, utpote circumfluente eum aqua nauigifera, et arcentibus ab eo latis paludibus omnem uiam, excepta una, studio potius quam natura facta. In hoc uidelicet loco preter ecclesiam ab omni edificio  uacuo, quia alias non habebam, domum contraxi dominicalem et horreum claustrulumque satis aptum composui iuxta ecclesiam, intusque et foris officinas cenobitis necessarias. Constituti ibi duo fratres, qui Deo et beate Marie seruiant, ex ecclesia cum famulis suis uiuunt, et tamen in anno sicut antea duas nobis libras soluunt. Inter fratres autem ibi morantes et presbiterum parrochianum sciant posteri mei ita fuisse diuisum, sicut hic inuenient scriptum; ut, si placet et utile est et melius non possunt, obtineant sic in eternum:

24. Ego Rodulfus, gratia Dei cenobii sancti Trudonis abbas, do fratri Iohanni ecclesiam de Dunch, in omnibus tertiam partem tam magne decime quam minute, dotem totam, tria bonuaria terre in Rotheem   , totidem pratorum iuxta Dunch, capitecensum familiarum quicquid est in parrochianis suis tam uiuis quam defunctis totum per omnia, ex elemosina que ponitur super altare tam in festis quam in profestis diebus nullo excepto tertiam partem. Si quid deinceps allodii a 1119. anno incarnationis Domini ab aliquo nobili uel extraneo parrochiano datum fuerit ecclesie, in mea potestate retineo cui uoluero stabilire, nisi presbitero sua pars denominata fuerit a dante. Si aliquis nobilis ibidem uel extraneus parrochianus sepelitur, primam missam persona ecclesie cantet, quicquid sibi offertur, habeat maiorem abbas uel monachus, in oblatione persona nichil querat. Pro hac suprascripta prebenda frater Iohannes concilium, synodum, obsonium et cetera, que alii  compares sui, debet procurare. Sub hoc eodem diuiso post Iohannem Brunoni dedi.

25. De campanis autem que aut noue aut innouate sunt meo labore, scribere aliquid ad gloriam Dei hic uolui, cuius adiutorio eas feci fieri, que etsi uentrem non pascunt, aures tamen et corda hominum ad laudes Dei sonus sui dulcedine prouocant et attenta reddunt. Sunt igitur omnes 16; scilicet cimbalum 1, in refectorio 2, ad parrochiam sancte Marie 1, ad Sanctum Gengulfum 1, ea quam misi Mettis beato prothomartyri Stephano 1, super chorum nostrum 1, in turri nostra 9. Que quantum dulcedine ualeant, atque una queque in suo modo atque magnitudinis pondere, et uidere mirabile et  audire est delectabile. Unum quidem affirmo, quia tot et tales et tante pro 100 marcis fieri non possent hodie.

26. [288 1Kb] Beatus Trudo et ab eo abbas uicarius eius domus tres habet Colonie; due soluunt 18 denarios illius monete, tertia dimidiam marcam que tamen dominicalis domus abbatis est, debens ei ac suis omnibus paratum hospitium. Due ille domus que 18 denarios debent, eo legibus forensibus perducte fuerant nostrorum nostris semper familiari  negligentia, quod in ius abbatis Sancti Martini Colonie irrecuperabiliter transissent, nisi ex improuiso nuntiata michi extrema illius iudicii die, sub uix dimidia hyemali die et nocte peruolassem potius quam equitassem ad diem illum. Obtinui tamen domos et censum recepi iudicio et iusticia; cum quanto uero per uirtutes beati Trudonis miraculo alias enarrabo. Tertia uero domus, quoniam una est de capitalibus turribus urbis Colonie, si forte obsessa fuerit urbs, hoc ei per nos debet, ut custodibus nostris et stipendio muniatur et defendatur, cauendumque nobis est, sicut eam diligimus, ut pro maceria et tectura ruinam nullam patiatur. Quod totum ante curare debebat abbas et prepositus Moselle; quare ad hoc aliquando peruenerat, ut per  negligentiam nostris, ut dixi, semper familiarem 17 marce super eam deberentur. Ego uero ad hoc postea hospitem nostrum in ea Bernerum perduxi, ut tam ipse quam omnes qui post eum in ea uellent manere, si forte urbs obsideretur, aut domus aliquam ruinam minaretur aut defectus reparandos pateretur, omnem tertiam partem constitutarum soluerent, et tertium hominem pro defendenda urbe in ea ponerent et stipendiarent, dimidiam uero marcam non minus soluerent.

27. Est quoque beato Trudoni eiusque uicariis domus honesta et dominicalis Leodii, a qua peruersissimum inuasorem in hereditate habere uolentem eieci multa lite usque ante episcopum, de episcopo ad aduocatum, de aduocato ad imperatorem  Heynricum, non sine dampno meo et multo labore. Annaliter igitur posui et pono in ea quem uolo et uolui. Eiectus uiolentus et iniquus heres totam pene discoopertam, putridam, maceriis discissam uastatamque domum michi reliquit, ad cuius reparationem in una tantum estate 9 marcas posui, exceptis meis obsoniis, que illuc uadens et aliquamdiu manens habui. Reparaui igitur ex integra et noua tectura simul et noua celatura, resarcitis lapide et cemento murorum scissuris, et parietibus cemento linitis et calce dealbatis, fecique in ea capellam nouam, cum prius nulla haberetur, satis pulchram et aptam hospitantibus. Feci et nouam coquinam in curti et noua stabula, obturauique omnia  ostia in platea patentia preter unam portam, qua commode exitur et intratur. Retraxi etiam ad me cameram iuxta portam positam, quam quidam nostrorum in feodo se habere dicebant, ponentes in ea annaliter pro censu dando quem uolebant; census uero 2 solidi erant. Gratis igitur in ea hominem constitui, qui portam claudat et aperiat, et totam domum interius custodiat.

28. Bonum uero quod habemus in uilla Beredorf, uia Colonie, miles quidam palatinus de uilla Cherpen  inuaserat, quod per auxilium episcopi Coloniensis Friderici cum magno nostro labore reacquisiui. Soluit autem ad minus dimidiam marcam preposito de Mosella in anno. Sed et illud quod habemus iuxta uillam Bruches, que est in latere Aquisgrani, quod seruit preposito Moselle illuc eunti, siue in domo uelit possidentis siue in hospitio suo Aquisgrani, illi cui abiudicatum fuerat---et sine omni respectu in eo uiolenter manebat---cum multa sollicitudine et labore extorsi, ponens in eo iure hereditario, cui contradicere non auderet uiolentus, et qui debitum seruitium preposito solueret.

29. De incenso autem et diruto monasterio, quoniam alias plenius scripsi  , breuiter his tangam,  quoniam gratia Dei et sanctorum patrocinia in restruendo affuerint michi. Omnes qui uidebant tante ruine expauescendum baratrum, desperabant aliquando esse reparandum. Igitur a pylariis et arcu, qui sunt ad pedes domini nostri beati Trudonis, ubi predecessor meus abbas Theodericus finem operis sui fecit, usque ad maiorem turrim omne quod est operis infra exteriores muri parietes meo tempore assurrexit, exceptis pylariis cum arcu que sunt in medio nauis monasterii. Et quod ante me et sub me factum fuerat, feci consecrari 3. Kalendas Octobris ab episcopo Leodiensi Obberto anno incarnationis Domini 1117, ordinationis mee 9, ab eo quo crematum fuit monasterium 32 [289 1Kb]  1Kb] .

30. De claustro et omnibus eius appendiciis nichil  inueni quod sic posset remanere, neque quiuis hospitum pernoctare. Domus tantum una prorsus inculta, et tam estate quam hyeme pro suis multis defectibus fratrum usibus molesta, tamen et refectorium prestabat eis et dormitorium, cellarium quoque et miserrimum carcerem potius quam infirmorum cellam; cetere partes sepe ueterrima et semiruta signabantur potius quam clauderentur. Quicquid igitur monachis opus est in officinarum usibus, oportuit me festinanter construere de lignis ad tempus, postea paulatim illud diruere et a fundamento per gyrum de muro edificare. De quo opere illud adhuc Horatii possum cantare: Dimidium qui cepit habet  . Propter multas et uix enarrabiles tribulationes lente, pulchre tamen surgit,  maxime cum a duobus miliariis empti adducantur lapides et calx, a septem et quinque denariis interdum emitur modius. Numerus fratrum cum inter paruos et maiores ante me frequentissime uicenarium duobus aut tribus descenderet, usque hodie  ad quadragenarium non peruenit; aliquando tamen unus tantum defuit, tricesimum tamen quintum necdum descendit, et nisi mors immatura aut leuium quorundam fuga tulisset, quadragenarium multo superexcessisset.

31. His ita [290 1Kb] descriptis non inutile arbitror, immo ualde necessarium, de prediis ecclesie, que impedita inueni et expedire necdum prorsus potui, si posteros meos certos reddidero, quomodo inuasores eorum et quo iudicio ante iudices agitauerim, et ubi rem perduxerim, ut ibi incipiant post me de reliquo, ubi ego finem fecero. Notum igitur sit eis, quia comes Otto et filius eius Gislebertus de Durachio, ille pro anima uxoris sue Ode, iste pro anima matris tantum allodii nobis dederunt in uilla que  dicitur Meldreges  , non longe a uilla Lencholt, quod singulis annis ualere potest inter censum ordeum, linum, pullos si non amplius 20 solidos, ut memoriam eius in anniuersario ageremus, et die illa caritas fratribus de uino et piscibus in refectorio ministraretur; diem anniuersarii agimus et caritas debita nobis non impenditur. Nam illo tempore quo contendebant superius dicti quatuor de abbatia, iunior eorum et nouissimus Herimannus, eiectus de claustro et uilla sub quodam uillico nostro Iohanne Hales se transtulerat  , qui redituum uille illius supra quam dici potest uorago erat et calamitas. uastata igitur per amplius quam per annum ibi silua, et consumpta ab utrisque tota uille substantia, ad comitem Heynricum de Lemburch, maiorem aduocatum  nostrum, Herimannus se proripuit, sperans se de recuperatione abbatie per eum iuuari. uacabat interim abbatia et a multis multiformiter diripiebatur. Tunc quoque bonum de Meldreges Iohannes sibi rapuit, et usque ad meum tempus suum feodum esse dixit; quem propter hanc et propter alias inenarrabiles culpas et infidelitates suas longissima et dampnosissima michi decertatione eo perduxi, ut non tantum uillicatio et omne feodum ei abiudicaretur, uerum et hereditas et corpus eius in potestate nostra redigeretur. Post annum et dimidium filius eius nomine Macarius quesita gratia nostra ad uillicationem et paternam hereditatem uenit, sed feodum recipere noluit, quia bonum de Meldreges, quod pater inuaserat et iudicio in manus  nostras redierat, nolebam tradere ei; in breuique hoc egit, ut multo perniciosior patre et infidelior a uillicatione deponeretur, et quicquid sperabat se habiturum de nostra manu aut habere iam uidebatur, ei abiudicaretur. Aduocatus autem, cuius traditio  huius allodii pro anima matris sue fuerat, ad opus fratrum quibus dederat bonum illud intrans resaciauit  . Sic ueritate, iudicio, legibus de hoc bono actum est. Hoc solum adhuc impediebat, quod homo de fortibus Louaniensium pro uadio illud se habere dicebat; quam litem necdum finitam introiuimus.

32. Gualterus homo liber de castello Baccunguez, stimulatus mala cupiditate et illectus predii nostri adiacentis suo castello commoda amenitate, cum propter ecclesie nostre supradictam desolationem non haberetur qui ei obsisteret, cepit nostra sibi adiacentia attrahere suis usibus quasi propria. Dicunt nostri rustici, quod inter siluam et terram arariam sint ex eis quasi 40 mansi; dicunt etiam, quod  domini de Disthe cum aliquando ea inuadere uoluissent, pater huius Gualteri iureiurando coram legitimo aduocato nostro comite Ottone obtinuisset, quod nostra essent, cumque super hec sue proprietati attraxisset, maior aduocatus noster Heynricus de Lemburg, mandatus a meis predecessoribus, illuc iuit et legibus iuri ecclesie nostre restituit. Sed neque sic auarus inuasor quieuit. uentum est ad tempus nostrum et possidentem nostra inueni eum. Clamaui aduocatis nostris, duci quoque, et nullus exaudiuit, pecunia aures obturati. Quid facerem? Ad imperatorem Heynricum, filium Heynrici qui Leodii obiit, me contuli; causa mea audita, reinuestiri me prediis ecclesie per ducem Louaniensem Godefridum et aduocatum nostrum Gislebertum  fecit. Auarus inuasor clamitabat uiolentiam sibi fieri. Dux iterum Louaniensis secundum mandatum imperatoris diem posuit, ut presente aduersario preirent homines nostri et diuisionem rectam facerent nostri et illius predii. uentum est ad diem; affuit dux, affuimus, affuit et Gualterus, et cum multis liberis grandis utrimque populus. Perambulauerunt nostri diuisionem facientes allodii, cumque ad aquam uiuarii  sub castello iacentis uenissent, quam ille stagnauerat, et per quam partem allodii nostri occuluerat, dixerunt nostri se rectam perambulationem non posse facere, nisi prius aqua emitteretur, sub qua recta diuisio occultabatur. Aduersarius hoc ne fieret omnimodis renitebatur.  Tunc unus rusticorum nostrorum, cui melius diuisio nota fuerat, se omnibus uestimentis suis exuit, et ligata sibi cruce aurea super dorsum inter scapulas, que ante presens ibi feretrum sancti Trudonis ferebatur, inuocato nomine Domini et ueritate ipsius recte diuisionis, sanctumque alto clamore obtestatus Trudonem, in ipsum uiuarium saltu se iniecit, et  per longitudinem enatans sine molestia exiuit; deinde quod supererat diuisionis tam in terra quam in aqua cum nostris perfecit. Aduersarius quoque suam fecit partem, de nostra sua attrahens, partem nobis liberam relinquens. Finiri die illa non potuit. Alia dies posita est, ut liberi ueritatem dicerent circummanentes; corrupti muneribus, ut fama ferebat, ueritatem se nescire mentiti sunt. Nec sic defatigatus quieui; aduersarium iterum ad curiam Aquisgrani ante imperatorem feci uocari. Ubi cum multum sibi timeret, fecit me interpellari per honestos uiros, tam liberos quam seruos, promittens, quia totum allodium sicut perambulaueramus ecclesie recognosceret, si dimidium daretur ei in feodum, ex quo homo abbatis et sui heredes fierent,  et dimidium ecclesia absolutum reciperet. Placuit michi, immo ualde placuit. Sed contra hoc nostris tam clericis quam laicis pertinaciter reclamantibus, et quedam indigna in aduersarium et in me quoque proferentibus, tristis et merens coactus sum ab eis non facere, quod amplius, sicut predicebam, non potui recuperare. uenimus ergo ante imperatorem. Aduocatus meus suum statuit prolocutorem, aduersarius suum. Ab utraque parte est dictum et sub iudicio positum, iudiciumque usque ad proximam curiam dilatum. Interim regnum turbari et imperator impediri, donec in Italiam transiuit  , resque nostra usque hodie sic remansit indiffinita.

33. Pene preterieram quod hic ante dixisse  debueram. Media occidentalium turris nostra ab utroque latere habet [291 1Kb] unam, eodem muro sibi compactam, perque singularum cocleas  ad primum et secundum et tertium statum ascenditur usque ad campanas; deinde media relicta humilius altioribus se proripiunt cacuminibus, habetque proprium unaqueque suum tectum. Iste propter supradictas uarias ecclesie nostre desolationes longo tempore discooperte prope erant putrideque tecture, et trabium corruptarum periculo dampnosissimam ruinam maxime campanarum minabantur. Pars enim plumbearum tabularum ab his qui turrim custodierant aliquando et eam habuerant pro presidio, furtim sublata erat, pars uentorum flante turbine  in perpetuam perditionem auulsa fuerat. Totas igitur ex integro et ex nouo feci recooperiri, et sub trabibus, que campanas sustinent, transuersam aliam trabem poni capitibus paribus muro utrimque infixis; et sub eadem trabe posui [292 1Kb] columnam fortissimam ligneam, sustinentem eam et appodiantem se super subiacentem illi aliam trabem,  transuerse iacentem super inferiores trabes a parte una turris usque ad aliam. Sicque factum est, ut pondus campanarum et lignorum sustinentium eas prius 6 tantum trabes sustinerent, modo quindecim illud eque sustineant. Turris uero que iuxta meridianam  manicham  equalis muro monasterii diu ante me facta fuerat, meis diebus perfecta plumboque cooperta, insignita desuper cruce deaurata splendide emicat [* 1Kb] .



EXPLICIT LIBER NONUS, INCIPIT DECIMUS.


 1. Finita epistola abbatis Rodulfi, quam ad episcopum Metensem Stephanum scripsit, de his que eius tempore accreuerunt in abbatia, siue per suum suorumque laborem de perditis recuperata, siue de non habitis acquisita, siue 294 1Kb] de nonnullis aut paruis reditibus ad aliquos et maiores fructus promota, et que pro animabus fidelium pauca in possessionibus sunt data, et de his que impedita inuenit, ad quem statum perduxerit; necesse est nos amodo ad priorem narrationis ordinem redire, ut, si quid forte omisit aut obscurius quia breuius posuit, nostra narratio restituat et elucidet.

2. Eo itaque, secundum episcoporum et abbatum in sacratione sua professionem, seruante inuenta, recuperante perdita, recolligente dispersa, emendante  neglecta, mortuus est iuxta nos homo quidam [295 1Kb] nobilis Hardechenut nomine de locello Runchirs  . Hic tantum de eiusdem loci allodio nobis reliquit, quod 12 solidos debet nobis singulis annis soluere, prima dominica post epyphaniam 6 solidos, et prima dominica post festiuitatem sancti Iohannis 6 [296 1Kb] solidos, et nullam aliam iusticiam amplius; sunt inde duo mansi, et si metiaris plus inuenies. Et quoniam predecessores abbatis Rodulfi multa, que ita tradita fuerant ecclesie, olim suis famulis in feudum dederant, ita ut de tota huiusmodi elemosina non remansisset fratribus uel una in anniuersariis refectio, timens ne illud idem de isto post se fieret, coram maioribus ecclesie et traditoribus et receptoribus huius allodii fratres omnes conuocauit, et  priori ecclesie nostre hos solidos singulis annis recipiendos per manus prepositi statuit, 6 in anniuersario  defuncti ad refectionem fratrum, 6 ad ea que necessaria erant ad domum infirmorum; nichil enim omnino erat ad eam ordinatum aut constitutum, preter quod negligenter multum a preposito interdum dabatur. Paulo post defuncta est uxor eiusdem Hardechenut nomine Bertha, pro qua tantum datum est nobis quantum et pro marito eius, terra scilicet iuxta illam eandem terram soluens 12 solidos, in die sancti Iohannis 6 solidos et in die epyphanie 6 solidos. De quibus ab abbate Rodulfo eodem modo solempniter constitutum est, 6 scilicet solidi in anniuersario eius et 6 ad domum infirmorum. Quam uidelicet terram cum legitima donatione tradidissent ad ecclesiam nostram aduocatus noster Gislebertus et filius eius Otto, qui supradictorum liberorum  heredes extiterunt, tamen postea inuadi passi sunt a nepote suo comite Arnulfo de Los et nunquam resistere uoluerunt  .

3. Pro comitissa autem Gertrude, que iacet in claustro nostro, tantum allodii datum est nobis quod soluit singulis annis 20 solidos et 3 denarios. Iacet [297 1Kb] inde Alost, quod soluit 3 solidos et 3 denarios, et ad Assebruc  5 solidos et ad Steinuert 8 solidos; hi omnes faciunt 16 solidos et 3 denarios, et 3 solidi soluuntur Kalendis Maii. Superest adhuc tantum iuxta Steinuert de eodem allodio, quod soluit 4 solidos in die sancti Remigii, et quando apportatur iste census, nichil omnino debetur inde [298 1Kb] apportantibus. De his nichilominus constitutum est solempniter presente marito eius, aduocato nostro  Gisleberto, et filiis eius Ottone et Gisleberto, et comite Arnulfo et Theoderico fratre eius  , petente  et allaborante abbate Rodulfo propter supradictum timorem, ut per manus prepositi singulis annis totus census iste priori daretur, darenturque in anniuersario eius 6 inde solidi fratrum refectioni, et quando maritus eius Gislebertus defungeretur, 6 similiter in anniuersario eius, et 8 reliqui et 3 denarii ad domum infirmorum habentur.

4. Engeramnus uir nobilis de Horpale [299 1Kb] olim ante istos  defunctus fuerat, qui pro anima sua in uilla que dicitur Herebac tantum allodii nobis reliquerat, quod preter alias iusticias 15 solidos soluere debebat, sed ab abbatibus in feodum datum olim totum fuerat. De quibus studio prepositi sui Folcardi abbas Rodulfus 10 [300 1Kb] solidos reacquisiuit, sed quia cum labore acquirebantur et uix retineri  poterant, uolebat illud alias libenter cambire si posset. De his 10 solidis similiter abbas Rodulfus maiorum suorum consilio statuit, ut 5 in anniuersario eius e refectionem fratrum haberentur, 5 ad domum infirmorum, et si quis illos cambiret, qui tunc temporis essent sollicite ordinarent, ut de cambiis anniuersarium eius ordinaretur, et quod superesset ad domum infirmorum daretur. Iam igitur 25 solidi sunt et 3 denarii, qui constituti sunt ad domum infirmorum. Dicendum modo erit, quid ex his agendum abbas Rodulfus constituerit. Ad ligna coquine domus infirmorum, quando per se coquinam habuerint infirmi, et ad focum faciendum hyeme ante eos 8 solidos, et ad continuum in ea nocte lumen incendendum 6 solidos, et ad minutum lumen,  quo cenantibus et missam in ea cantantibus seruietur, 3 solidos et 3 denarios, 3 solidos ad utensilia emenda, scilicet uascula, quibus in ea opus habetur, et mappas et mensulas et manutergia et minuta huiusmodi. Quinque autem solidos qui adhuc restant ita reliquit, ut, si forte contingeret, quo minus 20 alii solidi et 3 denarii soluerentur, ex istis quod deesset suppleretur, et si plene persoluerentur, quantumque 20 solidis illis superesset, necessitatibus infirmorum disponerentur, ad quascunque custos domus infirmorum consilio prioris uideret necesse fore, siue ad carnes siue ad alias res, licet carnes de prepositura debeant uenire. Censum autem istum de omni elemosina iccirco constituit recipiendum a preposito a debitoribus, et a preposito presentibus  illis dandum priori, ut absque maiori sollicitudine et absque ullis expensis preposito procurante solueretur ei. Si autem redemptio aliqua de terra moriente herede exiret, aut culpa aliqua existente, uadium uel tale aliquid preter censum uiuens persolueret,  duas inde partes prepositus haberet, qui hac illacque suis sumptibus pro acquirenda iusticia equitaret, tertiam prior; prior uero custodi [301 1Kb] domus infirmorum de istis 25 tantum solidis singulis annis responderet, si autem nullus custos in ea esset, ipse per se eadem disponeret, sicut et de anniuersariis et de aliis elemosinis. Mortuo uero qui aliquid de censu isto iure hereditario teneret, successor eius ad claustrum ueniret, et donum hereditatis de manu prepositi et prioris reciperet, alioquin legitimum non esset. Lumen autem, quod custos prius dabat ad domum infirmorum, constituit abbas Rodulfus, ut diuideret hyemali tempore per quatuor angelos claustri ante collationes  usque post completorium  . Ista pauca domui nostre infirmorum ex  elemosinis que suo tempore uenerunt constituit, quia ad eam nec paruum nec magnum constitutum inuenit, preter quod infirmis et languentibus carnes ministrare debebat et adhuc debet prepositus, quod si in lardario  abbatis aut in curti inuenirentur, inde acciperet quod ipsis infirmis conuenire uideretur. Nouit enim Dominus, quia ad eam miseriam et tenuitatem disceptatione abbatum res ecclesie defluxerant, quod domus infirmorum neque lumen in nocte, neque focum in die, neque quicquam infirmus amplius habebat languens in lecto, quam sanus in refectorio. Ex eo si quid appetitui eius non conueniebat, commutationem foris faciebat, pro eo quod intus desiderabat, interdum etiam ori et appetitui subtrahebat, unde necessitatem luminis et foci sibi  supplebat. Que constitutio non ob hoc facta est ab eo, ut sic tenuiter amplius permaneret, sed ut presentem tunc necessitatem utcumque alleuiaret. Nam uoluntas ei erat summa et desiderium plura addere, si ei acciderent, aut ab eis addenda relinquere qui post eum uenirent.

5. Ad uestiarium fratrum parum certi erat statutum; nam cetera abbates prout eis ueniebant procurabant. Quorum negligentia magnam frequentissime fratres penuriam uestimentorum sustinebant, maxime inter illas quas superius diximus abbatum contentiones. Tamen dicendum hic ociosum prorsus esse non credidi, que ad eam tunc pertinebant, et post que et quomodo statuerat. Bonum de Prouin totum ad illam pertinebat, et census de Alost 3  libre, et ecclesia de Pirges 4 libre, et ecclesia de Dunc 2 libre, et ecclesia de Guebechem 2 libre. Bonum autem de Prouin ad id modicum defluxerat, ut uix solueret 7 marcas, cum aliquando 19 soluisset, unde inter hec omnia uix ad 17 [302 1Kb] libras tandem  perueniebat. Ligna ad uestimenta fratrum lauanda ueniebant de terra que dicitur Manedac  , ad balneas de Lare  , prebende lautorum et consutorum de molendino de Grosmec.

6. Igitur abbas Rodulfus audiens ea que abbates de suo dabant ad uestimenta fratrum, quia cum labore et dolore et longa prius afflictione eis interdum dedissent, timensque quia id idem post se posset accidere, utile duxit tam anime sue quam fratribus, ut plene ordinaret et denominaret bona ad uestimenta fratrum iam amplius pertinentia, maxime quia fratrum numerus creuerat sub eo, qui supradicto penso uestiri non poterat. uoluit etiam ita ordinare, ut illa uel illa curia non demembraretur de censu siue de annona sua, sed quo seruire deberet,  tota integra seruiret, ut si quando carum tempus accideret, officiatus de annona se plenius iuuaret, et si annona uile uenderetur, census esset qui ei succurrere posset. Dicebat enim nullum officiatum de aliqua curia posse proficere, cui aut census de ea aut annona deesset. Itaque Prouin sicut erat ad uestimenta fratrum dimisit, et censum de Alost et ecclesiam de Pirges et ligna et prebendas seruientium, sicut inuenit. Censum autem de ecclesia de Guebechem et de ecclesia de Dunch, quoniam uille iste maiori parte ad abbatem pertinent, in manum retinuit superius dicta intentione. uillam uero de Sesninc cum ecclesia, quoniam studio suo et labore eam magno et grauibus expensis reacquisierat, ad uestimenta fratrum statuit, et uillam de  Stades absque ecclesia et molendino Remigii in censu et annona. Si igitur diligenter computaueris, inuenies quod ad uestiarium aliquid plus pertineat quam ualens 30 librarum, de quibus 10 superaddite sunt que prius non erant.

7. In uilla [303 1Kb] Ham  que est in Texandria mansum unum habebat ecclesia, soluentem 30 denarios. Quem quoniam multi querebant in feodum, et nos ibi nichil amplius habebamus, timens abbas Rodulfus, ne post se aliquis ueniret, qui illum in feodum alicui daret, sicut sibi quoque prope contigerat, conuocauit maiores ecclesie tam de laicis et clericis quam monachis, et 30 illos denarios in festiuitate sancti Iohannis soluendos priori constituit  fratribus ad seruitium eorum in festiuitate sancte Marie Magdalene, ut facerent festiuitatem illam in albis, quam prius uix in tribus lectionibus faciebant. Addidit etiam ad eandem festiuitatem solempnius celebrandam 30 alios denarios, qui ueniunt de Guebechem, de loco ubi olim camba extiterat et modo status curtilicius est. Cumque legisset in  libro de uita beati Trudonis  , quia uiuens adhuc monasterium suum primum in honore sanctorum Quintini et Remigii fecisset Deo consecrari, et ante aram ipsorum se sepeliri, uideretque usque hodie et a populo exterius et a fratribus interius festiuitatem sancti Remigii celebrari, et de sancto Quintino unum tantum collectam fieri, miratus qua negligentia hoc de tanto martyre contigisset, gratum existimauit fore beato Trudoni, qui se et sua sub nomine eius Deo dedicauerat, si solempnitas eius celebraretur in loco qui esset, ut dixi, Deo ex nomine eius dedicatus. Composito ergo ex passione eius pulcherrimo cantu, cum antyphonis et responsoriis hymnisque dulcisonis solempniter celebrari eius festiuitatem apud nos instituit, statuto fratribus  die illa reditu in refectorio ultra commune refectionis, sicut [304 1Kb] supra in epistola eius scriptum est.

8. Molendinum de Gursemdrul [305 1Kb] ratione dictante duos modios fecit soluere amplius quam antea solueret, alterum siliginis, alterum frumenti. In die sancti Quintini dimidium siliginis constituit pauperibus ad domum elemosinariam, alterum dimidium similiter pauperibus ad eandem domum in die sacrationis sue, sic ut post suum decessum transferretur ad anniuersarium. De altero modio frumenti constituit, in die festo eiusdem sancti ut simila excuteretur, et panis ponderis duarum marcarum et dimidie daretur inde singulis fratribus super panem suum cotidianum, de reliquo farine  panis fieret communis, et singulis camerariorum et seruientium in curti unus daretur eiusdem ponderis. Similiter de alio modio in die sue sacrationis, et cum defungeretur ad diem anniuersarii.

9. Bonarium [306 1Kb] unum terre iuxta culturam nostram uersus Mergueles Gueinrico cuidam, subuillico nostro, conquerenti, quod iniuste esset sibi sublatum, restituit ea conditione, ut 12 denarios singulis annis inde persolueret uillico de curti nostra ad opus seruientium, scilicet cocorum, pistorum, lautorum et aliorum de curia nostra, ut die festiuitatis sancti Quintini 6 inde denarios ad bibendum simul haberent, 6 in die ordinationis eius, qui 6, cum defungeretur, transferrentur ad diem  anniuersarii eius. Ante occidentalem curtis nostre portam inter superius molendinum et uiam publicam, que a ponte dirigitur ad sancti Gengulfi ecclesiam, tabernula est facta eius tempore super riuum iuxta pontem, cellerarii labore, sumptibus ecclesie nostrum dominicale, de cuius censu siue reditibus---potest enim interdum commutati  sic uel sic, ut soluat plus uel minus---constituit cellerario, ut emat in refectorio coclearia et coppas  et ciphos fratribus.

10. Igitur inter ista recolligenda et illa acquirenda et singula ordinanda dum miro ardore desudaret, non deerant illi maxime tribulationes. Persequebatur enim eum inhumane aduocatus noster comes Gislebertus, et plurimum aduocatrix comitissa Gertrudis, coniunx ipsius, ita ut nichil aut permodicum ei relinqueret de omnibus reditibus ad eum pertinentibus, preter communem uictum et uestitum qui debetur fratribus. uetus autem hoc odium exordium habuit a tempore abbatis Theoderici, propter quem frequenter et constanter eis restiterat tempore prioratus sui, et cum modo factus  esset abbas, fortius et fiducialius pro posse et ultra posse resistebat, ubicumque iura ecclesie eos infringere uidebat. Propter quod tantum in eum processit feminea procacitas, ut misso ad eam aliquando priori nostro Guederico ardenti ira cum iuramento minaretur, nisi etiam communis uictus et uestitus abbati tolleretur, quod eis suus non relinqueretur.

11. Interea abbas claustro clausus tenebatur, releuans sibi ocium et tedium lectione, prosa, metro et cantu, quasi qui non habebat nec audebat quo progrederetur. Desperans tandem de auxilio hominum, conuertit se ad diuinum disposuitque iter suum Mettis infra dies paschales , non ad aliquem dominum suum in carne adhuc positum  episcopum, sed ad beatum protomartyrem Stephanum, specialem post Deum ecclesie nostre dominum et patronum. Ubi cum ante pares Metensis ecclesie, monachos, clericos, laicos, causam itineris sui et angustiam perorasset, nullumque posse ab illis fieri auxilium uideret, conuertit se lacrimabiliter per octo dies quos ibi fecit ad beati prothomartyris suffragium, frequentans reuerenter paruulum quoddam beate Marie semper uirginis in eo monasterio oratorium, tantoque profusiori corde causam suam illis agendam committebat, quanto se propulsius humano destitutum auxilio considerabat.

12. Sed dum illuc transiret, in monasterio beati Remacli [307 1Kb] Stabulaus nocte una habuit hospitium.  Celeberrima erat nox illa solempnitatis institute pro eo quod beatus Remaclus reacquisierat sibi Malmundarium  , quod Anno archyepiscopus Coloniensis susceperat de manu Heynrici imperatoris qui Leodii obiit. Poppo secundus tunc temporis abbas ibi habebatur, simulque et Prumiensem tenebat abbatiam, quas quam irreuocabiliter dilapidauerit dicere, hic mei non est propositi. Nocte illa ad primos solempnes uesperos ambo abbates albis et cappis preciosis induti, positis sedibus festiuis sederunt  ab utraque parte ingressus cancelli ante altare beati Remacli. Ubi abbas Rodulfus dum infra Magnificat et sequentem antyphonam baculo pastorali innixus caput, quem ambabus iunctis tenebat manibus, ad altare staret uersus, amarissimum et profusum profudit fontem lacrimarum pro sua necessitate qua peregrinabatur, reuocabatque sepe beato confessori Remaclo ad memoriam eam [308 1Kb] quam ipse senex et beatus Trudo adolescens uiuentes adhuc in carne habuerant simul amicitiam. Pia etiam exprobratione obiiciebat ei consilium, pro quo tradiderat beato prothomartyri Stephano Mettis preclare hereditatis sue atque familie magnum et illustre monimentum, cum non esset modo presul in urbe, qui succurreret angustiis nostris et miserie. Quid  plura? Audiuit pius confessor tacitos gemitus merentis cordis illius, uidit profusos per baculum usque in pauimentum lacrimarum fluxus. Non solum igitur ab insidiantibus abbati dispositis latronibus eripuit eum in itinere, uerum precedens eum uere, uere precedens eum potenti uirtute, causam eius efficaciter Mettis egit, non cum episcopo Alberone secundo  , sed cum beato prothomartyre Stephano atque cum beatissima Dei genitrice Maria, cuius oraculum in eiusdem prothomartyris ecclesia gloriosa frequenter illustrant miracula. Nam antequam abbas reuerteretur a Mettis Stabulaus ad beatum iterum uisitandum et orandum Remaclum, in itinere nuntiatum est ei, quod mortua esset illa superius dicta aduocatrix, et ipsius et ecclesie permaxima  persecutrix . Aduocatus autem Gyslebertus, qui inimicissimus ei prius fuerat, reuerso a Mettis statim obuius iuit amico uultu et supplici, et quicquid in eum deliquisset amodo se libentissime uelle emendare promisit. Sed neque hic adhuc continuit se beatus Remaclus. Nam Herimannitarum et Herimanni multos et malignos et sepius rediuiuos in abbatem conatus potenter contriuit et ab omni spe decidere fecit. Qui uidelicet Herimannus ad Sanctum Symphorianum in silua supra Leodium iuxta Clarum montem  , sicut ante, se contulit, et ab inguine inferius graui infirmitate correptus, priuatus est omni gressu. Longo itaque cruciatu ibidem mortuus est et sepultus ,  prius tamen, quantum fieri potuit, per internuntios abbati et ecclesie reconciliatus; sex quippe annis postea uixit quam abbas Rodulfus in abbatiam intrauit, quo uiuente alter nunquam absque perturbatione fuit. Hic et talis finis extitit Herimanni, qui unus et ultimus fuit quatuor illorum uentorum, quorum turbinibus agitati frequenter usque ad celos fuimus, et depressi usque ad abyssos descendimus.

13. Defunctis Herimanno et comitissa aliquantula  pax abbati et ecclesie est reddita, et quoniam de reparando monasterio propter uastitatem eius desperabat, et manus apponere propter paupertatem non audebat, conuertit se ad edificandam quartam partem claustri uersus aquilonem ex lignorum materia, sicut erat pars illa que ad orientem respiciebat, cum prius ambe uix clauderentur sepe humili et uetustate discissa. Illam uersus orientem habebat pro fratrum dormitorio, uersus aquilonem pro infirmorum domo, subque uno ipsius tecto domus erat lauatoria, domus elemosinaria et curticula  ante cum posticio. Exitus de claustro et introitus pulcher, et amplus, in quo mandatum  pauperum agebatur et curticula ante porta claudebatur; superius granarium, inferius due camere, una in qua uestimenta  fratrum camerarius reponeret, alia in qua consuerentur. Deinde domus infirmorum habens fumariam siue focariam, capellulam, lobiam  , cameram dispensatoriam, cameram priuatam aliamque priuatiorem, ortum  ante eam postibus, tabulis, spinis munitum, ut esset ex ere et uiriditate infirmorum aspectibus refrigerium. De domo illa, que prius erat quasi carcer infirmorum fecit ceruise et uini cellarium, atque a dextera intreuntium aptum hospitibus prepositi habitaculum. Que prius cellarium fuerat, fecit pulchram et amplam sibi et maioribus hospitibus caminatam, habentem ab utroque latere duas alias usibus hospitantium necessarias, ex quibus aptus et secretus in monasterium est introitus, interclusa manica a monasterio, factoque  in ea ad titulum sancti Lamberti martyris oratorio, hospitibus uolentibus missam audire uel dicere congruo. In pariete huius maniche uersus monasterium est fenestra ab utraque parte uitrea, que lumen fundit et in monasterio et in hoc hospitum oratorio; lumen hoc procurat custos de 5 solidis qui ueniunt ei de ecclesia de Alost. De hoc quoque oratorio est introitus in aliam caminatam, quam ipse abbas latam et altam similiter hospitibus edificauit cum necessariis eius appendiciis, ut non haberent fratres inquietudinem de hospitibus in claustro, neque necessitatem exire propter eos, sicut ante solebant, de suo refectorio. Sunt et atria et porticus ante has utrasque caminatas, et uiridiarium spaciosum et delectabile hospitibus, cum pluribus lignis diuersos fructus  ferentibus. De quibus pene omnibus nichil inuenit, nisi situm horribilem et dirutas macerias, quando abbatiam est ingressus. Et cum de reedificatione monasterii propter horribilem uastitatem eius, ut dixi, desperaret, et propter tenuem ecclesie substantiam accingere se ad tantum opus formidaret, inspirauit Deus cuidam matrone de oppido nostro  nomine Ruzele, que suis sumptibus unum pylarium prima cepit edificare. Cepit, erexit, consummauit; Deus [309 1Kb] retribuat ei sancti Trudonis meritis. Hanc imitatus quidam Libertus, de hac maiori curte nostra uillicus, aliud iuxta eam incepit et consummauit. Post istos oppidani nostri de suis fraternitatibus quatuor inceperunt pylaria, et duo reliqua sunt imperfecta. Perpendens ergo abbas Rodulfus, quia uoluntas Dei erat et sanctorum, spiritu recepto, aliis intermissis, ad illud tantum opus non segniter se accinxit. Itaque pylariis tanto labore et constitura erectis, qualem nemo nouit qui non interfuerit, in breui tempore de choro usque ad turrim utrosque parietes nauis ecclesie pene usque ad consummationem perduxit.

 14. Sed diabolus crescenti inuidens operi, cum turbatis regni principibus aduersus imperatorem Heynricum quartum uideret locum impediendi opus nostrum, partes fecit; et propter comitem Gyslebertum, aduocatum nostrum, imperatorem deserere nolentem, et ducem Godefridum Louaniensem imperatori aduersantem  , irruptio facta est ab eo in oppidum nostrum. Nam stolidus populus preter corporum communia arma et pectora stulte audacia, nulla preparauerat aduersus eum repugnationis machinamenta; fossatum oppidi detritum et dirutum et plus quam centum locis peruium, porta nulla, terra loco pontium continua, ligna per strata nulla transuersa. Stulte tamen audax et male ante securus populus ruit ei obuiam obduratis pectoribus, contraque  omnium hominum spem diu ne intraret uirili ei manu obstiterunt, et bis et semel uiolenter ingressum bis et semel, facta magna strage corporum eorum, cruento uestigio eiecerunt. Sed tertio preualentes hostes multitudine et securiores nostris ferreo tegmine, compulerunt nostros intra atrium, quod tantum munierant contra eum. Statim omne oppidum usque ad 15 domos igne fuit concrematum, que [310 1Kb] paludis beneficio remanserunt. Interea milites circumquaque discurrentes omnia nostra diripiunt, non amplius ecclesiis quam domiciliis parcunt, maneque abeuntes, quicquid supererat depopulationi igni tradunt, omnes nostras uillas, que illi superfuerunt incendio suos mancipare fecit dux suo suorumque seruitio. Quam nostram calamitatem, quam  tristi metro bis descripsit abbas Rudolfus, prosa hic iterare ociosum duximus. Hoc [311 1Kb] tantum hic de eo attingimus, quod multam peperit ei indignationem et fomitem odii apud eos qui erant ducis, quoniam in eum inuectiue ueritatem expressit.

15. Tunc intermissum est opus monasterii, cum ea ipsa die, eadem hora, qua cremabatur oppidum,  operarii starent adhuc super assurgentem [312 1Kb] murum, iamiamque posituri supremo operi extremam manum. uidentes enim grauissimi ignis magnum periculum super chorum, super absides, super cancellum, celeriter se transfuderunt, et cum magno uite sue periculo et intolerabili estu atque ardore partes illas ab incendio eripuerunt. Nam multis in locis de tectura sub pedibus eorum flamma erumpebat, et dorso atque capitibus minaciter desuper allambebat. Gratias Deo, pars illa euasit ab incendio, non tamen sine aliquo in diruptione tectorum dampno. Annus quo hec mala nobis acciderunt annus erat incarnationis Domini 1114, ordinationis abbatis 7, 14 Kalendas Augusti, feria 2, messe matura, anno a concrematione monasterii et claustri sub Lanzone et  Luipone de abbatia contendentibus 29.  , a concrematione oppidi, que facta est sub Heynrico Leodiense episcopo et per eum 30 et plus modico  .

16. Dux Louaniensis, licet mala ista omnia nobis propter aduocatum nostrum Gyslebertum fecisset, maiora tamen adhuc minabatur, neque bona ecclesie soluenda ab inuasione, nisi prius fossatum atrii, quod contra eum eleuauerant, reimpleretur. Quid multa? Quod stulta factum erat temeritate, ut ita dicam, defectum est tristi necessitate; fossatum atrii repletum est. Tunc abbas Rodulfus a turre monasterii per circuitum uersus aquilonem usque ad portam curtis, que respicit ad orientem, cumulum grandissime fosse non exterius sed interius sparsit,  propter magnum precipitium, quod ea parte curtis intus deformiter habebat. Portam quoque, que respiciebat ad aquilonem, transtulit iuxta molendina ad occidentem, in qua commoda planitie, uidelicet inter portam orientalem et occidentalem, pulchro modo ordine sunt posite necessarie curti officine: Orrea duo, domus dominicalis, uasta habens per circuitum sui stabula equis superuenientium hospitum necessaria, due domus pauperum, altera estiualis ad habitandum, altera hyemale cafefactorium ad reficiendum; per circuitum ortus amenus, pomorum herbarumque commodus usibus, deinde pistrinum, post bracena, post eam diuitibus hospitibus coquina, que cum expedit fratribus est domus  lauatoria; in medio et ante istas officinas puteus, utilis curti ad omnes aque usus. Igitur repleta atrii fossa et pacata ducis ira, recepit ecclesia nostra sua bona uacua et post multos annos inutilia. Deinde sequenti anno tam ardenti animo ad reparandum monasterium abbas Rodulfus se cepit accingere, quod, ut ita dicam, uix meditullio noctis poterat requiescere, quin ipse semper adesset presens operariis  mane ante solis ortum, uespere usque post occasum, ad instantiam operis urgens eos, hinc lapidi hinc ligno occupatos. Totos igitur parietes monasterii anno illo usque ad turrim perequauit, et trabibus supra compositis fere percooperuit, modico superexstante, quamuis illud idem non cessaret cotidie strenue consummare. Tunc tandem fracta est ab ipso capellula, que supra sepulchra sanctorum Trudonis et Eucherii fere triginta annis computruerat, et circumdata sunt sepulchra eorum inferius muro, superius quadratis tabulis quadraginta preter aditum [313 1Kb] uersus altare insitis, ligno operoso, duplici ordine. Circuibat hoc opus sanctorum corporibus reuerendum minor chorus [* 1Kb] ualde decorus, et inualidis fratribus ad sedendum aptus,  et ad uenerandam et orandam presentiam sanctorum corporum. Per duo utrimque ostiola introitus erat per minorem chorum ad altare et sepulchra sanctorum, ualuis duabus ferreis ante altare intercludentibus populum et fratres, si quando cantatum aut oratum procedere uellent manifeste aut occulte ad altare et [314 1Kb] corpora sanctorum. Muro itaque monasterii et tecto grauissimis sumptibus consummatis, fecit illud solempniter dedicari ab Obberto Leodiensium episcopo in gaudio et gloria magna anno ordinationis sue abbatis uidelicet 9, ab incarnatione Domini 1117, 3 Kalend. Octobris, ab eo quo crematum fuit 32  .

 17. Reliquie uero que in altaribus et in quibus altaribus posite sunt, ita habentur: Principale altare, post beatam et gloriosam semperque uirginem Dei genitricem Mariam, est consecratum in honore sanctorum Quintini et Remigii, quibus beatus Trudo primum a se factum monasterium dedicauit, in quo continentur reliquie iste: De corpore sancti Adriani martyris, de sepulchro Domini, de columna Domini, de spinea corona Domini, de oliua Domini, de sancto Theodoro martyre, de [315 1Kb] sancto Apollinare martyre et episcopo, de sancto Nazario, de sancto Georgio, de sancto Maxelende, de sancto  Christoforo, de uestimentis sancti Stephani prothomartyris et aliorum multorum. Altare quod est retro maius altare est consecratum in honore sanctorum Martini episcopi et Christofori martyris, in quo continentur reliquie iste: De uestimentis sanctorum Trudonis et Eucherii, de [316 1Kb] lecto sancti Othalrici episcopi, de reliquiis sanctorum Christofori, Pancratii, uictoris, Rumoldi martyrum, Bauonis confessoris  et aliorum multorum. Altare in dextera parte est consecratum in honore sanctorum Iohannis baptiste et Iohannis euangeliste, in quo continentur reliquie iste: De lecto sancti Iohannis baptiste et de spelunca ipsius et de aliorum multorum. Altare in sinistra parte est consecratum in honore sanctorum apostolorum Petri et Pauli et aliorum omnium; in eo continentur reliquie iste: De corpore sancti Amandi confessoris et sancti ualentini martyris [317 1Kb] et sancti Landoaldi confessoris, sancti Firmini martyris et aliorum multorum. Altare ad sepulchrum beatorum Trudonis et Eucherii in minori choro est consecratum in eorum honore; in eo continentur reliquie iste: De capillis sancte Marie, de uestimentis sancti Iacobi apostoli Domini, de reliquiis  sanctarum undecim millium uirginum, de [318 1Kb] uestimentis sancti Rumoldi martyris, de reliquiis sanctorum apostolorum Petri et Pauli et Thome et aliorum multorum. Altare in dextera parte ad introitum monasterii est consecratum in honore sancti Leonardi et sancte Gertrudis uirginis; in eo continentur reliquie iste: De corpore sancte Gertrudis et aliorum multorum. Aliud contra istud altare in sinistra parte est consecratum in honore sancti Lamberti martyris; in eo continentur reliquie iste: De capillis sancti Lamberti episcopi et martyris, de sancto Georgio martyre, de [319 1Kb] corpore sancti Germani episcopi et confessoris, de corpore sancte Gertrudis uirginis, de sancto uincentio episcopo et martyre, de sancto Mauritio martyre, de capite sancti Ypoliti martyris, de sancto  Innocentio martyre, de sanctis Marcellino et Petro, de sanctis innocentibus.

 18. Dictum [320 1Kb] est superius  de numero campanarum et dulcedine sonoritatis earum, sed omissum est de uocabulis et ponderibus earum quas fecit [321 1Kb] nouas fundi aut ueteres renouari. Prima facta est de 4 centenariis et aliquanto plus, scilla dulce sonora. Secunda de 21 in honore sancti Eucherii, et eam appellauit Aureliam, quam et benedixit. Tertia de duobus centenariis quam appellauit Filiolam; hec sancte Marie data est ad parrochiam. Quarta de 33 centenariis in honore sancti Quintini martyris appellata est Quintiana. Quinta Remigia in honore sancti Remigii de 7 centenariis. Sexta de 6 centenariis dicta est Benedicta ad honorem sancti Benedicti. Septimam de 8 et amplius centenariis uocauit Angustiam, quia in tempore illius angustie facta  fuit, quo tota uilla nostra et abbatia per ducem Louaniensem Godefridum combusta aut inuasa fuit. Octauam factam de 6 et amplius centenariis uocauit Drudam in honore sancti Trudonis, que bis fusa in dulcedine sonus nulli aliarum compar fuit. Nona uocata est Nicholaia, que 20 centenarios ad ignem habuit, sed nescio quantum superexcreuit. Decima, que propter preciositatem suam missa est Mettis, 4 centenarios habuit, quam Stephaniam uocatam beato prothomartyri Stephano dicauit. Undecima, que translata fuit ad ecclesiam sancti Gengulfi, 4 nichilominus centenarios habuit, sed non fuit similis preciositatis. Due scille in refectorio et cymbalum in claustro bis fusum potuerunt habere ad ignem dimidium centenarium. Illa que pendet super chorum  habuit plus quam centenarium. Iste simul positus numerus facit centenarios 115 et dimidium.



EXPLICIT DECIMUS, INCIPIT UNDECIMUS.


 1. Ante hos consecrationis monasterii undecim, annos excommunicatus obierat Leodii Heynricus imperator, filius Heynrici filii Cunradi imperatoris, regnoque et atrio priuatus erat propter dissensionem inter ipsum et apostolicos Romanos de inuestituris episcopatuum per anulos et baculos de manu imperatoris, et propter symoniam quam de eis faciebat. Regnabat autem pro eo filius eius eque Heynricus uocatus, qui cum Romana ecclesia patrem persecutus,  regno eum priuauerat. Hic cum regnare cepisset, et potentissime atque robustissime in regno confirmatus esset, in illud ipsum incidit, in quo pater ecclesiam offenderat, et pro quo sententiam priuationis acceperat, maioraque satis atque nefanda committere non pertimuit. Nam cum Romam uenisset, et ad gradus beati Petri apostoli processione suscipiendus esset a domno papa Paschali et cardinalibus,  episcopis et presbiteris, diaconibus et omnibus clericis Romanorumque nobilioribus et populo innumerabili, fidem subito rupit, sacramenta interposita postposuit, datos obsides uilipendit, manusque sacrilegas tam ipse quam sui in domnum papam, christum Domini, iniecit, et in omnes qui capita uidebantur esse ecclesiastici ordinis atque Romani populi custodiaque conclusit . Ibi quod quisque suorum potuit de insignibus  ecclesiasticis, sibi rapuit, tam in auro atque argento quam in cappis et casulis, sicut unaqueque ecclesia attulerat adornatum processionis  . Quid longius protraho? Tandem graui necessitate et lamentabili re compulsus, domnus papa non propter se tantum, quantum propter Romanorum nobiles et cardinales suos, episcopos, presbiteros, diaconos, qui secum crudeli clausura tenebantur, extorquenti  magis quam petenti imperatori consecrationem imperialem se daturum concessit , et prauilegium potius quam priuilegium  de inuestiendis abbatibus et episcopis.

2. Hoc tristi nuntio et polluta fama peruolante ad Gallicanam ecclesiam, sine omni mora facto conuentu  , imperatorem excommunicauit, et quod sub tanto sacrilegio et uiolentia factum fuerat dampnauit. Domnus uero papa quod in reconciliatione imperatori promiserat non uiolauit, sed ecclesiam Gallicanam omnesque filios Romane ecclesie pro iniuria summo pontifici facta clauibus beati Petri apostoli uti non prohibuit. Suspendebatur adhuc hec in imperatorem sententia apud Germanorum ecclesiam, tum propter timorem,  tum a quibusdam propter gratiam. Nec multo post tempore uocatus est ab ea et missus ad eam Cono Prenestinus episcopus, Romane ecclesie legatus  , congregatumque est concilium magnum in loco qui uocatur Friselart  , tam de abbatibus et episcopis quam de multitudine clericorum et monachorum . Cui propter obedientiam qua uocabantur non ausus fuit deesse domnus abbas huius nostri cenobii uidelicet sancti Trudonis Rodulfus, ne ab officio et communione ecclesie suspenderetur. Excommunicatus in eodem concilio imperator Heynricus, sicut et in Gallicana ecclesia, cum [322 1Kb] propter predictam culpam, tum propter tyrannidem quam exercebat in ecclesiam. Propter fideles imperatoris cum multa sollicitudine  et timore actum et peractum concilium fuit. Sed et domnus abbas Rodulfus non sine minori sollicitudine atque timore domum rediit, utpote per medium et ad medium fidelium imperatoris. Sicque in turbato prius regno facta est satis maior conturbatio.

3. Defungitur paulo post Leodiensis episcopus Obbertus [323 1Kb]  . Fit altercatio grandis de episcopatu, electionis tamen dies in communi prefigitur, infra quem Alexander eiusdem ecclesie sacrista et archydiaconus baculum et anulum arripit, imperatori representat et ab eodem recipit, inuestitus sic a manu excommunicata de episcopatu Leodiensi. Pro qua temeritate et contentionis erroneo fune prefixa canonica electio diu protelata  fuit, donec traheretur Coloniam conuentus Leodiensis  , cogente auctoritate metropolitani, scilicet Friderici archyepiscopi  . Neque ibi quoque ausus est defuisse domnus abbas Rodulfus, cauens sibi semper sollicitissime, ne inobedientia feriretur, sicut ne excommunicatorum communione macularetur. Electus est igitur ibi [324 1Kb] domnus Fredericus  , maioris ecclesie Leodiensis maior prepositus et archydiaconus, atque Remis a domno papa Calixto sacratus , et Alexander cum omnibus suis complicibus excommunicatus. Studens breuitati pretermisi hic, quanta difficultate, quanto periculo electus et qui elegerunt redierint a Colonia Leodium, cum a Traiecto usque ad urbem ab utraque parte Mose acerrimas insidias per  dispositas aptis locis militum copias Alexander eis posuisset, quibus ipse quoque intererat. Tamen protegente eos Deo sine aliqua lesione urbem introierunt, et exclusum Alexandrum, et Hoio castello obsidione eiectum, cotidie patiebantur hostem grauissimum. uix tandem aliquando domnus abbas Rodulfus ab hoc reditu post [325 1Kb] multas frustratas insidias cenobio nostro incolumis est receptus. Quod non minimum dolebat aduocatus noster Gyslebertus comes et omnes Alexandri satellites.

4. Igitur excommunicato imperatore [326 1Kb] Friselart et Alexandro Remis, inter hoc et illud facta est magna perturbatio et in monachos et clericos crudelis persecutio in toto Leodiensi epyscopio, qualis a tempore Arrianorum non fuit audita. Alexandri  partes iuuabat cum suis omnibus Louaniensis Godefridus tunc temporis dux, Durachiensis comes Gy slebertus, Leodiensis militie signifer Reynerus, de Monte acuto  comes Lambertus, et pene tota familia ecclesie cum suis uiribus. Frederici partes tuebatur fratres eius Namucensis comes Godefridus cum suis sed non omnibus, de Lemburg comes Gualeramnus  , qui postea extitit dux, de Falcomonte  Gozguinus, ciuitas tota, exceptis aliquibus, abbates omnes epyscopii, de archydiaconibus et prepositis meliores et plurimi, clerus quam plurimus. Pars illa dicebatur Alexandrina, pars ista Frederina. Alexandrini Frederinos dicebant esse reos regie maiestatis et ob hoc eos persequebantur,  Frederini Alexandrinos cum imperatore et Alexandro excommunicatos et ob hoc in ecclesiastica communione eos uitabant. Itaque qui Romane obedientie sub episcopo Frederico obtemperabant, predas et direptiones et captiuitates, ignem et gladium per Alexandrinos cotidie sustinebant. Nulli etati, nulli sexui, nulli ordini parcere, totum persecutionis estum super ecclesias tam in monachos quam elericos effundere, uagi et profugi, laceri et seminudi multi tam monachi quam clerici hac illacque mendicare. Sic uidimus, sic audiuimus, sic scribimus.

5. Alexander ciuitate et castellis eiectus sub predictis tutoribus nostro oppido frequenter se recipiebat, et tantorum malorum incendium acriter se agebat. Oppidani nostri omnes illi fauorales erant,  utpote semper leuissimus ad talia populus. In tota Brabantia et tota Hasbania non erat princeps aut dominus, qui Alexandro non faueret aut eum tueretur, solus Lonensis comes Arnulfus inter utrosque medium se agebat, Frederico tamen magis obtemperans ex domni pape obedientia quam Alexandro ex imperatoris uiolentia. In medio nationis tam praue atque peruerse, in multa spiritus nostri augustia et carnis nostre amara penuria, licet depredata, licet afflicta, seruabat tamen ecclesia nostra cum domno abbate obedientiam Romane ecclesie, et incontaminatam se custodiebat ab excommunicatorum communione. Quapropter ira grauissima et odio intolerabili atque rapina in domnum abbatem Rodulfum et in nostros et nostra omnes ferebantur, quicumque  imperatorem et suum Alexandrum sequebantur.

6. In tempore illo et in diebus illis scripsit domnus abbas Rodulfus epystolam ad ipsum Alexandrum, et aliam ad quendam de suis, redarguens eos cum magna libertate animi et constantia et auctoritate de illicita eius inuasione et de tyrannide quam in ecclesiam exercebant cotidie, et instruens eos que esset canonica electio et ad episcopatum ecclesiastica promotio et de imperatoris dono. He [327 1Kb] si queruntur, in uolumine opusculorum eius inuenientur. Sed quid? Non mutauit Aethiops pellem suam neque [328 1Kb] pardus uarietatem. Interea Louaniensis dominus uillas nostras et ecclesias et quecumque de nostris dominio suo adiacebant militibus  suis distribuerat, comes uero Gyslebertus aduocatus noster de nostris, que ei subiacebant similiter fecerat. Heynricus castellanus de Cohme, ministerialis imperatoris, que supra Mosellam uidebamur habere possidebat, quisque dominorum, immo raptorum, prout eis nostra contingebant. Solum deerat uotis Alexandrinorum et aulicorum domnus abbas Rodulfus, desiderantium eum quandoque rapere et imperatori dehonestandum pro magno munere offerre.  Hoc ei totum conflauerat aduocati Gysleberti uetus in eum et nouum odium et detractio continua apud ipsum tyrannum, sed testis erat qui nouit corda hominum, quia preter Romanam obedientiam non peccauerit in illum.

7. O quotiens fideliores et meliores ecclesie domnum abbatem conuenerunt humillimis precibus et piis obsecrationibus, pretendentes ei tempestuosi temporis tempestatem, ut promissa sibi prius securitate, offerri se pateretur a fidelibus uiris imperatori, et osculo tantum et colloquio ei communicaret, et sic deinceps pacem et gratiam eius tam ipse quam bona nostra haberent. Cumque euincere non possent, quia ille constanter dicebat seruandam sibi obedientiam Romanam et communionem catholicam,  conuiciis affectum aspernabantur, et sinistris auspiciis deuouentes iratum solum relinquebant. Nam si quando Traiectum  siue Leodium imperator uenisset, uix eum tutum posse fore intra templi quoque nostri parietes amici eius credebant; quod et Alexandrini plurimum concitabant. Ipse tamen nichilominus quantum ualebat ab ecclesia nostra eos arcebat, et si quando ad unum altariorum nostrorum ab uno suorum Alexandro missa cantaretur, nullum nostrorum missam ibi cantare permittebat amplius, donec benedictione data ab episcopo Frederico reconciliaretur. Preteribant dies sancte quadragesime necnon simul passionis dominice , et tota ecclesia nostra cum domno abbate agonizabat uehementer in hac passione. Nil nos  iuuare poterat, quod consilio et multis precibus fidelium ecclesie pacem et securitatem tam nostri quam bonorum nostrorum credebamus nos redimisse 24 marcis a Louaniense, 20 a Durachiense, impeditis que supererant nobis sub fenore pro hac grauissima nobis exactione. Inimici Dei et sancte ecclesie mentiuntur promissum, rumpunt fidem. uentum iamiam esse minantur ad clausulam, scilicet aut abbatem eis communicaturum, aut loco et abbatie cessurum siue fame cum omnibus nobis in ea moriturum. Atque ad complenda eorum longa desideria huiusmodi est eis occasio suborta.

8. Infirmata matrona de maioribus oppidanorum propinquabat ad mortem; spes uiuendi nulla erat. Conueniunt abbatem filii et parentes, rogant ut, cum  defungeretur, missam et exequialia de more ei faceret. Quid faceret? Annuere eis quod non facturus erat, eum non decebat; negare causamque querentibus dicere, seditio futura erat. Quid tandem? Respondit se non audere. Querentibus quare: Pro seruanda mihi, inquit, sancta communione; sed si uiri tantum uellent abesse, presentibus mulieribus missam et exequialia non timeret peragere. Suggesserunt crebrius eadem, et eadem nichilominus ab eo  audierunt. Epyscopum uero Fredericum [329 1Kb] non episcopum reputabant, sed inuasorem et tyrannum. Ergone, tandem inquiunt, uiri excommunicati sunt? Iratique recedentes commouerunt seditionem magnam in populo, populusque cum filiis egrotantis matrone cum clamoso furore querimoniam apud aduocatum faciunt de ipso. Ecce, inquiunt, aduocate, patet quod pro excommunicatis tam te quam nos habet, quia te duce iuimus Hoium in ducis  expeditione. Ob hoc neque nos in communione neque mortuos nostros propter nos uult recipere. Satis utique ignominiosum tam tibi quam duci, qui in medio nostrum securum pateris esse inimicum imperatoris, qui tam ipsum quam te et nos non negat se habere pro excommunicatis. Monebant abbatem secreto amici et homines  sui, ut saltem cum [330 1Kb] duobus uel tribus fratribus in cella residens conuentum fratrum ad exequias mitteret, et temptantes eum proposito auertere dicebant ei utilius esse ad horam necessitati temporis cedere quam ecclesiam sibi commissam desolatam relinquere. Sciebat enim alterutrum imminere, quod aut uoluntati eorum aut loco cederet. Flecti non potuit.

9. Nunc quoniam sermo de expeditione ducis uersus Hoium incidit, breuiter tangam quid fuerit. Alexander Hoium castellum occupauerat, quem in eo Fredericus episcopus cum fratre suo Namucense comite Godefrido obsessum tenebat; nam suburbana Hoyi [331 1Kb] Frederico magis fauebant quam Alexandro  . Ad quem liberandum dux applicuit exercitum  Hoyo ex una parte Mose, in quo oppidani nostri fuerunt---et hoc est quod aduocato et duci improperabant, ut eos amplius in abbatis contumeliam sic accenderent,---ex altera parte Mose de uerticibus montium comes Lambertus in obsidentes castellum cum ingenti multitudine irruit. Pugnatum utrimque acriter est, illinc a duce istinc a Lamberto comite, contra utrosque ab his qui erant cum episcopo Frederico et fratre eius Namucense comite. Dux inani spe frustratus recessit, comes Lambertus in bello prostratus de equo et uulneratus, captiuus ductus Namucum fuit. Alexander obsidionem diu sustinere non ualens et ualde expauefactus ex uerbis pape Calixti, qui ei mandauerat, quia clauderet ei ianuam uite eterne, nisi cessaret, episcopo Frederico  castellum reddidit, et promissa emendatione et perpetua cessatione, in puplico conuentu Leodii absolutus est ab episcopo Frederico cum paucis adherentibus ei clericis, et domi sedens ad tempus inuitus siluit. Nunc ad narrationis ordinem reuertamur.

10. Aduocatus iam dudum grauiter abbati infensus,  nunc uero magis in iram et furorem propter supradictam exprobrationem contra eum succensus, duci quid eis faciendum sit de abbate communicat, consultuque accepto secundo die pasche  in atrium ecclesie ueniens, pulsata campana populum conuocat. Ubi de illo pariter ceperunt tumultuari et conqueri, et uicissim fauere eius derogationi. Mandatus ad eos exire [332 1Kb] recusat; aduocatus homines eius pro precepto [333 1Kb] suo nolentes eum exfestucare exfestucat. Die illa tota satis turbe actum est in turba. Sequenti die  comes Arnulfus de Los se interposuit nichilque profecit, cum neque mutari posset abbatis constantia neque dissidentium ab eo pertinatia. Itaque defetigata horum ratione et illorum dissono fremitu, eo res demum relicta est,  ut aut loco cedendum aut excommunicatis communicandum sibi esset. Nec diu hesitauit quid potissimum eligeret. uir enim prudens citius aduertit, etsi temporis necessitas presentiam suam ecclesie sibi commisse omnino deposceret, priori tamen honori et constantie sue nullatenus debere notam subsannationis inferre, nec egregia principia probroso exitu corrumpere. Tedebat eum bona ecclesie cotidie uidere diripi, et ab his qui debebant nullum auxilium ferri. Concertabat uero egerrime in mente eius hinc fratrum affectus, quos intime diligens sine graui dolore ita desolatos relinquere nequibat, illinc conseruande catholice communionis superius liberrime acta constantia. Sed quid? Zelus ecclesie et magnanimitas honesti fortisque propositi demum  palmam huiusmodi conflictus penes eum obtinuit.

11. Certus itaque de incontaminanda fratrum perseuerantia, cessit tandem non sine magno eiulatu eorum et meliorum de abbatia dolore, paruipendens presentia melioris spei contemplatione. Anno incarnationis Domini 1121 exiuit, ordinationis eius 13  , quarta feria pasche , que fuit eo anno Idus Aprilis, atque a comite Arnulfo de Los honorifice conductus, humanissime quoque ab eo est hospitio susceptus liberaliterque stipendiatus. Paucis itaque cum eo factis diebus, licet morbo per plures tunc diffuso capitis et oculorum tunc grauaretur, uiam tamen uersus Flandriam est aggressus, atque per Louanium, ubi dominus Louaniensium folia tantum dedit ei uerborum, inde per Afflingiam  ,  per cenobium sancti Bauonis tandem peruenit Gande ad ecclesiam sancti Petri. In illis diebus preerat Hafflingie primus abbas loci illius Fulgentius [334 1Kb]  , uir cum omni suo conuentu uita religiosus atque hospitalitati deditus; apud Sanctum Bauonem Guulchricus in prouidentia rerum temporalium uigilanter  strenuus, apud Sanctum Petrum Gande Arnulfus, qui postea uiuens abbatiam reddidit inquietatus a fratribus. Exuberabat tamen eius tempore locus ille uictuum et uestituum tam sanis fratribus quam infirmis superabundanti copia, uigebantque sub eo introducta per eum religiosa Cluniacensis ordinis studia  . Ab his supradictis omnibus pia humanitate et compassione susceptus, postremo remansit Gande sub hoc eodem Arnulfo abbate [335 1Kb] , donec de tam solido littore posset speculari, quando Deus imperaret uentis eius et mari. Interim dum ibi moraretur, manus Domini paterne super eum uisitationis correptionem super correptionem ei apposuit, quia frater eius uterinus, qui cum eo exierat uice famuli sed affectu germani, longo languore uita decessit. Iacet  sepultus in medio prati ante occidentalem portam monasterii, quod circumdat undique murus uasti et bene compositi paradysi; signatur sepulchrum eius lapide polito atque subnigro. Quanta constantia animi, quanta uultus serenitate uisitationem illam Domini ibi susceperit, cum tamen carnis affectu ut homo intus ureretur, mirabantur omnes qui eum intuebantur, maxime ipse Arnulfus abbas, qui omne genus consolationis affectu et effectu maximo erga cum exercebat. Fuit igitur cum eo usque post obitum Frederici Leodiensis episcopi, propter cuius obedientiam et Romane ecclesie communionem supradictam patiebatur incommoditatem.

12. Eodem anno defungitur episcopus Fredericus 6 Kal. Iunii  , et Alexander reducitur in urbem  a suis et cum suis. Preter eum uero solum, quem episcopus Fredericus absoluerat, ut et Hoyum exiret et ab episcopatu cessaret, nullus suorum laicorum absolutus fuerat, neque tamen ipse eorum communionem in aliquibus deuitabat. uidebatur enim tam sibi quam suis, quod omnis contradictio, que hactenus eos impugnauerat, defuncto episcopo Frederico sublata et remota esset. uocatus ergo ab eo, licet excommunicatus adhuc, Louaniensis dux Leodium uenit, clerum et populum ei pacificare satagit, et in pleno conuentu capituli reformat ei assensum electionis. Qui de Frederinis intererant silentio magis quam corde aut ore assentiebant. Placuit tunc quoque in communi eos abbatem Rodulfum reuocare, ut illo ei cooperante, qui in parte domni Frederici nonnulle  opinionis fuerat, et archyepiscopo uirtute constantie in persecutione satis innotuerat, ad ea que restabant promptius de Alexandro preualerent. Scientes autem, quia pro ipsis minus rediret, litteris et sygillo Leodiensis ecclesie eum remandauerunt.  Rediit, sed ex consilio Alexandri, licet hoc negaret, abbatiam intrare ab aduocato Gysleberto non permittitur, donec intelligeret atque probaret, quo animo, quo studio causam suam tueretur. Cumque Leodii moraretur, annitebantur ualde communes amici eorum, ut pacificarentur. Abbas Rodulfus non rennueibat, sed secundum Deum et anime sue salutem; Alexander neque hanc neque illam uolebat interponere [336 1Kb] conditionem. Manebat interim Leodii apud Sanctum Laurentium; Heribrandus tunc temporis ibi presidebat post Berengarium  . Sed cum intelligeret in his que Alexander querebat, quia anguis in herba lateret, atque cognosceret, quia ille excommunicatis communicaret, et factus conuentus excommunicatorum communione contaminatus esset,  dolebat uehementer se uenisse, et libentissime uolebat se absentare, ne cetera sua strenue acta fuscaret uel falsa opinione. Sed non parum habebat anxietatis et sollicitudinis, quia neque in Flandriam redeundi facile copia erat ei, cum uiderent eum sibi dissentire quorum conductu eo redire haberet, et timeret deesse sibi ad uictum pertinens, si Leodii diutius remorari necessitas compulisset. In proximo autem archyepiscopus et dux Traiecti debebant conuenire, ut in pace omnia solidarent, sub qua spe firmande [337 1Kb] pacis pacifice Traiectum uenit. Nichil eorum que promittebantur ibi actum est, archyepiscopus non ueniens uenientem [338 1Kb] ducem frustrauit.

13. uidens igitur facultatem in Flandriam reuertendi minus sibi suppetere, Coloniam intendit animum  ad archyepiscopum Fredericum. A Traiecto autem descendens Eyselo castellum  , inuenit ibi maiorem prepositum ecclesie sancti Lamberti Andream, qui postea Traiectensis extitit  episcopus, et cum eo de ecclesia maiores, qui Alexandri communionem uitabant. Ubi inuicem consolatis et in perseuerantia corroboratis, transiuit ad uirum nobilem Gozguinum de castello Falcomonte, qui et ipse fautor erat et cooperator [339 1Kb] Frederine parti fauentium. Qui honorifice habens eum secum aliquot diebus, deduxit eum in Arduennam ad archyepiscopum, ubi tunc forte per nemorosa oblectabatur. Archyepiscopus de aduentu illius gauisus, hospicio et consilio est eum consolatus. Mane autem facto, adueniunt nuntii Alexandri, Heynricus archydiaconus  ecclesie sancti Lamberti, filius Cononis comitis, et Godescalcus canonicus ecclesie sancti Seruatii Traiecti, qui erant de communione Alexandri. Spreuit eos archyepiscopus nolens eos audire propter communionis contaminationem; tamen eis et Alexandro  omnique clero ei fauenti inde apud Sanctum Cornelium  diem statuit, ut audiret eos ibi. Interim abbatem Rodulfum secum Coloniam ducit, et commendat eum Roberto abbati Sancte Marie Sanctique Heriberti ultra Renum Tuitii  . Iste Robertus Leodii nutritus fuit in cenobio sancti Laurentii, quem propter preclaram nominis eius famam in sanctarum scripturarum scientia archyepiscopus sibi assumpserat  , et abbatem loci predicti constituerat. Huius uiri multa et magna et preclara extant librorum uolumina  , que de diuina pagina exarata reliquit in ecclesia; cuius corpus uiuentis  nec somno poterat requiescere, quin palpitaret lingua et mouerentur eius labia in diuine legis meditatione.

 14. Neque diu interfuit, uenit dies positus Alexandrinis  . Archyepiscopus conuocatis maioribus ecclesie Coloniensis affuit, abbatemque Rodulfum cum Tuitiense Indam perduxit. Duobus diebus longa ibi altercatio, longa de canonibus disputatio; archyepiscopus Alexandri et suorum communionem uitabat, et omnes cum eo qui de obedientia episcopi Frederici fuerant. Alexander se absolutum ab episcopo Frederico et suos clericos aiebat, archyepiscopus non solum Alexandrum et suos, sed et omnes qui erant capita ecclesie sancti Lamberti pro excommunicatis se habere dicebat, exceptis his qui de obedientia et communione episcopi Frederici adhuc extra ciuitatem erant. Tandem querentibus quare, archyepiscopus respondit: Quia defuncto et  sepulto episcopo Frederico, ducem Louaniensem in capitulum uestrum [340 1Kb] et in ecclesiam introduxistis, et cum eo, immo per eum et propter eum electionem fecistis, cum ab apostolico et me ipso et ab ipso uestro episcopo Frederico fuisset excommunicatus et necdum absolutus, et omnes cum eo qui persecuti fuerant ecclesiam sub episcopo Frederico. Hoc autem totum archyepiscopus faciebat, ut, cum ex hoc conuicti satisfacerent, cassa esset eorum electio quam cum excommunicatis et per excommunicatos et propter excommunicatos fecerant de Alexandro. Erant autem de illa contaminatione honeste persone ecclesie, archydiaconus Almannus, archydiaconus Heynricus, Seyfridus decanus, Steppo archydiaconus, et multi alii maiores atque minores. Cum archyepiscopo erant de ecclesia Leodiensi Andreas maioris domus prepositus, Emmo archydiaconus, magister scolarum Stephanus, uir uite  uenerabilis, Reymboldus prepositus Sancti Iohannis, et alii nonnulli boni in ecclesia testimonii cum abbatibus. Quid multa? Tandem procidunt omnes cora archyepiscopo et petitam impetrant absolutionem. Alexander interrogatus ab archyepiscopo obedientiam promittit, manu sua in manu eius sacrata posita. Archyepiscopus per sanctam ei precipit obedientiam, ut amplius se non intromittat de episcopatu; ille annuit, et qui uidimus et audiuimus hoc testificamur. Sic die illa solutus est ille conuentus. Archyepiscopus expertus in illo conuentu quam necessarius esset ecclesie abbas Rodulfus, gratissime secum illum Coloniam reduxit, donec deliberaret quid de illo esset acturus, commendatum supradicto Roberto abbati.

 15. Nec multa mora intercedente causa extitit, qua maiores ecclesie Coloniensis archyepiscopum adierant, prepositi, decani, cantores et scolastici, necnon et abbatum aliqui, quorum unus erat Tuitiensis abbas Robertus, qui ad illum conuentum secum duxit abbatem Rodulfum. Aderat et Sygeburgensis abbas Cono primus, qui postea Radisbone extitit episcopus  . Apud illum decreuerat abbas Rodulfus se mansurum, quoniam locus erat famose religionis, et propter excelsum montem preter monachos amande solitudinis. Sed diuina prouidentia aliter de eo fieri proposuerat. Ecce enim fratres Sancti Pantaleonis adueniunt, et archyepiscopi pedibus prouoluti, coram toto conuentu se post defunctum abbatem suum Herimannum   iam nouem mensibus pastore caruisse  conqueruntur, religionem deperire, bona ecclesie imminuere. Archyepiscopus sine mora optionem dat eis eligendi; pars illum, alia elegerat alium, feda coram archyepiscopo inter eos erat dissentio; longo enim nouem mensium spacio magis creuerant partes, quam unanimitas conuenisset. Ipse quoque abbas Rodulfus pro nostri ordinis reuerentia, ut eos uniret aut saltem disciplinate loqui coram tanto conuentu faceret, se interposuit et frustra laborauit. Archyepiscopus semel et secundo de concordia monuit eos, et locum dedit consulendi deterioresque recepit. Quapropter consilio cum maioribus ecclesie accepto, placuit in auribus omnium, ut prouidentiam illam abbati Rodulfo committerent. Ille tale quid nichil unquam suspicatus, de beniuolentia dominorum primum gratias pronus in terram egit, deinde renisus est quantum ratione et auctoritatibus  potuit et licuit. Sed decanus et magister scolarum maioris ecclesie Egebertus, qui postea regularis factus canonicus atque Monasteriensis est episcopus  , cito ei occurrit ex sententiis canonum, cum pro Romana communione pulsus esset a sede sua et sancti Pantaleonis uacaret abbatia. Cessit tandem, nichil tamen aliter nisi fratrum loci illius consensu et electione hoc fieret; et unanimiter hoc factum est. Itaque mense Septembrio , modicum ante natiuitatem sancte Marie, sancti Pantaleonis abbatiam ingressus est  , introductus a maioribus ecclesie Coloniensis, et cum festiua fratrum et familie processione susceptus.

16. Aecclesia autem sancti Pantaleonis ex priuilegio Romano antiquitus hoc habuisse dicebatur, ut  abbas loci illius sandaliis et dalmatica uteretur, uicesque ageret archyepiscopi per ciuitatem in suis stationibus; sed Anno archyepiscopus sandalia et dalmaticam prohibuit, uices uero suas agere per stationes concessit. Sic usque ad tempus abbatis Rodulfi permansit, et quia erat homo pulchre, ut ita dicam personatus, et diuino assistens officio decenter sonorus, frequentabat stationes quas agebat celeberrime Coloniensis populus, matronarumque plurimum deuotus Deo sexus. Clerus uero sine omni inuidia solempne exhibebat et obsequium, tanquam si haberet pro oculis ipsum archyepiscopum. In breui et sine grandi labore dilapsum ordinem et uiolatam fraternam concordiam pulchre reformauit, peroptimamque uirtutem pure confessionis in fratribus  illis inuenit, furtiuarumque et puplicarum uigiliarum et orationum indefatigatam assiduitatem. Clausam immo sertam ianuam hospitalitati aperuit, domos dirutas atque deformes dignas ipsius [341 1Kb] archyepiscopi hospitibus atque loci abbati reparauit, nichil umquam passus mense fratrum de statuto imminui. Inter uetus et nouum 120 carrate uini ecclesie illo anno prouenerunt. In hospitibus et plurimum monachis et regularibus canonicis multa expendebat, quippe quibus et ianua et mensa eius semper patebat. Magni et etiam maiores de ecclesia sancti Lamberti, qui propter Alexandrum adhuc erant extra Leodium, magnum apud eum frequenter habebant refugium; nunquam tamen egebat, quin magis semper abundabat. Diligebatur a familia ecclesie ualde, eo quod tractabat eam honorifice  et Theutonicorum disciplinato more. Cum Iudeis frequenter lene habebat colloquium, non disceptando neque exprobrando, sed duritiam cordis eorum palpatu et fricatione qua opus erat emolliendo; quam ob rem ita amabatur ab eis, ut etiam mulieres eorum irent uidere eum et alloqui.

17. Fluctuabat adhuc grauiter Leodiensis ecclesia, nec certam spem designati rectoris habebat. Frater ducis Godefridi Louanii, Adelbero primicerius Mettis, iam tunc multis erat in ore et in dies rumor et opinio de ipso magis accrescebat. Porro sub eo spatio temporis causa imperatoris adeo cum apostolico  in pacem et concordiam rediit [342 1Kb]  , ut cum suis imperator a predicta excommunicatione absolueretur. Alexander inolita sibi prurigine necdum disposita,  sed Lerninis ydre capitibus circa precordia eius anhelantibus, limas aureas atque argenteas preparat, quibus auarorum manus et animos ad satisfaciendum ambitioni sue acuat. Lenitus esset ei talibus instrumentis asper ei prius animus episcopi Coloniensis Frederici, sed Rodulfus abbas tunc Sancti Pantaleonis, cum auxilio decani maioris domus Egeberti et eorum qui erant de parte defuncti, spem uanam ambitiosi hominis prorsus exinaniuit. Itaque Alexander ubi sepius experitur conatus suos frustrari, cepta uel dissimulat uel omittit. Fit tandem de Adelberone Leodii assensus [343 1Kb] , imperatori presentatur, dono episcopali a manu eius inuestitur, Coloniam consecrandus ducitur. Exhibent se ibi fratres nostri cenobii uidelicet sancti Trudonis,  abbatemque suum repetunt auxilio ecclesie Leodiensis, aduenerat quoque pro eo repetendo Stephanus, domnus noster Metensis episcopus. Grandis erat inter eos pro eo decertatio, alii ut utrasque abbatias haberet, alii ut illam sancti Pantaleonis retineret. Neutrum illi placebat, animus eius ad primam sponsam redire intendebat. Res eo processit ut adhuc inuestitus sancti Pantaleonis abbatia ad nostram honorifice rediret, et libere reinuestitus ea de qua iniuste exturbatus fuerat atque secure possidens deliberaret secum, quid sibi melius agendum esset. Quod et ita factum est. Sacrato episcopo Adelberone   , cum eo rediit Leodium, refocillatusque ibi pauxillum, reintroductus est in abbatiam et cenobium nostrum per Heynricum archydiaconum .



EXPLICIT LIBER UNDECIMUS, INCIPIT DUODECIMUS.


 1. Dies quibus extra abbatiam fuit abbas Rodulfus fuerunt 2 anni et menses 5  , infra quos aduocatus noster Gyslebertus  et filius eius Otto redditibus abbatie ad libitum suum abutebantur, neque solum eis sed que apud nos episcopo quoque Metensi debentur. Nec sacris etiam  locis dignam exhibebant reuerentiam, cum in cella abbatis quasi in propria domo manens, noue nupte sue  commixtione iuxta sacrate turris parietes filius non abstineret. Reuerso autem abbate post dies aliquot pentecostes, atque cum occursu longe a uilla multorum hominum et maiori gloria cum processione suscepto quam contumelia exiuisset, aduocatus et filius eius cella abbatis abstinuerunt, et direptis sibi quecunque tunc poterant, futuris reditibus renuntiauerunt. Ira tamen eorum et indignatio et odium aduersum abbatem non erant pro hoc imminorata, sed in occulto, ut ita dicam, ampliorata; nam propter episcopum Leodiensem Adalberonem qui eum diligebat et reuerebatur et de Colonia secum reduxerat et ad locum nostrum remiserat,  non erat quisquam eorum ausus qui in manifesto ei aduersaretur.

2. Itaque reuersus multis modis dilapidatam inuenit ecclesie substantiam, et debitis et usuris grauiter oppressam. De eis ergo que Deus ei foris dederat et secum attulerat et cotidie amministrabat, communem ecclesie anxietatem maxime de debitis et usuris releuabat. Nec multum moratus, cellam, que iuxta maiorem turrim posita erat, quasi leprosam habens exosam propter supradictorum cohabitationem, et quia uetustate corruptis atque fractis trabibus facili sumptu non poterat reparari, fregit et funditus destruxit, iuxta aliam, quam ipse olim construxerat, nouam pro ueteri construens, congruam hospitibus necessariis appendiciis, capella quoque et uiridiariis.  Cuius lapides ad opus domus dormitorii extraxit, et fundamento unius parietis uersus orientem iacto, extra terram aliquantulum anno illo eduxit. Habebat etiam et ob aliud exosam, quia apta fuerat olim recessibus prophanorum, qui de iuncta illa sacra turre struxerant sibi bellicosum presidium, quod et adhuc posse fieri sibi posterisque suis timebat. Pulsatus enim usque ad graues iniurias et inimicitias per aduocatum Gyslebertum aliquando fuerat, ut simul in ea milites suos ponerent propter utriusque de uilla securitatem, sicut cum eo fecerat abbas Theodericus, et ante eum cum eodem aduocato oppidani suis uicibus. Qua de re multa de ea turre euenerant mala, et in adiuncta ei caminata perpetrata  fuerant plurima flagitia. Ob hoc igitur eam fregit, ut turris amodo minus apta esset seditiosorum munitioni, et domus Dei non prophanaretur amplius ab eis. Cumque aliquando solus sibi sederet et erumnas preteritosque labores suos recogitaret, atque in inquietudine qua manebat locum deflendi peccata sua se habere non uideret, cepit ualde tristari et mestus esse et de fuga et linquenda sibi patria cogitare. O quotiens cupido licet merenti reuoluebat animo, si forte umquam libere uoci illi  Domini ad Abraham posset obedire: Egredere de terra et de cognatione tua ; atque illud psalmiste ueraciter psallere: Elongaui fugiens et mansi in solitudine . Intendebat ergo animum Romam ire, atque in itinere religiosorum uirorum consilio quod intendebat, si agendum esset, peragere, deinde ut perageret apostolica firmari benedictione.

3. Interea Alexander priuatus et quietus sub Adalberone episcopo uiuebat, honoribus contentus quos prius possiderat. Incidit et illi in mente, ut Romam pergeret, et de perturbationibus, quas in ecclesia fecerat, ultra communem absolutionem quam acceperat, singularem sibi a summi pontificis gratia impetraret. Honorius  post Calixtum  Rome tunc presidebat. Prius uero reconciliati ipse et abbas Rodulfus, peregrinationem suam per Sanctum Egidium aggressi sunt  simul cum omni dilectione et bono affectu. Cumque emensis Alpibus intrassent Italiam , peruenerunt Hose, que Senis uilla dicitur alio nomine  , una de nobilioribus ciuitatibus Tuscie. Ubi cum pernoctassent, mane egressi inciderunt in predones circa meridiem, et captiui abducti per deuia, perdiderunt omnia sue peregrinationi necessaria. uix tandem post magnum laborem, post multum timorem cum paruissimis sumptibus equos receperunt, neque tamen a peregrinatione destiterunt. Itaque Romam peruenientes cum minus consolationis et compassionis quam sperarent tam secundum Deum quam  secundum hominem inuenirent, ad sancta apostolorum limina et aliorum multorum sanctorum suffragia deuote se contulerunt, satisfacientes uotis suis lacrimis et precibus, prout erat unusquisque sibi conscius.

4. Ubi cum per aliquot dies morarentur, et de apostolico et de his que circa eum erant uiderent et intelligerent, que dicta sibi domi credere non uellent, in diuersas animi partes ferebantur, plurimum Rodulfus abbas, qui sibi bene conscius erat pro quo terram egressus fuerat. Cumque uigilans nocte aliquando iaceret, et die in ecclesiis solus Rome resideret, diligenti cura et sollicito retractabat animo, que peregrinationis sue fuisset intentio, et de ea  reuelata religiosis uiris quid in itinere didicisset ab eis. Sollicitabat etiam eum hoc non parum, quia ad ea que cogitauerat, si essent explenda, cuncta ei iam surrepta fuerant necessaria. Preterea terram [344 1Kb] , ad quam ulterius disposuerat peregrinari, audiebat pollutam esse inueterata heresi de corpore et sanguine Domini. Sed et de consilio anime sue et eorum qui sibi fuerant commissi nichil aliud audierat a religiosis uiris, nisi quod domi didicerat ex ecclesiastica disciplina et libris communibus tam  nobis quam illis. Super hoc accreuerat ei passio iam dudum in clune, quam physici solent chyam [345 1Kb] appellare; ea cum gressum ei perstringeret, equitare etiam sine continuo cruciatu non sinebat. Talibus a proposito reuocatus necessitatibus salutatis sanctorum patrociniis et apostolorum osculatis liminibus acceptaque apostolica benedictione, intendebat cum predicto socio repatriare. Cumque ad supradictam urbem Hose redissent, omnia que sublata eis fuerant a predonibus preter spem inuenerunt sibi recollecta a suis hospitibus et a cunctis urbis ciuibus. Magnum Dei et occultum iudicium, ut Romam peruenirent pauperes et domum redirent diuites. Quid moror? Per multas animi tribulationes, per multas corporis passiones, per exitialia montis Iouis   pericula recepit eos tandem ciuitas Basilea. Alexander inde remeauit eques per Burgundiam, abbas Rodulfus naufragoso Reni nauigio usque prope Coloniam, quoniam propter supradictam passionem ferre non poterat iugem equitationem.

5. Paulo post [346 1Kb] Adelbero Leodiensis episcopus in pace requieuit  , uir simplex et rectus, lenis, pudicus, sine auaritia, bonis moribus, nobilior nobilibus. Statim male sanata cicatrix ueteris morbi Alexandri bis prius effracta, tertio iam erupit, et ad episcopatum anhelans ut lupus ad dilapsam sibi predam, omnem pudorem Deique timorem postponere cepit. Sed quid melius tacenda quam maledicenda in auribus hominum proferre uolumus? Assecutus est quod uoluit. Quomodo? Sicut Deus  nouit! Gladebach cenobio sancti uiti consecrationis eius dies fuit  , res mira! ab archyepiscopo Coloniensi Frederico, qui tanta in eum egerat antea. At ille imbutus antiquitus uiciis auaritie, subtrahere se non poterat a seruitute idolatrie per exercitium symonie, quapropter a suis clericis agitatus, ante apostolicum Honorium Romam est inuitatus.

6. Tunc illi uisum fuit utile, si abbatem Rodulfum secum posset ducere. Abbas non recusat, neque tantum propter eum quantum propter insitum ei adhuc prioris peregrinationis sue desiderium imperfectum. Hyemalis tota fuit hec profectio, atque iccirco uix tolerabilis corpori humano; itum tamen est. Rome positis, soporato nocte abbati a furibus et, ut dicebant uicini, a proprio hospite ablatum  est ei quod parauerat ad peregrinandum sue antique et noue uoluntati. Decidit igitur ibi prorsus ab iterata intentione, quia, secundum quod poterat coniicere, putabat uoluntatem Dei non esse. Alexander, infuso sibi ab apostolico Honorio uino salubris increpationis et oleo paterne commonitionis, domum cum abbate Rodulfo repatriat, quem in omnibus  postea reueretur et honorat. In reditu autem suo natiuitatem Domini Placentie celebrauerunt, et increscentibus hyemalibus periculis Augustam ciuitatem  transeuntes, ad uillulam que est in pede montis Iouis, que uocatur Restopolis  , cum difficultate morti proxima peruenerunt. Ubi nec ante ire ualentes nec retro propter altissimos niuium aggeres, octauas Domini egerunt , et post aliquot dies premonstrata eis a preducibus maronibus difficillima uia---marones  enim appellant uiarum premonstratores---subactis duobus miliariis Theutonicis, ad Sancti Remigii uillulam  in ipso Iouis monte peruenerunt. In quo loco tamquam in mortis faucibus coagulati, manebant nocte et die sub periculo mortis. Angustia  uillule tota completa erat peregrinorum multitudine. Ex altissimis et scopulosis rupibus ruebant frequenter [347 1Kb] intolerabiles omni opposito niuium aggeres. ita ut aliis iam collocatis, aliis adhuc supersedentibus mensis domos iuxta, eos prorsus obruerent, et inuentos in eis quosdam suffocarent, quosdam contritos inutiles redderent. Sub hac iugi morte aliquot dies in infausta uillula illa fecerunt. Tunc sponte applicantes se peregrinis montis marones, grauem indicunt eis mercedem, ut temptatam uiam aperirent, pedites peregrini eis sequerentur, equi post illos, sicque trita uia planaretur dominis qui delicatiores retro uenirent. Itaque marones capitibus propter nimium frigus filtro pilleatis, manibus uillose cyrothecatis, pedibus coturnis munitis atque subtus  a planta ferreis aculeis propter lubricam glaciem armatis, hastas longas ad palpandam sub alta niue uiam in manibus ferentes, solitam audenter ingressi sunt uiam. Summum mane erat, atque cum summo timore et tremore sancta mysteria peregrini celebrantes atque sumentes, ad instantis mortis ingressum se preparabant. Certabant, si quis eorum prior sacerdoti confessionem suam dare posset, et cum unus non sufficeret, passim per ecclesiam inuicem sibi sua peccata confitebantur. Cum hec in ecclesia cum summa deuotione agerentur, percrepuit per plateam luctuosissimus luctus; nam marones per ordinem de uilla egressos subito lapsus rupibus instar montis densissimus niuis globus decem inuoluit, et usque ad inferni locum uisus est extulisse.  Qui huius infausti mysterii aliquando conscii fuerant, precipiti cursu ad hunc homicidam locum uelocissime ruerant, et effossos marones, alios exanimes in contis referebant, alios semiuiuos, alios contritis ossibus in manibus trahebant, illa maritum, illa fratrem, ille et ille illum et illum se amisisse clamitabant. Tam horribili occursu [348 1Kb] peregrini exeuntes  de ecclesia, exterriti paululum hesitauerunt, et idem timentes sibi futurum, quantocius Restopolim refugerunt. De difficultate uie nulla ut prius questio, plana uidebatur eis pro effugiendo mortis periculo. Ibi acta epyphania Domini, et expectato sereno ere, conductis maronibus mortiferam uillulam repetunt, et timore mortis pedibus uelocitatem prebente, die illa usque ad medium montis modo reptando, modo ruendo, uix tandem perueniunt. Sequenti die , recepto aliquantulum spiritu, prophana Iouis sacra effugiunt, et ad patrium solum tendentes sine graui difficultate perueniunt. Sed abbas non ita. Nam cum propter asperitatem hyemis et difficultatem itineris, tum propter incommoditatem corporis contractis dietis, lento uestigio est  eos subsecutus, sed usque in patriam non assecutus. Quapropter cum paruo comitatu transisset Bisuntium  , ciuitatem metropolitanam Burgundie, a maligno tyranno exceptus est insidiis altera die, atque per iugosa et saltuosa deuia fatigabiliter diductus et distractus tribus diebus, demum spoliatus necessariis, in itinere permissus est abire.

7. Iam igitur Roma secundo reuersus, modicumque ab itineris uexatione recreatus, necdum tamen requiescebat a priori desiderio, si forte requiem, quam extra patriam quesierat nec inuenerat, in propria inuenire ualeret. Sed manus Domini diu antea super nos extenta, et necdum abbreuiata, adiecit adhuc per solitum angelum ire sue ministrum percutere locum nostrum, et commonefacere  preuaricatores redire ad cor suum. Aduocatum enim nastrum comitem Gyslebertum et filium eius Ottonem spiritu suo malo repleri permisit, et in omne quod erat contra ius, contra fas, ad deprimendam ecclesie familiam irreuocabiliter suscitauit. Commonitus humiliter ab abbate Rodulfo, increpatus frequenter a Lemburgense duce, domino suo, Gualeramno, proclamante etiam super eum domino nostro Mettense episcopo Stephano, pro pertinacia, pro contumacia abiudicatus est tandem legitimo iudicio ab aduocatia [349 1Kb] . Et quia erat homo pertinacis animi et non multi consilii, contigit ei sub eisdem diebus culpis suis exigentibus, ut comitatus et beneficium, que habebat de Leodiensi episcopatu,  proclamante episcopo Alexandro a paribus ei abiudicarentur. Quid faceret? uires quibus supradictis dominis resisteret non habebat, animositas eum quiescere non sinebat; seditionem mouit in regno scandalum in populo.

8. Contulit ergo se ad exducem Louaniensem  Godefridum, regni et imperatoris inimicum propter ducatum [350 1Kb] , qui abiudicatus fuerat illi et datus Gualeramno Lemburgensi comiti, aduocato nostro maiori  . Calamitas huius dissensionis ex maiori parte ecclesie nostre incubuit; quecumque ex nostris subiacebant aduocato et exduci aut cremata aut uastata aut seruientia erant illi et suis. Quanto erant nobis uiciniores, tanto et infestiores. Solum restabat nobis oppidum et cenobium, in quibus non audebant adhuc prophanas ponere manus. Erat autem aduocati [351 1Kb] permaxima intentio, ut, quia sine omni munitione erat oppidum nostrum, uires suas et Louaniensium in ipsum introduceret, et oppidanos hospitii dissipatione grauatos, postremo captiuos abduceret. Sed prouidentia abbatis malignitatem  eius prudenti consilio auertit. Egit enim apud dominum suum, Metensem episcopum Stephanum, quod Alexander episcopus Leodiensis abbatiam nostram et oppidum sub patrocinio suo suscepit, iuraueruntque sibi inuicem fidem, consilium et auxilium episcopales et oppidani. Qua fiducia renouare ceperunt fossati uetustatem, firmaueruntque qualem in plano terra nostra nunquam habuit munitionem. Quam ob rem crescebat uehementissime in maius et maius malum, dissensio, hinc furente Louaniense exduce, hinc comite Gysleberto. Monachorum, clericorum substantiis tam in uillis quam ecclesiis nunquam parcebant, omnem sexum, omnem etatem, omnem ordinem captiuantes, diris cruciatibus usque ad mortem pro redemptione examinabant. His aliisque  culpis exigentibus excommunicantur Louaniensis exdux et comes Gyslebertus cum suis omnibus. Obsidetur post hec Durachium ab episcopo Leodiensi Alexandro et duce Lemburgense Gualeramno [352 1Kb] , ad quod liberandum mouit exercitum Louaniensis domnus Godefridus et cum eo Flandrensis comes Theodericus. Durum commissum est prelium ante ipsum, pugnatum est acriter . uicti fugerunt Louaniensis et Flandrensis comites, ceciderunt in ipso prelio ex hostibus plus quam 400 homines  . Rediit circa castellum obsidio, sed diu teneri non potuit propter instantem messem in Augusto. Soluta est ergo, sed tyrannorum permansit dissolutio in igne et gladio. Sub tali  calamitate et angustia licet de uictu et uestitu multum attenuata esset fratrum substantia, utpote qui tribus annis subiacuerunt huius passioni, tamen ob hoc nec disciplina eorum tepuit nec numerus decreuit. Cum autem complacuit ei, in cuius manu sunt omnium potestates et omnia iura regnorum, et  qui conturbat profundum maris et mitigat cum uoluerit, dixit angelo percutienti: Cesset iam manus tua, ut non desoletur terra , et statim facta est tranquillitas magna. Nam Louaniensis et Durachiensis domini et qui cum eis erant excommunicati Leodium uenerunt, et ecclesiasticam facientes satisfactionem , absolutionem acceperunt et emendationem promiserunt  . Itaque cessauit terra a bellis. Iamque tercia [353 1Kb] facta crematione et uastatione [354 1Kb] abbatie nostre a Louaniense principe, prima propter aduocatum nostrum comitem Gyslebertum, tunc ei aduersantem propter imperatorem Heynricum quartum, secunda uero [355 1Kb] nichilominus propter ipsum nobis aduersantem et ei confederatum  , permaxima sollicitudo incumbebat  nobis de reparandis ecclesiis nostris combustis, molendinis, uillis dominicalibus, sicut uulneratis in bello de curandis domi eorum uulneribus.

9. Inter que maxima et continua mala intolerabiliter afficiebatur abbas Rodulfus cum animi uexatione tum etiam corporis per cyatica passione, que ita et totum [356 1Kb] clunem occupauerat, ut equo aut pede modicum ualeret. Itaque infirmitati sue commodam et religiose uolenti uiuere congruam edificauit sibi cellulam uersus aquilonariam partem iuxta occidentalem [357 1Kb] monasterii absidem, aperientem ostium in oratorium, cripte choroque uicinum, uotoque ei fuerat altare consecrare in honore sancte Marie, matris Domini nostri Iesu Christi, et sancti Basilii episcopi, quia beata Dei genitrix semperque  uirgo domina nostra Maria nullum speciale oratorium habebat in nostra ecclesia. Sed medicinalis manus Domini, que ab antiquo non consueuit corpus ecclesie nostre absque expiatione diu relinquere, adiecit quoque ad caput nostrum se misericorditer apponere, et passionem cyaticam transfudit abbati in paralyticam [358 1Kb] . Mense Martio ordinationis sue anno 25 , 15 Kalendas Aprilis, feria 6, diebus sancte [359 1Kb] quadragesime sedebat abbas Rodulfus ad mensam cum fratribus in refectorio. Ea ipsa die dederat fratribus generale de pisce, soluens abstinentiam pro humana compassione, ubi inter prandium allate sunt ei palustres anguille ueru assate, atque subinde minores alie herbis primogenitis in  pulmento confecte. De quibus cum comedisset et auiditatem sentiens abiecisset, apposuit manum ad poma que erant in cipho ante eum uino infusa. Quibus ad modicum gustatis, statim sinistra manus cepit ei quasi plumbum aggrauari et momentaneis uicibus interdum leuari, angulus quoque labiorum in eadem parte quasi emori, et lingua minus solita facilitate uti. Territus ualde tamen lectionis finem non fecit, sed peracto prandio cum fratribus gratias  peragens, ad occidentalem cellam sine aliquo dolore, sed cum multo timore declinauit, pro eo quod acciderat ei. Ibi cum suis familiaribus conferens de eo quod contigerat ei in refectorio, gratias Deo agebat, quia se euasisse, cum non euasisset, putabat. Non post collationes fratrum sensit paulatim obstupescere sibi crus sinistrum, ita ut sine amminiculo non fuisset ausus ire ad lectum. Circa mediam uero noctem cum euigilasset, omni officio cruris et sinistri brachii priuatus inuentus est. Cumque de officio lingue et sensus integritate uehementer pauitaret, fratrum orationibus deuotissime se commendabat, ut ei et linguam ad confitendum, et sensum ad recognoscendum Deus ei conseruaret. Quod et pia Dei clementia ei concessit.

 10. Eodem etiam anno circa autumnum dolori huic paterna manus corripientis eum Domini tantum languorem adiecit, ut a medicis desperaretur, et uix figmentum hominis pretendere uideretur. Et ut ipse referre solebat, nocte festiuitatis sancti Michelis tanta passione attritus fuit, quasi qui angelorum aspectum peccando offenderat, si angelicis uerberibus puniretur. Postquam autem de illa infirmitate uix euasit et de paralysi tantum meliorari cepit, ut bacillo innixus ambulare utcumque ualeret, et conuentum fratrum, chorum capitulumque interdum intrare, studiosissime ammonebat fratres de seruanda religione et de auertenda ab eis ire Dei indignatione. Fecit etiam sibi basternam fieri, qua ad usus ecclesie longe etiam quo uellet commode  ualeret peruehi. Apposuit etiam et animum et studium ad informandum de muro claustrum. Et sequenti anno  aperiens turrim ante conuentum, de paruo prius fecit arcum, ut nunc apparet, magnum, mutans templi introitum ad dexteram manum, et in obturato priori introitu faciens depingi sancte Dei genitricis imaginem, ut haberet ab intreuntibus et exeuntibus dignam uenerationem. Perduxit etiam murum dormitorii usque ad trabes ex utraque parte, et murum refectorii ex una cum coquine muro et signato exitu de claustro. Capitulum quoque ordinauit tribus parietibus, iuxta quartum templi habens arcum ad intreundum et duas fenestras ad illuminandum cum arcuatis columpnis.  Murum claustri, super quem stare debent columpne ab uno capite conuentus usque ad aliud in circuitu, ab alto multum fundamento usque ad ponendas columpnas euexit, pilariisque per circuitum erectis locum distantium columpnarum signauit, atque simul locum quem ad lauandas manus debet habere conuentus fratrum. Iamque ex parte trabes excise iacebant in silua, quibus dormitorii desuper et officinarum deorsum [360 1Kb] compaginaretur  structura. Cumque ad hanc abbas et sollicitaret officiatos et sollicitaretur a fratribus, suscitauit Deus, en nescio quota uice! super nos angelum satane, ut et operis impedimento nos contristaret, et substantie detrimento peccata nostra puniret. Adhuc enim manus eius extensa super nos, et ira non erat auersa. Prouenit autem sub hac occasione.

11. Est genus hominum mercennariorum, quorum officium est ex lino et lana texere telas, hoc procax et superbum super alios mercennarios uulgo reputatur. Ad quorum procacitatem et superbiam humiliandam et propriam iniuriam de eis ulciscendam pauper quidam rusticus ex uilla nomine Inda  hanc diabolicam excogitauit tegnam  . Accepta a iudicibus fiducia et a leuibus hominibus auxilio,  qui gaudent iocis et nouitatibus, in proxima silua nauim composuit, et eam rotis suppositis affigens uehibilem super terram effecit. Obtinuit quoque a potestatibus, ut iniectis funibus textorum humeris de Inda Aquisgrani traheretur. Aquis suscepta cum grandi hominum utriusque sexus processione, nichilominus a textoribus Traiectum est peruecta, ibi emendata et malo ueloque insignita, Tungris est inducta, de Tungris Los. Audiens abbas Rodulfus nauim illam infausto compactam omine, maloque solutam alite cum huiusmodi gentilitatis studio nostro oppido aduentare, presago spiritu hominibus predicabat, ut eius susceptione abstinerent, quia maligni spiritus sub hac ludificatione in ea traherentur, in proximoque seditio per eam moueretur,  unde cedes, incendia rapineque fierent, et humanus sanguis multus funderetur. Quem ista declamantem omnibus diebus, quibus malignorum spirituum illud simulachrum Los morabatur, oppidani nostri audire noluerunt, sed eo studio et gaudio excipientes, quo perituri Troiani fatalem equum in medio fori sui dedicauerunt. Statim proscriptionis sententiam accipiunt uille textores, qui ad profanas huius simulachri excubias uenirent tardiores. Papé! Quis hominum uidit unquam tantam---ut ita liceat latinizare---in rationabilibus animalibus brutuitatem? quis tantam in renatis in Christo gentilitatem? Cogebant sententia proscriptionis textores nocte et die nauim stipare omni armature genere, sollicitasque  ei excubias nocte et die continuare. Mirumque fuit, quod non cogebant eos ante nauim Neptuno hostias immolare, de cuius naues esse solent regione; sed Neptunus eas Marti reseruabat, cui de humanis carnibus fieri uolebat. Quod postea multipliciter factum est.

12. Textores interim occulto sed precordiali gemitu Deum iustum iudicem super eos uindicem inuocabant, qui ad hanc ignominiam eos detrudebant, cum iuxta rectam uitam antiquorum christianorum  et apostolicorum uirorum manuum suarum laboribus uiuerent, nocte ac die operantes unde alerentur et uestirentur liberisque suis id ipsum prouiderent, Querebant etiam et conquerebantur ad inuicem lacrimabiliter, unde illis magis quam aliis mercennariis hec ignominia et uis contumeliosa, cum inter christianos plura alia essent officia suo multum aspernabiliora, cum tamen nullum ducerent aspernabile, de quo christianus posset se sine peccato conducere, illudque solum esset uitabile et ignobile quod immundiciam peccati contraheret anime, meliorque sit rusticus textor et pauper, quam exactor orphanorum et spoliator uiduarum urbanus et nobilis iudex. Cumque hec et horum similia secum, ut dixi, lacrimabiliter  conquererentur, concrepabant ante illud, nescio cuius potius dicam, Bacchi an ueneris, Neptuni siue Martis, sed ut uerius dicam, ante omnium malignorum spirituum execrabile domicilium genera diuersorum musicorum, turpia cantica et religioni christiane indigna concinentium. Sanccitum quoque erat a iudicibus, ut preter textores quicunque usque ad tactum naui appropinquarent, pignus de collo eorum ereptum textoribus relinquerent, nisi se ad libitum redimerent. Sed quid faciam? Loquarne an sileam? Utinam spiritus mendacii stillaret de labiis meis! Sub fugitiua adhuc luce diei, imminente iam luna  , matronarum caterue, abiecto femineo pudore, audientes strepitum huius uanitatis, passis capillis de stratis suis exiliebant, alie  seminude, alie simplici tantum clamide circumdate, chorosque ducentibus circa nauim impudenter irrumpendo se ammiscebant. uideres ibi aliquando mille hominum animas sexus utriusque prodigiosum et infaustum celeuma  usque ad noctis medium celebrare. Quando uero execrabilis illa chorea rumpebatur, emisso ingenti clamore uocum inconditarum sexus uterque hac illacque bachando ferebatur. Que tunc illic agebantur [361 1Kb] , illorum [362 1Kb] sit dicere, quibus libuit uidere et agere, nostrum est tacere et deflere quibus modo contingit grauiter luere.

13. Istis tam nefandis sacris plus quam duodecim diebus supradicto ritu celebratis, conferebant simul  oppidani, quid agerent amodo de deducenda a se naui. Qui sanioris erant consilii et qui eam susceptam fuisse dolebant, timentes Deum pro his que facta uiderant et audierant et sibi pro his que futura coniitiebant, hortabantur, ut combureretur, aut isto uel illo modo de medio tolleretur. Sed stulta quorundam cecitas huic salubri consilio contumeliose renitebatur, nam maligni spiritus qui in ea ferebantur disseminauerant in populo, quod locus ille et inhabitantes probroso nomine amplius  notarentur, apud quos remansisse inueniretur. Deducendam igitur eam ad uillam que iuxta nos est Leugues  decreuerunt.

14. Interea Louaniensis dominus audiens de demonioso nauis illius ridiculo, instructusque a religiosis uiris terre sue de illo uitando et terre sue arcendo monstro, gratiam suam et amicitiam mandat oppidanis nostris, commonefaciens eos humiliter, ut pacem illam, que inter ipsos et se erat reformata et sacramentis firmata, non infringerent et inde precipue, si illud diaboli ludibrium uicinie sue inferrent. Quod si ludum esse dicerent, quererent alium cum quo inde luderent, quia si ultra hoc mandatum committerent, pacem predictam in eum effringerent, et ipse uindictam in eos ferro et igne  exequeretur. Id ipsum mandauerat Durachiensibus dominis, qui et homines eius fuerant manuatim et interpositis sacramentis et datis obsidibus sibi confederati. Hoc cum iam tercio fecisset, spretus est tam ab oppidanis nostris quam a Durachiensibus dominis. Nam propter peccata inhabitantium uolebat Dominus immittere super locum nostrum ignem et arma Louaniensium. Ad hanc igitur plebeiam fatuitatem adiunxit se comes Gyslebertus contra generis sui nobilitatem, trahendamque decreuit nauim illam terream usque Leugues ultra Durachium uillam. Quod et fecit malo nostro omine cum omni oppidanorum nostrorum multitudine et ingenti debachantium uociferatione. Leuguenses oppidani, nostris prudentiores et Louaniensis domini  mandatis obsequentes, portas suas clauserunt, et infausti ominis monstrum uillam suam intrare non permiserunt. Louaniensis uero dominus precum suarum et mandatorum contemptum nolens esse inultum, diem constituit comitibus tanquam suis hominibus, qui neque ad primum neque ad secundum sed nec etiam ad tertium uenire uoluerunt. Eduxit ergo [363 1Kb] contra eos et contra nos multe multitudinis exercitum armatorum tam peditum quam militum. Nostro igitur oppido seposito, tanquam firmius munito et bellicosorum hominum pleno, primum impetum in Durachienses fecit. Quibus uiriliter resistentibus, castellum nescio quare, cum posset, non obsedit, sed inter Leugues et Durachium  pernoctauit. Cumque sequenti die applicare exercitum disponeret et ex quatuor partibus assultum facere---habebat enim ingentem multitudinem---superuenit Adelbero Metensium primicerius, filiorum Louaniensis domini auunculus, cuius interuentu, quia comitissa Durachiensis erat soror eius, et  Durachium erat castellum sancti Lamberti Louaniensis dominus ab impugnatione cessauit et ab obsidione se amouit, promisso ei quod Durachienses paulo post ei ad iusticiam suam producerentur. Et cum ista et alia de dominis et inter dominos tractarentur, pedites et milites per omnia nostra circuadiacentia se diffuderunt, uillas nostras, ecclesias, molendina et quecunque occurrebant combustioni et perditioni tradentes; recedentes uero que longe a nobis fuerant, prout cuique adiacebant, inter se diuiserunt. uastata est grauissime tempore illo abbatia et direpta omnia fratribus necessaria. uastatio ista fuit quarta, quas infra 26  annos fecit Louaniensis dominus in nostra abbatia [364 1Kb] : prima propter comitem Gyslebertum dissidentem ab eo  propter imperatorem Heinricum quartum  ; secunda cum eo propter Alexandrum, postea Leodiensem episcopum  ; tertia, quando pugnatum est ante Durachium  , nichilominus propter ipsum; quarta, quando inter eos est fedus ruptum propter terrestris nauis malignum aduentum. Omnes iste grandes uastationes facte sunt propter comitem Gyslebertum, aut per eum, aut cum eo, exceptis innumeris minutis quas facere nunquam cessauit.

15. Isto fere anno  quid nobis per abbatem Rodulfum acciderit, necessarium sciens fore posteris nostris, tenaci memorie scripto mandare curaui. Homo quidam Hezelo nomine defunctus fuerat, dapifer abbatum sub quibus consenuerat. Hic dum  adhuc uiueret et dominis suis placere familiari seruitio sciret, familiaritate et calliditate sua effecit, quod de mensa fratrum partem culture iuxta oppidum nostrum, et partes duas culture de Stades, necnon et molendinum de Cotteym, quod soluit omni anno 24 modios, suo fiodo attraxit. Mortuus est tandem sine liberis, relicto usu fructuario sue uxori, sicut ei firmauerat ante abbates et coram paribus suis. Surrexit autem filius fratris eius post eum Arnulfus nomine, uolens quod auunculus tenuerat iuste et iniuste fiodali et hereditario iure possidere; patronum habebat inde aduocatum nostrum comitem Gyslebertum et potentiores qui de paribus habebantur. Longa inter hunc Arnulfum et  abbatem Rodulfum fuit decertatio. Ille abbatem urgebat falsis sed uerisimilibus conditionibus et aduocati uiolentia, de cuius erat familia, abbas quia erat satis legisperitus, excludebat eum legibus et ueris assertionibus non solum ab his que auunculus occupauerat de mensa fratrum, sed etiam a fiodo  quod possederat legitimum. Quid multa? Res tandem eo processit, quod molendinum et culturam Arnulfus exfestucauit et abiudicatum ei coram paribus fuit, et quod ad dapiferi ministerium pertinebat obtinuit; molendinum uero et cultura post mortem supradicte uxoris nomine Engelberge iudicata sunt ad mensam fratrum redire. Molendinum eo tempore soluebat 24 modios annone commixte Leodiensis mensure et modium frumenti et 2 solidos et 4 capones [365 1Kb] . Huic altercationi et diffinitioni multe hominum interfuerunt anime sepissime, de quibus quorundam necessariorum nomina uoluimus hic reprensentare, ut defuncta matrona nulla sit ambiguitas de mense fratrum restituto molendino et cultura. Acta sunt ista solempniter et puplice, presente Gysleberto aduocato et comite, et Rodulfo abbate, testibus paribus ecclesie, Arnulfo episcopi Metensis quondam iudice, et Euerardo [366 1Kb] abbatis  iudice, Gontramno de Alost, Gualtero de Kircheym, Guederico de Halmala, Ruthardo cognomento Gimo, et alio Ruthardo curtis nostre uillico, Arnulfo tunc scabino et abbatis pincerna, Radulfo marescalco, Ulrico et Lietberto camerariis, et alio Ulrico, Richolfo, Adelardo, Reynero de Miles, Reynero grutario, et oppidanis paruis et magnis plus quam centum hominibus, anno ab incarnatione Domini 1136, ab ordinatione abbatis Rodulfi 28, regnante Lothario imperatore de terra et genere Saxonum, Petroleone et Gregorio diacone, qui post sacrationem uocatus est Innocentius  , de papatu contendentibus, Mettis Stephano episcopante, Colonie Brunone secundo  , Treuiris Adalberone  Mettis quondam primicerio, Leodii eiusdem nominis  , et loci post istum primicerio in episcopum electo et inuestito, sed necdum sacrato.



EXPLICIT LIBER DUODECIMUS, INCIPIT DECIMUS TERTIUS


 1. Quia inter gesta huius abbatis Rodulfi occasio se obtulit, ut mentionem faceremus quomodo Alexander in episcopatum Leodiensem introierit, non ingratum quoque esse arbitramur, si de exitu eius ab episcopatu et de fine uite ipsius posteritati certitudinem reliquerimus. Leodii in ecclesia beati Martini magister scolarum decesserat, post cuius decessum episcopus Alexander iuuenem quendam nomine Theodericum per pecuniam in eodem officio substituerat, sciolum quidem satis de scolari eruditione, sed necdum uel signatum habitu uel tonsura clericalis discipline, et quod prius nunquam habuerat uel illa uel alia in ciuitate, ecclesia posuit eum sine canonia, hoc est prebenda. De qua re cum reprehenderetur et emendare debuisset, deterius  egit, quia canonicum eum similiter pro pecunia fecit. Quam causam dum obstinate defenderet, et eam ipsam ecclesiam grauiter inde scandalizasset, inter reprehensores suos in eiusdem ecclesie canonicum nomine Nicholaum uehementius inuectus est, adeo ut domini Innocentii pape audientiam appellare eum compelleret. Ad quam per eum ipsum de symonia accusatus, et a domno papa semel et secundo canonicis interuallis uocatus, uiam arripuit quasi iturus. Sed remorante eum in Francia culpe sue conscientia, cum premissis ad domnum papam uenerabilibus nuntiis, abbate uidelicet Stabulense atque Lobiense  cum aliquibus archydiaconis, et relaxari de aduentu suo ad audientiam nullo modo posset, tertiam uocationem canonicam accepit, et eam ipsam sicut alias postponens, depositionis sue  sententiam incurrit in concilio Pise domno papa Innocentio presidente, anno ab incarnatione Domini 1135. Quo diro sibi nuntio accepto, in tantam amaritudinem animi incidit, ut eam quoque sequeretur sine ulla dilatione egrotatio corporis, atque adeo ut appetitu cibi et usu sibi prestructo ad extrema perductus sit. uix tamen confessione data et communione accepta, et regularium canonicorum uita in monte Puplico iuxta Leodium promissa, extremum tandem sic spiritum efflauit  , et in eodem loco sepulturam sine episcopalibus exequiis accepit . Talis extitit finis Alexandri Leodiensis quondam episcopi.

2. Digestis de quibus proposueramus, iam nulla talium superest scribendi materia, sed de uastationis  nostre malis, que cotidie patimur, multa et amara nimis lugendi copia. Que ne forte magnitudinis sue mole torpentem ocio animum obruat, et amaritudinis sue aculeis usque ad desperationis baratrum detrudat, occupandus est solita exercitatione animus, ut minorem habeant locum in dolore corporales sensus; solent enim minuere fructuose animi occupationes etiam amaras corporum passiones. Quapropter ad superiora libet recurrere et scribendi materiam de pretermissis reassumere.

3. Ubi cum illa aliquando relegeremus, quod tempore domni Aduentii, gloriosi Metensium presulis, facta sit descriptio ex abbatia sancti Trudonis  , et ibi dictum sit quantum spelte fratres haberent ad faciendum panem, quantum ordei ad ceruisiam, quot porcos ad sagimen, quantum salis, quantum  leguminis, mirati ualde sumus, quare non dixerunt, unde ista uenirent, et quare pretermiserunt quid haberent fratres ad companium, scilicet ad piscem, ad oua, ad caseos, cum absque istis nulla uiuant cenobia monachorum, et si quid habebant fratres statutum ad uinum. Mirati etiam ualde sumus et adhuc miramur, cur de mensa abbatis reticuerint, cum secundum mandatum beati Benedicti illa sit, que semper debet esse cum hospitibus et peregrinis, et si aliquando, quod rarissimum est, defuerint, uocandi sint de fratribus quot et quos abbas uoluerit. Nec illud quoque pretermittendum fuisset, quantum ad uestiarium fratrum pertineret, quantum ad suscipiendos hospites, qui nunquam monasteriis desunt, quantum ad elemosinam pauperum, quantum  ad retinenda templi sartatecta, et ad inuenienda in eo luminaria, et unde ministrari deberet infirmis fratribus, de quibus regula precipit, ut tractentur humanius et reparentur carnibus. Que ista omnia et alia perplurima cum debeant habere monachorum cenobia, ut diximus, ualde mirati sumus, cur descriptores abbatie ista reticuerint, quia de sola annona quam posuerunt ista omnia prouenire non possunt [367 1Kb] .

4. Diligentius igitur exarare uolentes statutam antiquitus prebendam fratrum usque ad desolationem loci propter abbatum contentiones et propter multimodas bellorum uarietates, sic incipiamus: Mense fratrum panis cotidianus 5 marcis Coloniensis ponderis appenditur, pulcher et albus, de spelta  maxime et de excusso prime farine flore effectus; puerorum panis 4 marcis, sed eiusdem pulchritudinis; portio [368 1Kb] ceruise unicuique fratrum, ceruise inquam qualem nulla alia cenobia habent usquam, inter prandium et cenam sextarius uinarius; die dominica et feria tertia atque quinta inter tres fratres sextarius uini, sabbato ad mandatum inter quatuor. Sed cum uenissent ad nos usus Cluniacensium, qui multa sobrietate mandatum suum faciunt, sextam partem sextarii de uino in prandio accepimus, et de cetero more Cluniacensium mandatum expleuimus. Iuuenibus uero fratribus nunquam dabatur uinum, nisi ab abbate aut priore eis dari preciperetur, et tunc quoque parcius. Feria secunda, feria quarta, feria sexta, si talis eueniebat festiuitas,  nichilominus inter tres fratres sextarius uini dabatur. Habebant etiam fratres cotidie legumen, diebus quibus comedebatur confectum sagimine  . Similiter et olus tribus in epdomada diebus, ab assumptione uero sancte Marie cotidie usque Circumdederunt me. Quando uaccina caro comedebatur, pinguedine carnis olera abunde condiebantur;  sed et scutelle tam leguminum quam olerum magne et bene referte habebantur. A festiuitate sancti Remigii usque ad octauas pentecosten prepositus de Testebant inter duo leguminum uidelicet et olerum fercula piscem cotidie dabat, scilicet aut magnos lucios aut anchoraum siue salmonem uel allec recentia. De allec recentibus unicuique fratrum quinque dabantur; de anchorao tanta portio quanta palme hominis latitudo, pollice iuxta eam complicato, portiones uero lucii et salmonis minores erant, quia carior est piscis et spissior. Quod si alii pisces interueniebant, recta compensatio inde fiebat. Quia uero iugis et antiqua querela semper erat de piscibus inter nos, qui de Testebant [369 1Kb] adducebantur, eo quod aut nimis essent salsi aut interdum putidi  et putridi, aliquando etiam quia nec qualescunque poterant propter hiemem inueniri, et unius rei cotidiano usu fratres fastidio grauiter afficiebantur, ordinauerunt abbas Theodericus et prior tunc temporis Rodulfus, ut fierent uicissitudines, scilicet ut daretur piscis, cum posset inueniri et sanus haberi, et cum non posset hoc fieri, commutaretur siue de frixis sagimine ouis, siue de artocreis, aliquando de caseo et ouis.

5. Prepositus de Hasbania, quamdiu alius seruiebat, cenam omni nocte dabat, scilicet quatuor oua unicuique fratrum aut dimidium caseum seu poma uel alium fructum. Et illud non est obliuiscendum, quia si infra istos dies siue infra totum annum dies ieiunii euenirent, debitum cene prepositus de Hasbania  non subtrahebat, sed prandentibus fratribus dabat quod comedi die illa poterat. Sed et a festiuitate sancti Remigii usque ad octauas pentecostes omnibus festiuitatibus, quibus fratres in albis erant, prepositus Hasbanie pro ferculo leguminis iussellum  commutabat confectum uino, ouis et sagimine, dabatque unicuique fratrum recentis piscis portionem bonam atque simul tres artocreas, que iure antiquo continere debent quinque oua et caseum  , nunquam propter hoc subtracta portione de Testebant [370 1Kb] . In nocte festiuitatis sancti Remigii et sancti Trudonis idem ipse prepositus dabat fratribus ad cenam recentem [371 1Kb] piscem de Mosa, habebantque ipsi fratres ad ipsam eandem cenam inter quatuor uini sextarium, etiam si contingeret eis ea ipsa  die inter tres habere ad prandium. Die festiuitatis sancti Remigii et die festiuitatis sancti Trudonis cum cotidiano fratrum pane dabatur inter duos simila appendens quatuor marcas. Et primum ferculum in mensa erat que uocari potest carpeia  , de sicco pisce de Testebant, eo quod minutatim carperetur, et minutatim cum ouis concisis cum pipere superaspergeretur.  Secundum ferculum idem Hasbaniensis prepositus de salmone recenti, aqua cocto et piperato; tertium ferculum de eodem genere assatum et nichilominus piperatum; inter ea et alios assatos pisces qui afferebantur de Mosa, quos petica licentia uocare possumus roceas  et bardos  ; preterea inter duos et duos fratres pictantias [372 1Kb]  , partim de luciis farcitis, partim de dorsis salmonum et ouis eorum piperatis; postremo artocreas. Quid multa? Multorum piscium multa erat copia. Cumque sic per interualla festiuitatum cum preposito de Testebant prepositus Hasbaniensis seruiret, tamen omni tempore minutis fratribus quatuor oua ad gentaculum  procurabat et quatuor ad cenam et carnes in infirmaria  , si tamen in curti erant  aut in lardario, inde sumebat quantum expediebat. Ab octauis pentecosten usque ad festiuitatem sancti Remigii prepositus de Testebant cessabat, et Hasbaniensis omni die seruiebat.

6. Die dominica et secunda feria et quarta et sexta feria dabantur scutelle referte bonis piscibus unicuique fratrum, quantum alias inter tres aut duos diuideretur. Frequentissime magne portiones sturionum  , tempore quoque lamprede  in usu sunt, inter tres una; sed et crassus piscis qui balena dicitur frequenter abunde ministrabatur. Tertia feria et quinta [373 1Kb] et sabbato supradicti temporis interuallo inter legumen et olus ad prandium unicuique fratrum quinque oua et dimidius caseus dabatur, ad cenam quatuor oua aut dimidius caseus,  et propter hoc minutis tribus diebus de supradictis ouis nichil subtrahebatur. Ipsi quoque minuti quartam partem sextarii uini tribus diebus pro minutione sua accipiebant, quamuis aliqua dierum illorum de communi iusticia tertiam partem haberent ad prandium. Diebus rogationum habebant fratres ad mensam unusquisque placentam cum portione sui piscis. Die palmarum commutabatur legumen pro faba trita, et in cena Domini similiter et in sabbato sancto. Quatuor diebus natiuitatis Domini, pasche et pentecostes ad prandium duas portiones piscis, unam de Testebant, aliam de Hasbania, et ad cenam prima die placentam cum brachiolo  , minorem tamen quam in diebus rogationum; a pascha usque ad octauas pentecostes omnibus diebus, quibus fratres  sunt in albis, dabat prepositus Hasbaniensis iussellum et portionem piscis cum illa de Testebant, et tanacetum quod 5 ouis conficiebatur, aut pro tanaceto porratam  bene ouis et sagimine confectam,  ab octauis pentecosten inantea eo loco [374 1Kb] artocreas. Panis qui dabatur ad cellam abbatis in ea famulantibus et in curti seruientibus et omnibus superuenientibus hospitibus de [375 1Kb] communi accipiebatur in cellario fratrum; similiter ceruisa et uinum per manus uillici qui erat super curtim. Pabulum et cibarium equorum distribuebat mariscalcus de horreo et granario, tam domesticis quam hospitibus, nam cellerarius fratrum ea tantum accipiebat et dispensabat que fratrum erant. De annona uero, de ceruisa et de uino nichil habebat abbas singulare preter censum quarundam uillarum et ecclesiarum et molendinorum. De eo procurabat mense sue in cella et obsequentibus sibi et hospitibus, tam paruis quam magnis, et tria seruitia in anno  episcopo Metensi, quorum redemptio sex marce, et ea que pertinent ad retinenda claustri edificia.

7. Habebant fratres ad uestimenta sua singuli in anno singulas pelliceas nouas, duas stamineas nouas,  coturnos nouos, 4 calceos nouos  nocturnales et diurnales, et portionem magnam unde ungebantur, et inter duas uices 8 pedules  , cucullam et tunicam, bracas et caligas et cetera quotiens et quando indigebant. Hec et alia que supradiximus unde uenirent uille erant et ecclesie quas hic nominabimus: In Testrebant in uilla Alburch ea que habere uidemur cum ecclesia et omnibus appendiciis uillicationis illius. In uilla [376 1Kb] Guimala cum ecclesia de Pirges ea que ibi habere uidemur ad ius pertinent uillici illius. Similiter in uilla de  Pelte, uilla de Guebechem, uilla de Hales cum suis ecclesiis et appendiciis uillicationum suarum. uilla de Mergueles cum ecclesia sua et cum ecclesia que est in uilla sancti Trudonis, et cum omnibus que intus et foris ibi habere uidemur cum suis appendiciis. uilla de Stades cum ecclesia et eis que in Halmala habere uidemur. Aecclesia de Halles et uilla de Meres cum appendiciis sue uillicationis. Aecclesia de Lare cum uilla et multis sparse iacentibus partibus que pertinent ad uillicationem eius. In Masesele  uillula et ecclesia, de quibus uix aliquid boni unquam habuimus. In uilla Prouin que ibi habere uidemur, similiter in uilla Hallei. In Kircheym dimidium ecclesie et que in uilla habemus. Aecclesia de Bouinges  et uilla de Burlos cum  appendentibus ad uillicationem eius. In Alost et Brustemia que in eis habere uidemur. In Orel et Gemmapia que ibi habemus. In Sesninc ecclesia et que in uilla habemus. Aecclesia de Corbeche et ecclesia  de Engelmunthoue  . Supra Mosellam ecclesia de Pumirs et ecclesia de Bredal et uinee et allodia que in ipsis uillis habemus, et que seruiunt in itinere preposito eunti illuc, unde ueniebat uinum quod dabatur fratribus. In territorio Andeguerpensi iuxta Mechele uillam predium, quod soluebat [377 1Kb] singulis annis 25 solidos Andeguerpensis monete. In pago qui uocatur Rin, non longe ab Andeguerp, aliud predium soluens 15 solidos eiusdem monete.

8. Didicimus quoque a nostris antiquioribus, cum pace et opulentia et religione ecclesia nostra floreret, quod Elte  uilla magna et ecclesia eius nostra fuisset, que non longe a Traiecto supra Mosam posita est. Fructus uero altaris ad sepulchrum beati Trudonis per multa tempora tantus  erat et cotidianus, quod si nichil esset aliud, solus sufficere posset totius ecclesie necessitatibus. Qua fiducia presumptuosa abbatum temeritas et temeraria presumptio multa detraxit de substantia fratrum beneficiando, et de custodia quicquid pertinebat ad monasterii lumen et edificium. Similiter censum et predium, quod pro defunctis dabatur uel datum erat ad elemosynam fratrum, beneficiebant suis ad libitum. Quo tempore elemosina pauperum ita annichilata fuit, quid ad eam pertinuisset quod nec in memoria relictum sit. Sed et in prepositura de Testebrant octo capellas per negligentiam abbatum ecclesia nostra perdidit, que seruiebant fratrum stipendiis. Accrescentibus uero malis per contentiones abbatum et inquietudines monachorum  multa de prebenda fratrum per negligentiam deperierunt, multa in beneficiis data sunt, multa a uillicis usurpata per mendacium. Duobus [378 1Kb] miliariis non longe a Mettis uilla est que dicitur Foncey, cuius ecclesia nostra erat; ea uidelicet ecclesia inuasa fuit et retenta a domino, cuius erat uilla tempore dissensionis de nostra abbatia. Similiter eodem tempore pars multum fructuosa de Sesninc uilla nostra adhuc tenetur inuasa, Halley de fratrum quondam prebenda in beneficio fuit data. In oppido nostro plura tenentur in beneficio, domus et curtilia, census et alia seruilia, quam habeat hodie prepositus in manu sua; que omnia fratrum fuerunt prebenda. Sed et per alias curtes et in ista quoque nichilominus culture fratrum sunt decurtate  et beneficiate, et molendina data in beneficio aut dampnosa hereditate. De allodio quod pertinebat ad curtem Guebecheym quedam pars in beneficio est data, quedam ampla ualde et longa a circummanentibus liberis inuasa et adhuc tenetur, ita pro aduocatorum negligentia atque perfidia;  multo autem plura in Hales uilla. Nam inter ea que pertinent ad Guebecheym et Hales, inter campos et siluas et utilia palustria sunt plura que alienantur ab ecclesia quam mansi 70. In Brustemia censum totum qui pertinebat ad prebendam fratrum. De Stades multa pars beneficiata et in Kircheym de cultura.

9. Quid loquar de decimis, cum pene omnes sint aut ad dampnosum pactum date, aut ad inutile beneficium famulis quibusdam pro fabrili operatione? Multorum pratorum uastissima possessio adbreuiata est nobis modico relicto. Predium iuxta Machele, quod soluebat 25 solidos Andeguerpensis monete, uenditum fuit sine aliqua recuperatione et absque ulla commutatione. Illud de Masesele tenetur  a quodam tyranno, sed sub recuperandi bona spe. Siluarum extirpatarum lugenda dampna non superabit amplius ecclesia nostra. Nam ut taceam de Pelte et Guimala et de Guebecheym et Halla, ubi rarissime et humiles adhuc superesse uidentur, Meruguelges et Mecerin et Stades densissime et magnarum arborum silue habebantur. Similiter Mere et Lare, Kircheym, Burlo, uilleyr  , ex quibus supradictis siluis ad curtes earum ueniebant clausure  sufficienter, et ad fabricam edificiorum tam monasterii quam claustri, et in uillis dominicalium materies et ad eorum reparationes. Ex eis nichilominus ueniebat porcina caro, que in esca et sagimine celle abbatis et hospitibus et domui infirmorum et cellerario abunde  sufficiebat in anno. Que ista omnia cum gratis aliquando haberentur, denario modo acquiruntur aut caremus. uidimus aliquando tantum in anno supercreuisse, quod plaustrum scalatum onustum siccis carnibus Aquisgrani ad curiam imperatoris misit episcopo Metensi Adalberoni abbas Rodulfus in pentecosten diebus. ueniebant etiam ligna comburenda gratis et sufficienter ad abbatis cellam, ad fratrum coquinam, ad hospites, ad pistrinum, ad bracenam, ad lautores fratrum, que grauiter modo comparare oportet ex his que manducare aut bibere debemus. Nutrimenta etiam pecorum erant per dominicalia in uillis, que in carnibus et caseis multam commoditatem conferebant prepositis et abbati, que modo habere non licet propter uillicorum fraudulentas distractiones et aduocatorum uiolentas pernoctationes predonumque frequentes irruptiones.

10. Preterea dampnum grande et irrecuperabile [379 1Kb] increuit istis diebus ecclesie. Nam familia eius que multum imminuta est hodie propter oppressiones  aduocatorum et turbines bellorum, ampla quondam erat ualde et diffusa longe lateque. Cuius plurima pars uiuebat sub hac lege: Masculus 12 denarios soluebat singulis annis de censu sui capitis, femina sex, quidam alius legis duos denarios, quidam quatuor. Masculus istarum conditionum quocumque moreretur, siue sub nostro iure siue sub alieno, si necdum coniugatus erat, debebat ecclesie, quasi sue heredi, quicquid in omni substantia supererat ei; si fuerat coniugatus et non cum sua compare, hoc est que non esset ancilia nostre ecclesie, debebat dimidium sue substantie. Similiter et femina, excepto quia de quocumque coniuge essent ei liberi, non dabat ecclesie nisi quod melius uidebatur habere in omni sua mobili re. Masculus, si  esset cum sua compare coniugatus, dabat de suis uestimentis quod erat melius. Qui si haberet censualem terram et seruilem, de terra dabat prepositis ad curtim bouem, et de capite suo uel alium uel rem quam habebat meliorem. Ita quoque fiebat, si parefridi superessent. Fructus iste copiosus et ualde commodus fuerat olim prepositis et abbati nostre ecclesie, antequam propter bellorum inundationes et aduocatorum infestationes et uillicorum infidelitates et nostra exulando imminueretur familia et remanentium attenuaretur substantia. Magistris uero census capitum partim consentientibus partim  exhortantibus propter uxores, quas de huius legis conditione duxerant, ad hoc paulatim quidam proruperunt, et innumerabiles in hoc ipsum protraxerunt, quod censum 12 denariorum ad unum protrahere uolunt et cetera debita eorum ad 12 denarios post mortem ipsorum; sed et ubicumque in aliena moriantur iusticia, preter 12 denarios omnia nobis negantur debita. Qui autem confitentur et soluere se uelle dicunt debita, communicato cum uillicis fraudis sue et dolositatis commento, post mortem alicuius uestem aliquam pretendunt uilissimam et discissam, aut ouem claudam uel scropham languidam, et accepto sacramento, quod mortui aliquid melius non habuerint, si permittitur, sine omni timore Dei iurant, immo peiurant, aut a uillicis eis  condonatur, ut iniurati discedant. Sic et sic et multis modis aliis sublatus est fructus antique commoditatis. Fructus etiam altaris ad sepulchrum beati Trudonis, qui inestimabilis olim fuerat, et de quo ecclesia omnes incommoditates suas antiquitus emendabat, uix modo confert unde ecclesia debitum luminare habeat. Quapropter tantis incommoditatibus, tantis defectibus simul concurrentibus, nemo miretur si intus sit prebenda attenuata, cum exterius sit substantia sic et multo amplius quam dixerim extenuata.





RODULFI ABBATIS TRUDONENSIS EPISTOLAE QUATUOR.



I. EPISTOLA [380 1Kb] MISSA DE CeNOBIO SANCTI PANTALEONIS RODULFO ABBATI SANCTI TRUDONIS.


Reuerentissimo patri domno RODULFO [381 1Kb] Dei gratia abbati, SIBERTUS [382 1Kb] , pace frui supera post uite huius incommoda.

Si foret mee possibilitatis adire presentiam uestre paternitatis, nulla itineris obstaret asperitas, nulla familiaris rei reuocaret aduersitas. Sic enim uerus amor, nullum qui nouit habere modum, mentem uestri desiderio penetrat, dum compellit meminisse, quam liberalem uos aliquando erga se expertus sit extitisse  , et pro hac uicissitudine non solum aliquo modo non respondisse, uerum nunc usque et a resalutatione obmutuisse. Hoc quantum ad humanum  spectat obsequium; ceterum ille nouit melius qui scrutatur omnia solus, quali uel quanta deuotione uos assumam in mea peculiari oratione. Sunt quorundam obloquentium prepositiones, uel ut uerius dicam detrahentium oblocutiones, pater karissime, que nos  inquietant acerrime, contra quas clypeum uestre defensionis obnixe efflagitat humilitas totius congregationis. Sunt autem hee: Oblatus est aliquando quidam puerulus nobis a parentibus suis, et deuotione sua cum puero de facultate sua obtulerunt quantum uoluerunt. uidit hoc quidam ditior facultate, sed pauperior et auarior uoluntate et inuidit, statimque etiam suum filium suscipi rogauit. Multum temporis est in petendo et contradicendo consumptum, quoniam eundem puerum parentes ui intrudere uoluerunt nudum. Tandem pater eius familiariter conuentus, ut de rebus quas sibi concesserat Deus aliquid conferre, ecclesie, cepit furere, dicens se nolle symoniam incurrere. Hac arreptus furia, multa nos pulsauit iniuria, repleuit fora et plateas, ciues et ecclesiasticas  mouit personas, contestans apud nos precio constare que iubemur gratis dare. »Si enim, inquit, plebeius nummatus facile admittitur, generosior simpliciter ueniens multum excusationum repagulis repellitur; patet profecto, quia non persona sed pecunia requiritur.  Dumque is qui primum repudiatus fuerat, sacculum pecunie attulerit et denegatum introitum meruerit, quis non uideat quantum hic symonia operetur et ualeat?« Et quia nota et urbana fuit persona, satis nos inquietauit hac infamia. Tandem iterum conuenti a clericis et laicis, respondimus id quod prius, quia esset competens et iustum, nec canonico rigori contrarium, ut qui se uel quempiam suorum ecclesie uellet sociare, dum haberet unde posset, in usus eiusdem ecclesie deberet conferre. Illi autem: »Ad hoc, inquiunt, sunt instituta cenobia, ut quicunque seculo uoluerit renuntiare, licenter debeat intrare, nec paupertatis aut alicuius rei occasio huic erit obstaculo, quia quos Deus coadunat et sociat, bonis omnibus replet et saciat.« Hec et plura opponuntur nobis  alia, que omnia equo libramine appendite, et qualiter calumpniatoribus ordinis nostri rationabiliter et canonice obuiemus, plane et luculenter rescribite, et quomodo in hac reclamatione nos oporteat inoffenso pede stare, enucleate. Quicquid super hac re a uobis fuerit diffinitum, sic apud nos perpetuabit inconuulsum, acsi ab apostolica sede fuerit confirmatum.


Prefatiuncula in rescripto.

Sequentis opusculi intentio illuc maxime respicit, ut diues iste, de quo sermo habebitur, in medio recedat a parcitate sua et auaricia propter idolatriam. Si filium suum uult recipi, dimittat eum ad ecclesiam sequi que de sua substantia debentur ei; ecclesia uero caueat sibi de omni rerum eius mala concupiscentia propter symoniam, que uendentes  et ementes eiicit extra ecclesiam. Siue ueniat uacuus siue plenus diuitis filius, si uult eum suspicere, suscipiat, si non uult, dimittat, in suo arbitrio stat. Probabitur uero diuiti et rationibus et auctoritatibus ueridicis, quod pars substantie sue, que deberet filio suo in seculo prouenire, debeat eum ad ecclesiam cui offertur sequi iuste et pie [383 1Kb] .



II. RESCRIPTUM RODULFI ABBATIS AD EPISTOLAM MISSAM EI DE CeNOBIO SANCTI PANTALEONIS [384 1Kb] .

RODULFUS, gratia Dei sanctique Trudonis id quod est, dilectissimo michi quondam filio, modo uero fratri karissimo SIBERTO, priori in sancti Pantaleonis cenobio, cum omnibus secum morantibus, tam dominis nostris quam fratribus, in omni deuotione  et oratione salutem animarum et corporis.

Nuntium uestrum tanquam angelum Domini uidimus, litteras uestras quasi sacram paginam reuerenter legimus, dolentes quod in litteris et nuntiis uestris uos raro audimus et uidemus. De re ergo, pro qua humilitas uestra paruitatem nostram dignata est consulere, prope a scribendo manum subtraxeramus, cum nemo sit qui inde uos prouocet ad audientiam uel qui trahat ad iudicium, et uobis non  minus quam nobis sint nota inde sacre scripture et apostolica precepta. Procax tantum curiosorum hominum loquacitas teneras aures uestras inquietat, et eorum quidem hominum qui solent uidere festucam in alieno oculo et trabem non considerare in suo, et culicem liquare et camelum glutire. Tales silenti irrisione magis sunt pretereundi, quam amabili illis contentionis fune diutius trahendi. Sed ne uideremini grauari nostro prorsus silentio, et quasi inaniter usque ad nos cucurrisse, breuiori forsitan quam uelletis nos absoluemus sermone propter eos qui indigni sunt hac responsione, nedum responsionis auctoritate. Eia, pecuniosus homo sed parcus et auarus uult uobis filium suum intrudere sine omni oblationum genere, pallians idolum sue parcitatis  et auaricie falsa uirtutis specie, scilicet ne in sua oblatione uideatur symoniam facere. Eripiat uos Deus ab homine iniquo et doloso! Miser et auaricia excecatus non uidet, quia, dum mentitur se uelle uitare symoniam, quam grauiter incidat per cultum sue parcitatis et auaricie in idolatriam, nam auaricia idolorum est cultura; neque hoc uult uidere quantum preiudicium et calumpniam uelit Deo facere et ecclesie, ad quam filium suum uult tradere. Nam portio illa, que debebat filio contingere in seculo, iure Dei et hominum deberet eum sequi ad ecclesiam, ad quam eum uult tradere Deo. Exigere autem et uelle habere quod iustum est, symonia nulla est, magis uero rapina est et auaricia retinere quod iuste debeat dare.

 Dicit beatus Augustinus in libro de decem cordis  : »Noli sub imagine pietatis augere pecuniam.« Et non multo post: »Mentiuntur quidem homines, mala est auaricia; palliare se uolunt nomine pietatis et dealbare, ut quasi propter filios uideantur seruare homines, quod propter auariciam seruant. Nam ut noueritis, quia sic plerumque contingit, dicitur de quodam: Quare non facit elemosinam? Quia seruat filiis suis. Contigit ut amittat unum; si propter filios seruabat, mittat post illum partem suam. Quare illam tenet in sacculo et illum relinquit ab animo? Redde illi quod suum est, redde quod illi seruabas. Mortuus est, inquit. Sed precessit ad Deum, pars ipsius pauperibus detur [385 1Kb] . Illi debetur ad quem perrexit, Christo debetur, ad eum  enim perrexit. Et ipse dixit: Qui uni ex minimis istis fecit, michi fecit, et qui uni ex minimis istis non fecit, michi non fecit .« Consideremus si ista sententia beati Augustini conuenienter possit nostro pecunioso auaro aptari. Palliare se uult nomine pietatis et dealbare, ut quasi propter symoniam siue, ut ibi habetur, propter filios uideatur seruare quod propter auariciam seruat. Si uult uitare symoniam et exuere auariciam, faciat  iusticiam, nam symonia et auaricia non possunt fieri cum iusticia. Sed quam eum rogamus facere iusticiam, ut fugiat symoniam et auariciam? Inter filios eque diuidat quod propter filios siue propter uitandam symoniam, ut ipse mentitur, retinet et seruat. Sed a se unum uult emittere et Deo dare et sancte ecclesie. Bonum hoc est utique; sed et nichilominus bonum et iustum est, ut mittat post illum siue cum illo partem suam. Sed credo ad hoc uult emittere e seculo, ut partem illius retineat in sacculo. Utique hoc neque bonum neque iustum est, sed rapina mala et auaricia atque sacrilegium. Sacrilegium enim est, cum eum Deo obtulerit, si partem que illi debetur sibi retinuerit. Nam cuius iam effectus est, eius et pars que illi debetur est. Deum  igitur et sanctam ecclesiam spoliat sacrilegus, ubi ei, qui Dei est et sancte ecclesie, tollit ea que iure debentur. Reddat ergo illi quod suum est, reddat quod illi seruabat. Sed: Mortuus est, inquit. Utique mortuus seculo, sed uiuit Deo. Pauperibus Christi et ecclesie pars ipsius detur. Illis debetur, ad quos perrexit, Christo debetur, ad eum enim perrexit. Repleat nunc fora et plateas, ciues et ecclesiasticas moueat personas noster clamitosus et pecuniosus auarus, quoquo se uertat, si post oblationem filii retinuerit que illi debentur, idolatra erit et sacrilegus, idolatra propter auariciam, sacrilegus propter Dei et sancte ecclesie rapinam. Concordat sententie beati Augustini sanctus Benedictus in sententia de disciplina suscipiendorum fratrum et  de filiis nobilium uel pauperum  . »Res, inquit, si quas habet---procul dubio qui suscipitur---aut eroget prius pauperibus aut facta solempniter donatione conferat monasterio, nichil sibi reseruans ex omnibus.« Crudelis pater, res que debent contingere filio, neque ipse uult erogare pauperibus in platea, neque pauperibus Christi in ecclesia, sed sibi reseruare omnia; immo conuentus familiariter a fratribus et pie commonitus, ut de rebus quas sibi concesserat Deus aliquid conferret ecclesie; cepit furere, dicens se nolle symoniam incurrere. Non occultam sed solempnem rogat fieri beatus Benedictus ad monasterium donationem, quod iste miser arreptus a furiis appellat symoniam. Item in  sententiam de filiis nobilium uel pauperum  : »Si aliquid offerre uoluerint in elemosina monasterio pro mercede sua, faciant ex rebus quas dare uolunt monasterio donationem.« Audit forsitan et letatur, quod in uoluntate eius hoc ponat beatus Benedictus. Et certe uir sanctus in nullius uoluntate hoc poneret, nisi sciret, quod debere hoc fieri sanctum et iustum et pium esset. Nunc, quia quod sanctum et iustum et pium est, non potest intrare istius uoluntatem, habeat sibi res suas in perditionem. uult ut uacuus suscipiatur eius filius, faciat ut de eorum sit numero, de quibus scribit beatus Benedictus  . »Qui uero, inquit, ex toto nil habent, simpliciter  petitionem faciant, et cum oblatione offerant filium suum coram testibus.«

Sed nunc quoniam semel loqui cepimus cum dominis et karissimis fratribus nostris, iam dilatato corde ex affectu erga uos magne dilectionis compellimur transire terminos nostre propositionis. Proposueramus enim sermonem reddere breuiorem, sed uiolentia caritatis elicit longiorem. Dicamus ergo aliquid, quod libenter uelit audire noster pecuniosus auarus, ut equanimius ferat, cum audierit quod non uult. Susceptiones igitur de ecclesiis et in ecclesiis maturarum et immaturarum personarum utique omnes debent gratis fieri, propter illud mandatum: Gratis accepistis, gratis date , et quia Dominus iehsu omnes uendentes et ementes  eiicit de templo. Qui hec scimus et libenter audimus, illud quoque ignorare non debemus, quia tales susceptiones duos precipue respectus debent habere, scilicet ut imminutus numerus Deo in ecclesiis famulantium per eos qui suscipiuntur accrescat, et labor seruitii Dei tolerabilior fiat. Quod si pecuniosi auari filius ad istos respectus non est necessarius, pro eo quod sufficiens uobis sit numerus et de Dei seruitio nullus defectus, non uidemus que sit ratio, ut grauetur ecclesia de superfluo et non necessario. Superfluum amputari debet, non necessarium assumi non debet. Recedite ergo, fratres, recedite ab huiusmodi homine et immundum eius nolite tangere, ne uideamini et per eius auariciam idolatrie communicare, et per eandem notam symonie incurrere.  Sicut uestrum est nichil ab eo uel ab alio aliquo pro huiusmodi re exigere, ita et eius erat, si homo Dei esset et non mammone, de portione hereditatis, que filio deberet contingere, oblationem cum eo ad ecclesiam facere, que eum amplius deberet et nutrire et uestire. Sed sicut ipse non uult hoc facere, et uos non potestis nec debetis eum compellere, sed pie tantum commonere, ita et, si filium eius non uultis suscipere, non potest nec debet ad hoc uos cogere.

Nunc ad te michi conuersio, pecuniose, auare, nunc ad te michi conuersio. Conuenio te, responde. Dic, quis te ducit spiritus, bonusne an malus, quia filium tuum domi onustum in cenobio uis intrudere uacuum et nudum? Hoc iccirco quero, quia probari  debent talium spiritus si sint ex Deo. Sed non dubito quin debeas respondere: »Bonus;« neque tu dubites quin ego asseram: »Malus.« Et unde hoc probem, audi. Spiritus Domini bonus nunquam cuiquam bona sibi debita tollit, nulli auariciam suadet, nullum patrem ab affectu filii propter aliquam substantiam abrumpit, sed liberalitate manus et animi conglutinat et connectit. Tu autem per malum spiritum idolatrie, que est auaricia, tollis filio tuo ei debita, que offerre secum deberet in cenobio pauperibus Christi, famulantibus ibi Deo. Ecce malus qui te ducit spiritus, et propter malum  quo probaris duci spiritum, iuste es reprobrandus. Nescio si recte offeras, hoc scio, quod inique diuidas, quia ea que tui sunt filii et per eum deberent esse ecclesie et Dei, filio tuo et ecclesie et Deo auara manu subtrahis. Iccirco propter iniquam nichilominus hanc diuisionem, reprobam fecisti tuam de filio tuo oblationem. Dicit beatus Augustinus in supradicto libro de decem cordis: »Quidquid dicas, mortuo debes, quod uiuo seruabas.« Ergo secundum huius beati uiri doctrinam si mortuo debes, quod uiuo seruabas, multo iustius debes illi mortuo seculo et uiuenti Deo cum pauperibus Christi in cenobio, que illi uiuenti mortaliter seruabas in hoc mortali seculo; sed auara non sinit manus. Hoc est quod dico, malus auaricie te ducit spiritus.  Clamat iterum contra te in eodem libro beatus Augustinus, clamat et dicit  : »Certe ea que hic tenes et non uis mittere post filium tuum, cui commendas? Actoribus tuis commendas illius partem qui precessit, et Christo non commendas ad quem precessit?« Et paulo superius: »Tenebitur hic ubi potest perire, et non mittetur illuc ubi Christus est custos. An idoneus est tibi procurator tuus, minus idoneus Christus? uidete, fratres, quia mendacium est quod dicunt homines: Filiis meis seruo; mendacium est, fratres mei, mendacium est; auari sunt homines.« Quid contra hec obloqui potes, diues auare? Licet diues, mendax es; licet pecuniosus, auarus es. Quid calumpniaris seruos Dei de symonia, pro eo quod familiariter te conuenientes exuere  uoluerunt auaricia et post auariciam idolatria, nichil a te requirentes nisi que dictat iustitia, exigit misericordia, sicut audire noluisti ex beati Augustini sententia et sancti Benedicti Regula? Qui est ex Deo uerba Dei audit; propterea tu non audis, quia ex Deo non es. Iustissime ergo duobus istis fortissimis repagulis obseratur tibi ianua cenobii. Inique censor, etiam de institutis cenobiis iniqua audes dare iudicia. Profane papa, indiscreta promulgas decreta. »Ad hoc, inquis, sunt instituta cenobia, ut quicunque seculo uoluerit renuntiare, licenter debeat intrare.« Falleris. Quare ergo eos qui querunt suscipi mandaret [386 1Kb] beatus Benedictus cum tanta difficultate recipi, cum tanta mora probari, cum tanta diligentia erudiri, si omnes qui ueniunt licenter debent  ingredi? Certe non ut omnes qui suscipi querunt licenter ingrediantur, sed quorum probati spiritus fuerint, quod ex Deo sint, ut regulariter suscipiantur. Si staret ista tua sententia, iam esset impleta petitio tua, quia non esset probatum, quod spiritus auaricie sit agitata, sed putaretur, quod spiritu Dei esset actitata. Utque cetera taceam, intolerabilem multitudinem, que pro suis diuersis necessitatibus et promiscuis affectibus se ingereret cotidie, ipsa regia horrea non possent stipendiare. Sed dicis;  »Quos Deus coadunat et sociat, bonis omnibus replet et saciat.« uerum quidem est, quos Deus coadunat et sociat, non uana securitas et stulta temeritas. Et quid dicis: »In quorum manibus replet et saciat?« In manibus ociosorum exspectantium de celis uictum sibi et uestitum? Nequaquam certe; sed in manibus procuratorum suorum sollicite pro numero sibi commisso nocte et die inuigilantium et laborantium. De ociosis legitur: Quia in desideriis semper est omnis ociosus . Nunquam igitur saciatur istis tuis bonis omnibus. De his qui presunt: Qui preest in sollicitudine . De non laborantibus: Qui non laborat nec manducet . De qualibus et hoc est scriptum: Non temptabis Dominum Deum tuum .  Non enim stulta temeritate et uana ociositate Dominum Deum suum temptare debet homo, quandiu habet quod sollicite faciat pro suis necessitatibus ex rationali consilio. Quod Abraham legitur fecisse, quando uxorem suam Saram sororem suam dixit esse, ne occideretur a rege imflammato in eam ni mia eius pulchritudine. Sanctus quoque Iacob patriarcha cum per multa Dei benificia expertus frequenter fuisset erga se eius dilectionem atque protectionem, et fame premi uideret terram Chanaan, et nisi sibi [387 1Kb] prospiceret, ad se usque peruentura, ne uideretur temptare Deum non ociose torpuit, neque temere expectauit, ut dilector et protector eius Deus annonam ei plueret de celo, sicut postea fecit filiis Isrel manna in deserto, sed tanquam uir  prudens et bene domui sue preesse sciens, filios suos cum pecunia misit in Aegyptum, ubi audierat uendi frumentum, et semel et bis inde afferri sibi quantum domui sue sciebat esse necessarium. Phylippus apostolus uidens ingentem multitudinem quinque milium hominum et ad refocillandum eam non haberi [388 1Kb] nisi quinque panes ordeaceos et duos pisces, egens super hoc rationis et consilii, obstupuit, et quasi desperans non de diuina sed de humana potentia ait: Ducentorum denariorum panes non sufficerent his, ut unusquisque eorum modicum quid accipiat . Quapropter necessario apposuit se manus Domini, benedictio, ut, quod non potuit facere purus homo ratione aut consilio, omnipotens Deus homo faceret potenti uirtutis sue miraculo  ob incrementum fidei in illo populo. Paulus, uas electionis, qui se sciebat ad hoc electum esse, ut portaret nomen Domini coram gentibus et regibus et filiis Israhel, et qui sciebat Deum non posse mentiri, quis nesciat quantis modis, quantis actibus, quantis amfractibus egerit, ut non traderetur occidendus Iudeis, et quam subtili consilio et ratione Cesarem appellauerit? Tunc enim rationabiliter et sine temptatione Dei debet homo fideliter confugere ad diuinum auxilium, quando res que pre manibus  habetur agenda humanam excedit rationem et consilium. Ista iccirco carptim percurrimus, ut non secundum nostri censoris sententiam quot et quales uolunt cenobia licenter ingrediantur, et inerti ocio uacantes expectent de celis a Deo, ut bonis omnibus pascantur, sed quot et quales uiderint sibi necessarios qui preesse cenobiis uidentur, ita se committentes Dei prouidentie, ut tamen pro se et pro suis nunquam sint absque sollicitudine. Rationali igitur consilio obseruatum est ab antiquis qui cenobia instruxerunt, ut non maiorem ponerent in eis numerum, nisi quantum uiderent posse sufficere eis uictum et uestitum constitutum---unde multa exemplaria pre oculis cotidie habemus, et beatum Maurum, sancti Benedicti discipulum, fecisse legimus   ---sed et si aliqua [389 1Kb] superabundarent necessaria, essent pauperibus et qui nunquam desunt cenobiis hospitibus atque diuersis intus ac foris accidentibus. Quod si adhuc egemus testibus, unum producimus qui sufficiet pro milibus. Dominus noster iehsu Christus, uia ueritatis et speculum et enigma totius bonitatis, licet in eum non cadat aliqua indigentia sed sit omnipotens sufficientia, tamen diffinitum numerum uoluit habere discipulorum, hinc de toto mundo 72, illinc 12 apostolos, non ab aliquo sibi intrusos sed a se ipso electos. Et cum posset facere, quod nunquam esurirent neque sitirent, sed semper omnibus bonis abundarent, noluit, sed ex eis que mittebantur ei a religiosis uiris et feminis, et que sequentes eum ministrabant ei, per dispensatorem  suum statuit eos stipendiare, et que superesse poterant pauperibus et egenis erogare. In quo euidens et fidele posteris suis discipulis [390 1Kb] documentum reliquit, quod benedictiones et oblationes accipere a religiosis uiris et feminis de seculo non esset symonia, sed iusticia, pietas et misericordia, et qui eas offerrent non solum non facerent symoniam, sed iusticiam, pietatem et misericordiam. Nunquid tu sanctior esse uis parentibus Domini Iesu? Qui, cum neque in celo neque in terra neque sub terra inueniri posset, quid sanctius offerrent ad templum Deo quam suum Dei filium, tamen sine hostiis et muneribus offerre noluerunt. Quod et Anna similiter fecit, mater sancti Samuelis, que eundem filium suum per sacerdotem Heli in hostiis et muneribus Deo  obtulit. Quare ergo similia tu non facis, talibus instructus exemplis? Precepta sunt ista dominica, et illud: Non apparebis in conspectu meo uacuus . Sed forsitan dicis michi: »Nihil debes exigere.« Et ego dico tibi: Nichil debes subtrahere; non pecco si requiro a te quod michi iuste debes, sed tu magis peccas si michi negas quod  iuste debes. Quod iuste debeas satis superius probatum est. Sancta uero et gloriosa uirgo Lucia mutatura seculum et itura ad Deum per martyrium, de re quam habemus pre manibus fidele nobis reliquit monimentum. Diues erat ualde, et pro tenera etate substantia eius seruabatur ei a matre. Que licet gloria et honore martyrii coronata, offerri Deo posset satis grata, nolebat tamen hoc fieri, nisi aut preeunte aut secum comitante sua substantia. Dicebat ergo matri sue: »Omnia que mihi datura eras eunti ad corruptionis mee auctorem, mortalem hominem, da michi eunti ad integritatis mee factorem, Dominum Iesum Christum  .« Quod sanct afilia a matre non exigeret, nisi hoc iustum et pium esse sciret; iustum enim et pium est, ut qui ad Deum  uadit illum precedant aut comitentur opes sue in pauperibus Christi. Sed quid de feminis ista proferimus, quasi de uiris similia exempla non habeamus, et quasi parentes tantum debeant hoc suis filiis et non filii parentibus? Utique quod [391 1Kb] hac in re parentes suis filiis, hoc et suis parentibus debent filii. Beatus Laurentius pium patrem suum sanctum Sixtum ad Deum premiserat per martyrium, quem ipse subsecuturus fuerat per non minus martyrium post triduum, et cum satis utrisque posset sufficere in oblatione sua coram Deo dure mactata eorum corporum hostia, tamen substantiam, quam ei pius pater reliquerat, tanquam bonus filius uoluit eum subsequi et se precedere, ut gloriosiores in conspectu Domini possent apparere. Non eam ergo reliquit  suis consanguineis aut diuisit familiaribus, sed dispergens dedit pauperibus, et ideo in seculum seculi manet iusticia eius  . Quodsi sancti martyres hoc faciunt, qui in suo sanguine sua iam cuncta peccata lauerunt, quid tu, homo peccator, cogitas, qui sic filium tuum uis offerre Deo, ut ei sacrilegus subtrahas, quod in filio tuo ei debebas? Noli errare, Deus non irridetur.

Etiam nunc faciamus ad eum confugium, cuius uerba et facta summa institutio sunt ad perfecte uiuendum. Querenti cuidam: Quid faciam, ut uitam eternam percipiam? Dominus iehsu respondit: Precepta nosti, ne adulteres, ne occidas, ne fureris, ne falsum testimonium dixeris, ne fraudem feceris, honora patrem tuum et matrem. At ille respondens, ait  illi: Magister, omnia hec obseruaui a iuuentute mea. iehsu autem intuitus eum dilexit eum et dixit illi: Unum tibi deest; uade, quecunque habes uende et da pauperibus, et habebis thesaurum in celo, et ueni, sequere me . In his uerbis Domini intelligimus, quia qui perfecte eum sequi uult, res quas habet erogare prius debet pauperibus. At dicis  michi: »Res quas habeo pauperibus erogo et mandatum impleo, ut uel sic tandem excusatum me habeam, quia nichil ad monasterium conferam.« Et ego: Bene dicis: »Res quas habeo pauperibus confero.« Res igitur quas habes quibusuis pauperibus confer, sed res que sunt filii tui dimitte eum ad monasterium sequi, ubi inter pauperes Christi ad sequendum Dominum eum tradis. En iterum dicis: »Non sunt pauperes sed necessariis omnibus abundantes.« Et ego: Hoc est, quod Dominus dicit: Serui mei comedent et uos esurietis . Et tamen reuera sunt pauperes, et multo pauperiores quam illi qui uagantur per uillas et discurrunt per plateas, quibus in meam commotionem tu mentiris te erogaturum res tuas. Nam quomodo possunt aliqui  esse pauperiores, quam sunt in cenobiis morantes, qui pro nomine Domini se priuauerunt et totius corporis sui potestate et totius animi sui uoluntate et rerum suarum omnium proprietate, quales extra istos nusquam inuenies? Illi in seculo pauperes sunt non uoluntarie, isti in cenobiis uoluntarie. Illi uel in hoc ditiores istis sunt, quia linguam, aures, oculos uariis ad libitum quoties et quantum uolunt pascunt, isti illis in hoc pauperiores, quia ista eis non licent, qui nec ipsum celum commune omni creature neque ipsum erem haurire oculis liberius audent. Propterea recte faciunt et mandatum Domini implent abundantius qui res suas conferunt talibus pauperibus, qui non solum pauperiores sunt pauperibus, sed etiam cotidie ministrant aliis  pauperibus, peregrinis et hospitibus. Pauperum et pauperum multa est distantia, sicut nos docent quorundam sanctorum exempla, qui neglectis aliquibus erga quosdam maiori se expenderunt diligentia. Ut enim paulo superius diximus, sunt pauperes non uoluntarii, sunt etiam uoluntarii. Non uoluntarii ea que habent pauca gaudent se habere propria, et de rebus et diuitis quas non habent cotidie ditant se et onustant assidua concupiscentia; uoluntarii uero ad imitationem discipulorum Christi sua relinquunt omnia, habendi quoque uoluntate relicta, et Christi sequentes uestigia conferunt se ad sanctorum cenobia, in quibus tanquam in carceribus dampnant se pro nomine Domini sub diligenti custodia. Nichil  habent propria neque uolunt habere, quippe quibus placet etiam non licere, quod dicant »meum est« de aliqua re, sed »nostrum« propter commune. Hi tales uiuunt de oblationibus fidelium, qui aliquando se siue sua uel suos cenobiis contulerunt, nocteque ac die uigilanti studio Deo inseruiunt pro salute uiuorum et defunctorum omnium. Propter tales pauperes eorum stipendiatoribus in ultimo iudicio Dominus dicturus est: uenite, benedicti patris mei, possidete regnum quod uobis paratum est ab origine mundi. Esuriui enim et dedistis michi manducare; sitiui, et dedistis michi bibere; nudus fui et cooperuistis  me, in carcere, et uenistis ad me . Tibi autem tuique similibus, quod Deus per emendationem uite auertat, terribiliter dicetur: Ite, maledicti, in ignem eternum qui paratus est diabolo et angelis eius. Esuriui enim, et non dedistis michi manducare; sitiui, et non dedistis michi bibere; nudus fui, et non cooperuistis me; in carcere, et non uenistis ad me . Talium pauperum ab aliis differentiam sancte mulieres bene nouerant, que a Galilea cum domino Iesu ascenderant, et dimissis in medio multis milibus pauperum, ei et discipulis eius de substantia sua pie ministrabant. Paulus apostolus harum sanctarum mulierum imitatus exempla, multa milia pauperum preteribat, quando sanctis qui erant Iherosolimis speciali cura ministrabat.  Quid? putasne, quod in magna urbe Roma pauperes non inueniret sancta Cecilia, que ab urbe miliario tertio transferebat se omni diligentia ad eos pauperes qui erant in uia Appia, inter quos latitabat sanctus Urbanus papa  ? Tot et tantis exemplis iccirco te circumcludimus, ut ad te reuersus non dicas facere symoniam, si de rebus quas tibi contulit Deus cum filio tuo offeras ad ecclesiam, ut sanctis pauperibus Christi, qui pro nomine Domini se in ea quasi dampnauerunt, prestare ualeas necessarium corporis refrigerium, et ab auditione mala liberet Deus animam et corpus tuum.

Nunc igitur istis omissis ad confutanda tua indiscreta decreta reuertamur. Monachorum cenobia non sunt ad hoc instituta, ut auarorum diuitum filios  inconsulte suscipiant, uestiant et nutriant ecclesie stipendiis, et patres eorum de debita filiorum portione maiori studentes auaricie et questui satisfaciant suis marsupiis; sed ad hoc sunt instituta, ut, suis laboribus et fidelium oblationibus uiuentes, eos secundum regule preceptum suscipiant, qui aut omnino pauperes sunt, aut de diuitibus pauperes se propter Deum fecerunt, siue qui sua non sua facientes, se tandem et sua ad pauperes Christi in cenobiis conferunt. In quibus hoc omni diligentia obseruari antiquorum patrum statuit rationabilis prouidentia, ut non plures susciperentur quam stipendiare possent ipsa cenobia, quatenus et qui inueniuntur et qui suscipiuntur essent absque edaci murmurationis  lepra, que solet nasci grauissime ex egestate pro intolerabili et licenter admissa multitudine. Quod si sibi cauerent quidam modernorum, hodie non tam impudenti rapacitate antiquarum ecclesiarum inuaderent terminos et decimas, nec circuirent ciuitates et plateas, nec diuitum domos frequentantes matronarum sibi affectarent gratias, ut inopiam, quam patiuntur propter supereffluentem multitudinem, effugare ualeant per importunam et oportunam mendicitatem. Sed sacri ordinis et religiosi habitus reuerentia non est modo dicendum de his per singula. uerum dic michi, illi qui erant coadunati  et sociati in Iherusalem et aliis aliquibus in locis, pro quibus Paulus collectas fieri sollicite monebat, et factas studiose mittebat aut ipse portabat, sanctine erant et serui Dei? Utique erant, et per Deum et pro Deo coadunati et sociati. Quare ergo Paulus de eorum numero et refrigerio tantopere erat sollicitus et non magis expectabat, ut a Deo de celis per angelum eius tuis bonis omnibus replerentur et saciarentur? Quia hoc Deo placere non uidebat. Sicut enim superius dictum est, quamdiu habet homo quid pro suis necessitatibus faciat ex rationali consilio, non debet temptare Dominum Deum suum. Fide solidata iam dudum preterierunt tempora miraculorum. Et quid, si recte perpendimus, nonne erat Paulus angelus Domini,  per quem solacium et refrigerium prestabat sanctis qui in nomine eius erant congregati? Et tu quidem potes fieri angelus Domini, si de tuis bonis que subtrahis uelis prestare solacium et refrigerium sanctis qui pro nomine Domini tenentur clausi in cenobiis. Quid uero dicemus de illa sancta et gloriosa credentium multitudine, quorum cor erat unum et anima una in primordio ecclesie? Faciebant symoniam, qui intrare ad eam uolentes, bona que habebant ante pedes apostolorum afferebant et propria communia faciebant? Certe nequaquam; sed pietatem, misericordiam et iustitiam. De quorum numero seuerissima sententia in duos uindicatum est, qui tamen non totas res suas, sed rerum suarum partem subduxerant. Tu, qui sic uis per  filium tuum intrare, quod nec totum nec partem uis dare, quod fiet de te? Illi irreuocabili mortis sententia de parte per hominem multati sunt, tu non times de toto tremendum a Deo super te iudicium. Deus det tibi melius consilium.

Hactenus ad eos sermo noster habitus perorauit, qui spiritu auaritie sue et parcitatis grauati, deorsum feruntur per uacua obloquii sui campestria; nunc ad eos conuertitur, qui spiritu sapientie et intellectus leuati sursum in monte, a Domino Iesu audiunt mandata sublimia. Ergo, dilectissimi fratres, fugite omne genus symonie, excutientes manus uestras ab omni munere. Ars est diaboli subtilissima symonia. Triplex est, et nescimus an melius debeamus dicere trilex; nam quibus connectitur tria  sunt fila, obsequium, manus, lingua. His plerumque tribus simul, aliquando horum quouis uno quorundam inondant pedes, qui uidebantur gradi simpliciter, quorundam prestingit oculos, qui se putabant habere linceos. Nemo uos mittat exemplificandi gratia ad maiores siue potentiores, si qui sunt, in ecclesia, qui capiunt et capiuntur symonia; de bonis, non de malis sumenda sunt exempla. Amen dico uobis, recipient mercedem suam, mortem sempiternam,  si hic non egerint penitentiam et dimiserint quod tenent per symoniam, et quanto maiores et potentiores sunt, tanto maiora et potentiora patientur tormenta. Quia uero de tam longinquo dignati estis querere, accipite consilium paruitatis nostre, ita tamen, ut si habetis melius, non relinquatis propter istud. Si quis uel se uel filium suum obtulerit uobis in cenobio suscipiendum, simplici mentis oculo et tota cordis puritate, sine omni mala cupiditate, audiat per uos sancti Augustini consilium et regule sancti Benedicti preceptum, sicut superius de huiusmodi est relatum. Si audierit et obaudierit, bene, saluastis animam eius a morte; si non obaudierit, neque iniquitas uestra neque peccatum si eum non receperitis. Noluit  enim intelligere, ut bene ageret, sed astitit omni [392 1Kb] uie non bone, auariciam autem non odiuit. Fratres karissimi, magnum opus est in tali re magnam habere mentis puritatem et nullam auaricie cupiditatem, quia, sicut omnis qui uiderit mulierem ad concupiscendum eam, iam mechatus est eam in corde suo, ita omnis qui de ecclesiasticis donis mala cupiditate aliquid exigit uel concupiscit, plus dicam, uel in spe agit retributionis, symoniacus fit, et si non hic coram populo, certe coram diuino oculo. Ad que probanda cum per campos sanctarum Scripturarum aliquando luderemus, hac pila multis et uariis auctoritatum floribus respersimus nostra uestigia. Extant uolumina, per que scribendo modo recurrere piget, uestro tamen amore pauca  recolligere libet.

Scimus igitur et pro constanti habemus, quod omnes ecclesiastica uendentes et ementes symoniaci sunt, et omnes symoniaci heretici, et nulli heretici in ecclesia. Igitur omnes uendentes et ementes extra ecclesiam sunt, quod uerissima assertione affirmat beatus Iheronimus super Matheum  : »Cotidie, inquit, iehsu ingreditur templum Patris et eiicit omnes tam episcopos et [393 1Kb] presbiteros et diaconos quam laicos et uniuersam turbam de ecclesia sua, et unius criminis habet uendentes pariter et ementes. Scriptum est enim: »Gratis accepistis, gratis date.« Ecce, quod uel una tantum die Dominus iehsu non patitur uendentes et ementes in ecclesia sua esse. Quomodocunque,  quantumcunque cessent qui pro eo deberent hoc facere, ipse non cessat quod suum est facere. Omnes ergo eiicit cotidie, cuiuscunque sint ordinis, cuiuscunque gradus et officii, nulli parcit, non negligit, omnes cotidie eiicit.« Ubi ergo sunt uendentes et ementes? Extra ecclesiam. Quid dicit beatus Gregorius de extra ecclesiam? »Extra ecclesiam, inquit, non est locus ueri sacrificii.« Sunt igitur uendentes et ementes, ubi non est locus ueri  sacrificii. Beatus Augustinus dicit de hereticis, quod procul dubio sunt symoniaci: »Ex nobis exierunt, sed non erant ex nobis,« et de uendentibus et ementibus super Iohannem: »uendunt, inquit, oues, uendunt boues, id est miseras plebes.« Et cui uendunt, nisi diabolo? O lacrimabile malum! Quos Filius Dei redemit de manu inimici precioso sanguine suo, isti filii diaboli uendunt patri suo diabolo. O quam malus uenditor, ubi tam pessimus est emptor! Omnipotentis Dei bonitas et miseratio prestet nobis et uobis ut longe semper sit a nobis hec heretica negociatio, per quam misere plebes uenduntur diabolo, et propter quam tam episcopi et presbiteri et diaconi quam laici et uniuersa turba eiiciuntur de Dei Patris templo. Amen.


 Quando uult aliquis, ut fiat cenobialis,
Ex omni quod habet partes equas faciat tres.
 Unam pauperibus det, et una domi teneatur,
Tertia debetur sanctis ad quos gradietur;
Hoc ego iusticiam magis assero quam symoniam.
Si quis suam prolem fieri uult cenobialem,
De toto quod habet partem seponere debet
Prolis, ut ecclesie secum ferat intreunde.
Hec est ecclesie lex optima, non symonie.
Hoc etiam leges decernunt imperiales.
Pellit ab ecclesia cunctos heresis symonia.
Qui sunt uendentes in ea quicquam uel ementes,
Pellit in infernum regnum tollendo supernum.
Gratis prebenda, gratis sunt accipienda
Que sunt ecclesie, pulso triuio symonie.
Quisquis in hac heresi defungens inuenietur,
Inferni nunquam de penis eripietur,
 Non etiam durum si martyrium pateretur [394 1Kb]  .



III. EPISTOLA RODULFI ABBATIS AD WALERAMNUM DUCEM [395 1Kb] .


Glorioso [396 1Kb]  principi et aduocato suo maiori WALERAMNO [397 1Kb] abbas RODULFUS [398 1Kb] et congregatio sancti Trudonis fideles orationes et seruicium.

Quia quesiuistis a nobis, notum uobis facimus breuiter dominum nostrum sanctum Trudonem progenitum fuisse de nobiliori stirpe Francorum regum et ducum Austrasiorum  , propter amorem Dei reliquisse militiam secularem, et angelica reuelatione et beati Remacli ammonitione Mettis transisse, et omne patrimonium suum beato prothomartyri Stephano tradidisse, litteras ibi didicisse, multis miraculis ibidem claruisse et usque ad sacerdotis  uirtutem et scientiam et gradum peruenisse, deinde ad terram nostram reuersum cenobium nostrum fundasse. Tanta autem et tot fuerunt predia sua que beato prothomartyri Stephano tradidit, ut exceptis his que dominus Metensis episcopus ad dominicalia sua tenet et milites eius multi in beneficiis habent, et exceptis his que ecclesia nostra adhuc possidet, et exceptis multis et magnis que iam olim ecclesia nostra perdidit---nam inter cetera Bruges in Flandria allodium sancti Trudonis fuit, ubi et congregationem 80 monachorum habuit ---exceptis his inquam et aliis multis, tot et tanta fuerunt, ut uos habeatis inde in feodo pro aduocatia 1100 mansos, de quibus comes Gislebertus tenet de uobis 300, exceptis ecclesiis et seruis ad  eas pertinentibus et placitis suis et iusticiis in abbatia. Et quia tantis allodiis ditauit sanctus Trudo Mettensem ecclesiam, sancti et religiosi pontifices et duces maiori libertate donauerunt ecclesiam nostram de aduocatis quam aliam aliquam. Misimus igitur uobis quia petistis exemplar carte nostre de libertate ecclesie nostre et de iure uestro in ea, qui noster maior aduocatus estis.

 In  nomine sancte et indiuidue Trinitas. Ego Adelbero  Dei gratia Metensis episcopus, notum esse uolumus omnibus nos in uillam sancti Trudonis que Sarchinia dicitur uenisse, et ob contentionem inter germanum meum, ducem [399 1Kb] Fredericum, et abbates Sancti Trudonis  nuper  exortam in aduocatione eiusdem loci, quam eidem fratri meo dederam in beneficio  consilio fidelium nostrorum usus, quid nostri et aduocati iuris esse in ipsa uilla uel in reliqua abbatia ad nos attinente, presentia eiusdem aduocati maiores natu consuluisse, ut super hoc negotio quicquid a maioribus suis didicerunt, uel ipsi usque ad illud tempus tenuerunt, fideliter proferrent, et nec timoris nec amoris gratia in quamlibet partem plus minusue dicendo declinarent. Qui sacramento astricti nominatim protulerunt quasdam curtes esse in ipsa abbatia, id est Burlou, Lare, Mere, Wilre  , Kyrcheim, Staden, Halmale, in quibus nunquam a meis prioribus aliquid iuris concessum est aduocato, quia eedem stipendiis ascripte fratrum, nulli alteri obaudire debent quam preposito et eiusdem  monasterii cellerario. In uilla autem sancti Trudonis uel in reliquis abbatie uillis professi sunt ipsi duci--- qui, ut dictum est, aduocatiam in beneficio tenebat--- siue aduocato ab eo constituto ex tribus generalibus placitis et magno banno, si quis forte infra uillam occisus uel uulneratus fuerit, tercium denarium debere assignari, reliquos autem duos uel michi uel abbati. Ceterum testati sunt abbatis uel uillici mei esse arbitrii, ut legitimi et libere quicquid libuerit sine aduocato possent placitare, scilicet de terris, de domibus, de alienis uxoribus ducendis, de familiis, nisi grande forte exigente negocio abbate uel ministro meo ad rem discutiendam inuitatus fuerit. His ergo ita in predicta uilla inquisitis et absque alicuius contradictione  collaudatis, aliquanto tempore transacto, post decessum felicis memorie iam dicti fratris mei, iterum idem qui prius, in presentiam nostri in castro nostro Salembrucca  uenire iussi, presente domno Udone, fratris mei successore, eadem aduocatiam in beneficio a nobis habente, et Othone subaduocato, eodem modo quo prius ammoniti, eadem etiam que antea protulerant tunc utique sunt professi. Quapropter quibusdam fidelibus nostris, qui tunc temporis nobiscum aderant, consilium prebentibus [400 1Kb] , quorum etiam nomina infra notari iussimus, ne quis hoc postmodum ualeat uel audeat infringere, sub cartarum descriptione placuit tam presentium quam futurorum memorie commendare. Et ut hoc firmum et inconuulsum habeatur, manu propria illud roborauimus,  et fidelium nostrorum testimonio roborari fecimus. Actum publice in supradicto castello Salembrucca. Anno ab incarnatione Domini 1065, indictione 3, regnante Heynrico tertio. Adelbero tertius sancte Metensis ecclesie humilis episcopus subscripsit. Domnus Adelbero primicerius Domnus Theodoricus nepos eius. Domnus Geruoldus archidiaconus. Domnus Odelricus, frater ducis Gerardi  . Fredericus, Herimannus, Riquinus, Otto, Bernardus, Stephanus; Guntramnus, Wigericus, Herimannus, Hugo, Geruoldus, Leudoldus, Theodericus, Arnulfus, Berengerus, Lyedeco, Gislebertus, Lyezeco, Adelstein, Wacelinus, Guncelinus, item Wacelinus. Ego Gislebertus ad uicem domni Tyetfridi Metensis ecclesie cancellarii. Lambertus homuntio.


. In  nomine sancte et indiuidue  Trinitatis. Notum sit omnibus tam presentibus quam futuris, qualiter domnus Theodericus Mediomatrice sedis episcopus in cenobio sancti Trudonis per aliquot tempus commoratu, et ibi in egritudinem incidens et ad extremum perueniens  , cum consilio amicorum suorum donauit eidem ecclesie et fratribus inibi Deo seruientibus scrutum  eiusdem oppidi, hoc est potestatem ponere et deponere illum qui materiam faceret, unde leuarentur ceruisie, et de singulis ceruisiis que brasciarentur  in oppido nostro sex picarios  ad opus fratrum suspicere, quod ad seruitium suum et antecessorum suorum pertinebat. Hoc autem ad remedium anime sue et aliorum antecessorum suorum fecit, quatinus memoria illorum non sicut ante, sed perfectius et stabilius permaneret. Hoc ego  Adelbero  , successor eius et cognatione et ordine quamuis immeritus, in loco supradicto constitutus aduertens, simulque causam et necessitatem, pro qua predicti fratres hoc ab eodem domino meo  episcopo expostulabant, considerans, scilicet ut eorum potus, qui eatenus uilior habebatur, postea quodammodo melioraretur, decreui manuscripti auctoritate notare meoque sigillo signare, domno abbate Adelardo secundo loci illius ceterisque fratribus hoc idem postulantibus, quatinus hoc nullus successorum meorum infringere audeat; et quod ipse ad remedium anime sue predicto sancto sibique famulantibus contulit, ego quoque causa anime et successorum meorum firmaui. Hoc, quicunque ille est, detrimento faciat  anime sue. Actum est hoc in cenobio predicti sancti Trudonis anno ab incarnatione Domini 1060, indictione 13, regnante rege Heynrico tertio, anno regneius 4, anno episcopatus eiusdem domni Adelberonis 43, coram idoneis testibus quorum nomina substernotata sunt. Nomina nobilium: Signum aduocati ducis Frederici  . Signum subaduocati comitis Ottonis  . Signum Folmari comitis. Signum Hermanni comitis. Signum Richuini. Signum Bardonis. Signum Herimanni. Signum Walberti. Signum Ansfridi. Signum Theoderici. Siguum Crath. Signum Wazonis. Signum Ottonis. Signum Gunzelini. Nomina plebeiorum de familia: Signum Ramundi. Signum Lamberti. Signum Wichmanni. Signum Euerardi. Signum Ascolfi. Signum Lyzeconis. Signum Stephani. Signum  Lydeconis. Signum Ruthardi. Ego Ramundus ad uicem domni Azonis cancellarii scripsi et subscripsi.



Iu. EPISTOLA RODULFI ABBATIS AD STEPHANUM EPISCOPUM METTENSEM [401 1Kb]  .

Otto filius aduocati nostri Gysleberti uillam nostram uillarium inuasit, absque ulla deplanctione uillicum meum Anduardum innocentem contra ipsum cepit, abductum ad uillam suam Wormiam in cippo  posuit, tortum grauiter duabus tandem libris redimi cegit. In eadem uilla scabinum nostrum Franconem cepit, sub una nocte sex modios annone ei uastauit et 200 garbas  annone, tandem captum et abductum redimi cegit 48 solidis. Eidem alia uice duos boues abstulit et redimere  fecit. Similiter eidem alia uice duos boues abstulit et redimere fecit. In eadem uilla Stephanum scabinum nostrum et fratrem eius Menardum cepit et 18 solidis redimi cegit. Eosdem alia uice in eadem uilla inuadens uulnerauit, cepit, et 45 solidis redimi cegit. Waltero scabino nostro duos boues abstulit. Quadam uice minis in direptionem pecorum suorum eiusdem uille rusticos eo cegit, ut plus quam 50 solidos ei persoluerent. Alia uice eodem modo plus quam tres libras fecit persoluere. Alia uice in eadem uilla solidarios suos per quatuor dies et noctes fecit hospitari cum multitudine equorum et palefridorum, et nimia deuastatione totam uillam afflixit. Pro propria werra quam habebat et nulla ecclesie nostre  causa, inimici eius in eandem uillam irruerunt, et depredantes eam fere 2000 animalium inter parua et magna abduxerunt, exceptis rusticorum suppellectilibus. Sic et sic bona uilla per eum est annichilata. Patri planximus, nichil profecimus. Hec sunt pauca de multis que propter aduocatum nostrum perdimus.

De brascenis quibusdam, quas per uiolentiam quorundam in oppido nostro perdimus, post plurimas ante episcopum Metensem, ante aduocatum proclamationes et iudiciarias discussiones eo peruenimus, ut inuitatis nobis Mettis, coram primis Metensium fratribus nostris reiudicarentur. Mandatum est hoc aduocato nostro per nuntium et sigillum episcopi, ut secundum iudicum sanctionem cambas usui fratrum  manciparet et de inuasoribus iusticiam nobis faceret. Noluit; sicque perdimus, Gerardus de Durmale, miles eius, decimam unam et quinque solidos singulis annis nobis aufert, et neque diem neque iusticiam de eo per aduocatum nostrum habere possumus, cum frequentissime ei planxerimus. Geldulfus de Hacchedor  terram nobis tollit que 30 denarios soluit. In uilla Lewes  curtile unum negligentia aduocati perdimus. In Webecheym Otto de Beuere in loco qui dicitur Langerodech dimidium molendinum nobis aufert, auersa aqua nostra a recto cursu suo. Godefridus de Diesteh super allodium nostrum ibidem edificauit, quod alienauit a nobis trahens illud Diesteh. Gualterus de Bechenweiz uillam unam nostram de Assent  combussit cum tota ecclesia. De qua re sicut et de aliis frequenter aduocatum nostrum conuenimus, cuius homo est, ut diem poneret et iusticiam nobis de eo faceret, nec perfecimus. Sic tota uilla illa remanet uastata. Seleche  tantum terre perdimus quod 12 denarios soluit. Udelrico uillico nostro de Burlo Reynerus, aduocatus Sancti Lamberti, unum mansum allodii aufert, et hoc suo allodio adiungit; neque ad hoc eruendum aduocatus sepe rogatus subuenit. Quidem Egebertus tollit homini nostro Gysleberto unum mansum in uilla Hers  et attrahit ad allodium comitis Arnulfi. In uilla Hepene  seruientes comitis Arnulfi tollunt eidem homini nostro Gysleberto unum mansum de feodo suo, et per aduocatum nostrum nullam ex his  iusticiam habere possumus.

In uilla nostra Burlo a festiuitate sancti Iohannis usque ad aduentum Domini modo pater, modo filii, modo sui, 32 pernoctationes fecerunt uno anno, per quas singulas nunquam minus habuerunt quam 300 equos, aliquando 400. In eamdem uillam dominus Otto cum militibus suis ingressus, precariis suis agressus est quendam Gozelinum, hominem nostrum, et quia non dedit quantum petiit, pecora  illius ablata Woremiam minari fecit, donec marca argenti compulsus est ea redimere. Eidem tres firtones postea abstulit. Item eiusdem uille homines ante se precepit assistere, exigens ab eis quantum sibi placuit, quam ob rem compulsus ei dare prepositus duas marcas, ne legem curtis infringeret. In eadem uilla hominem nostrum Petrum aggressus est, et illo recusante dare quantum exigebat, quatuor noctibus apud illum suos armigeros cum equis suis pernoctari iussit, donec necessitate compulsus dimidiam marcam solueret. Item ibidem erga quemdam Baldricum commotus est, qui quoniam gratiam eius ad libitum suum recuperare non potuit, plaustris suis totam segetem illius ui abuexit, quam ille coactus est quatuor libris redimere. Item cuidam  Ramundo quinque firtones abstulit. Item in eadem uilla apud Annelinum decanum frequenter pernoctauit; quadam uero nocte dum ille ex more pernoctanti optimo seruisset, mane discedens octo solidos sibi dari compulit. Pernoctationes quas in ea fecit, et sumptus quos ab hominibus nostris uiolenter aufert, nemo numerare queat. Pater quoque in eadem uilla 30 modios Leodienses siliginis sibi solui cegit.

In uilla Hales plus quam 30 mansos nouo modo tempore perdimus inter dominum Reynerum aduocatum et illos de Curtenaken  . Ubi uillicus meus Iohannes, non iustificante michi de eo aduocato cum leuissime posset, tanta mihi tollit, tanta uastat in siluis, in patris, in culturis, in piscationibus, in  agricolis, in omnibus que ad uillam pertinent, que fidem excedere possunt, et abiudicatam illi iam dudum uillicationem tenens ui ibi tyrannizat, aduocato non prohibente. Dampnum, quod per decem modo annos michi fecit in multis modis certe maius possum supputare quam 100 libris. Insuper in eandem uillam nocte sancti Martini intrauit filius eius Otto cum 100 pene equis, feceruntque in ea octo dies, modo ipse, modo frater eius, de 16 libris census mei non relinquentes mihi nisi 20 solidos et 30 denarios abiecte monete, omnia que erant in horreo nostro tollentes, et quecunque debebant nobis rustici per totum annum. Harches uillam nostram pernoctationibus et precariis suis ad exterminium duxerunt. In uilla nostra Orel quanta mala nobis  fecerunt filii eius et ipse non facile possum dicere. Inter plurima pauca, pauca hec sunt. Otto, filius eius, uillico nostro Roberto parefridum unum 30 solidorum abstulit; pater eius cappam  quatuor solidorum, cum nocte eadem dormisset in domo eius cum 12 hominibus. Pater tuas fecit precarias contra ius ecclesie nostre, filius Otto duos, frater eius Gyslebertus unam, que grauiores simul fuere quam 10 libre. Quotiens ibi dominicalem domum nostram et  curiam intrauerunt, quotiens ea que inuenerunt intus uoranto uastauerunt, sepes curie et parietes domus combusserint, horreum nostrum et spicarium fregerint, hoc manifestum est omnibus iudicium, quia uelimus, nolimus, oportet nos eam uastam ac solitarium et absque agricultura relinquere. Inter precarias uero et pernoctationes, modo patre exeunte, modo filio intrante, tunc alio superueniente, mendici effugiunt agricole nostri. In nocte sancti Lantberti  domum nostram irrupit, auulsis seris cum 20 equitibus, in ea uiuens de nostro pernoctauit; in nocte sancti Trudonis  cum 90 equis, prima dominica aduentus Domini cum 30. Culturam ibidem nostram subaduocatus eius quinque diebus uastauit, laxatis in ea  sine custodia octo equis; rusticis 15 solidos precaria abstulit. A mense Augusto usque ad aduentum Domini, siue per se siue per suos 15 ibi pernoctationes fecit, postea innumeras per singulos annos. In horreum presbiteri de uilla nostra Alesta  filius eius Otto suos homines misit, et triticum illius ui excuti fecit. De qua re patris auxilium presbiter imploratus quinque solidos ei dedit, sed nec sic cessanti filio octo Leodienses modios hordei et dimidiam marcam dare compulsus est. In eadem uilla ab homine nostro Francone quatuor marcas abstulit, et illius germano dimidiam marcam. Pernoctationes innumeras tam per se quam per suos de nostro uiuens ibi statuit. Kyrcheym in horreum decani Baldrici, nostram ecclesiam in eadem uilla tenentis, suos homines  Otto ad excutiendum in eius triticum misit, qui non recesserunt, donec marcam ei decanus persolueret. In eadem uilla tres precarias fecit contra ius ecclesie nostre. In uilla nostra Mere precariam unam fecit, propter quam eiusdem uille homines, uellent, nollent, duas libras soluerunt; alio anno similiter unam. Ibidem cuidam homini nostro Godefrido 12 solidos abstulit et filio Godescalci de Halla 15 solidos. Pernoctationes quantas et quam inhumane et immisericorditer habitatores eius tractauerit, non facile possem dicere.

In uilla Wimales misit milites multociens pernoctare, una nocte ampliore numero quam 100 equis, qui aliquando a feria quinta usque ad feriam secundam  pernoctauerunt. uillicum meum Theodericum in eadem uilla cepit ipsemet pater, captum secum abduxit, tamdiu secum tenuit donec 20 solidos, quos mihi de censu meo debebat, ei extorsit. Humbertus presbiter noster de Burlo ecclesiam nostram iudicio canonico perdiderat, excommunicatus cedere nolebat. Episcopus, archydiaconus, ego ad aduocatum Gyslebertum [402 1Kb] inde nos contulimus.  Ille et ego missis simul in Augusto nuntiis, decimationem illius ecclesie in communi horreo recondidimus, dimidiam ei pro auxilio spoponderam; qui a presbitero precio accepto, passus est eum horreum nostrum effringere et annonam totam tollere, atque ecclesiam tenere. Pro animabus patris aduocati Gysleberti nostri et matris tantum habebamus boni, quod singulis annis ualere poterat 15 solidos; hoc nobis tollit homo ecclesie nostre nec uult nos inde iuuare. Adebertus seruiens eius tollit nobis singulis annis octo solidos. Heynricus similiter seruiens eius octo de possessione nostra. Tribus annis spoliauit nos de molendino uno, quod amplius quam trecentos annos in pace tenuerat ecclesia nostra, quod singulis annis annonabat nobis, quatuor bubulcos  nostros et famulum marescalci nostri, et in beneficii loco fecit tenere quosdam Flandrigenas, Godezonem scilicet clericum unum et Heynricum fratrem eius. Diem inde et audientiam et iudicium obtulimus, nichil profecimus, donec illis defunctis redimere contra aduocatum tribus marcis coacti sumus.

Adelbertum mancum  unam integram uillam nostram Prouin ui fecit tenere, que iacet in Flandria, melior singulis annis quam 10 libre, cum diem, audientiam, iudicium nunquam  refugissemus. Quam cum ante comitem Robertum in Flandria ad Sanctum Othmarum iudicio nobilium, qui ibi in curia eius erant, extorsissemus, horreum nostrum in uilla Mere aduocatus inuasit, et Adelberto totam annonam  nostram fecit tritutari et dari, donec ad dampnosam conuentionem ecclesie nos et illum reconciliauit. Supputatio dampni que inde nobis contigit certe grauior fuit quam 15 libre. Quidam de oppido nostro in fide susceperant de manu predecessoris nostri abbatis Theoderici septem marcas, quas de uendito allodio ecclesie eis seruandas commendauerat, teste ecclesia et eius familia. Has, cum defuncto abbate cum iniuria ab illis extorqueret, illi super altare posuerunt, ubi ille temeraria manu accepit et ecclesiam inde spoliauit. Idem abbas prestiterat ei phylacterium unum de thesauro ecclesie auro argento gemmisque pretiosissime ornatum, melius ualens quam 10 marcas, plenum preciosissimis reliquiis.  Hoc ecclesie nostre abstulit. uillam Sarchin, quam grauibus dampnis iudicio principum coram imperatore inuasoribus extorseramus, eisdem restituit, donec cum eis dampnosum pactum iniuimus. Mense Augusto quoniam prohibuimus filium eius Ottonem, ut contra leges, contra iusticiam duo bonuaria culture nostre annotate cuidam iniuste ea querenti non daret, altera die equites suos ante oppidum  nostrum laxauit, hominibus meis nichil minus suspicantibus fugatis, predam abduxit, scilicet 4 boues et 24 indomitas equas. Molendinum unum uillico meo confregit, quod postquam reparauerat, quicquid ei persoluere debebat abstulit. Iturus in Longobardiam de singulis capitibus familiarum ecclesie, ubicunque audire potuit nominare, grauissimam pecuniam et super tot hominibus incredibilem sibi corrasit, contra cartas nostras, contra leges, contra usum. Qui superfuerunt et adhuc restiterant iniuste exactioni, uxori sue et filio capiendos atque grauius spoliandos sub grandi obtestatione reliquit. Unde primus captus et uinculatus fuit homo noster Aleramnus, miles quidem et ex liberioribus ecclesie, et per Ottonem  filium eius in castello suo Durachio repositus usque ad grauem redemptionem. Arnulfus, tercius sub ipso aduocatus seruiens eius, Gozuinum nichilominus ex liberioribus ecclesie natum, hominem meum atque militem, cepit, parefridum ei abstulit, ad domum suam abduxit, diu uinculatum et miris modis excruciatum tandem redimi cegit. Idem Arnulfus domum hominis mei Theoderici de Miles ui irrupit, eum atque uxorem eius grauiter uulnerauit, equum 100 solidorum abstulit. Eundem Theodericum postea cepit filius eius Otto, et spoliatum etiam redimi cegit, Robertum, qui cognominabatur Lnthescal, seruum ecclesie, pater de planctu nostro cepit, sed alias quam deberet abductum redimi cegit et sibi retinuit. Anelinum de Niel, seruum ecclesie et meum  hominem, post multas tribulationes tandem fugatum in una ecclesia cepit, ualde bonum parefridum ei abstulit, ancillamque in coniugem accipere cegit. Hoc anno in die sancti Trudonis Otto seruum ecclesie cepit, qui capitis sui censum ad altare apportauerat, quem diu multumque tormentis cruciatum ad grauem cegit redemptionem. Planximus patri, planximus uobis, misistis semel, iterum, tertio, nichil profecistis. Ipse idem Otto alium cepit seruum ecclesie nomine Rodulfum de Halmala, et quinque marcis redimi cegit. Dum esset pater eius in Langobardia, ipse per omnes uillas nostras rusticorum pecora in unum cegit, et quantum sibi placuit redimere eos fecit. Quicunque abeunti patri simplum  aliquid, uerbi gratia quinque solidos aut 10, dederat, idem remanentibus filio et matri duplum, 10 uidelicet et 20, dare compulsus est. Preterea prepositum meum cegit dominicales curtes nostras contra se redimere; Burlo 30 solidos, Orel 20, uilarium 24, Mere 20 et alias eodem modo. Reuersus pater de Langobardia me meosque duriori seuitia insectatus est quam prius. Tandem ita conclusit, ut exire claustrum non sineret, ita priuauit, ut amplius  habere quam minimum fratrem non permitteret. Tacerem, sed augustia non sinit. In medio sancte quadragesime claustrum nostrum cum suis irrupit; pisces fratrum, quinque dierum prebendam ad coquinam abstulit; nouit Dominus, nec illas partes que iam incise erant in cacabo, ad opus fratrum reliquit. uillico nostro claues de granario nostro, me presente, extorsit. Monachum nostrum cellerarium claues de cellario dare reluctantem, duobus militibus per utraque brachia eum in modum crucis extendentibus, astare sibi fecit, ut sic circumquaque claues quesitas extorqueret. Alia multa tacere modo uolo, donec Deus dederit, quod uos ad iudicandum inter me et ipsum sedeatis.

Sed hoc mando, hoc conqueror, hoc declamo,  quia amicitiam suam coram meis et suis michi contradixit, insidias struit, inimicitias exercet, suis precepit, ut de me pacem sibi faciant morte tandem aut qualicunque dehonestatione. Meis hominibus precepit, sicut diligunt salutem suam et uitam, ut si uocatus ad colloquium uel ad capitulum ire uoluero Leodium, siue ad uos, siue Coloniam ad archyepiscopum, me nullo modo sequantur. His et aliis malis que michi facit, ita captiuus teneor, ut exire claustrum nullo modo audeam, hoc mando uobis, hoc deplango. Certe, si non amendaueritis, ad omnipotentem Deum iudicem conuertam me de uobis. Si ausus fueritis michi iusticiam facere, certe ego ero ausus hec que hic scripta sunt, et alia multa  que adhuc reseruaui, in conspectu uestro et parium suorum proprio ore in ipsum declamare. Quod si non fecero, huius scripti testimonio me confutate, et inimicus factus amplius non uiuetis. ualete.

Wedericum de Burlo, clericum et mansionarium et censionarium nostrum, cepit, et 31 marcis inuerecundissimo tormento afflictum in castello suo redimi cegit Lanzonem, clericum nostrum et censionarium, singulis pene annis libra aut duabus aut pluribus dampnauit. Heymezonem de Wesheym  cepit, captum in castello suo tenuit, tentum et tormentis addictum de ualente 33 marcarum redimi cegit; Rodnlfum de Hosduies acceptis ab eo quinque marcis; Franco et Ramundus ab eo capti quatuor marcas soluerunt. In Alost duo bonuaria terre tulit  et Guntramno et Rutardo dedit. Fulcrico tulit quatuor marcas. De ecclesia de Kyrcheim in quatuor annis octo libras accepit, quicquid nobis de ecclesia illa soluebatur. Heynricum de Mosmale  nescio quot marcis redimi cegit; Euerardum de Gengleheym septem marcis, Benzonem de Hesbines quin que marcis, Imezonem de Assebruch  30 soli dis, Theodericum tribus marcis.



ACTA TRANSLATIONIS UNIUS MILITIS LEGIONIS THEBAEORUM. 


 Anno dominice incarnationis 1138, regni Conradi tertii anno 1.  , cum ei placuit qui hominem ab utero matris carnalis nouit producere et productum iterum in matris primordialis terre scilicet sinum reuocare, uenerabilis pater Rodulfus abbas, appropinquante uite sue termino, in sinistro suo pede et crure, ubi iam per annos septem  paralitica se passio infuderat, graui infirmitate laborabat. Qui cum spe recuperande sospitatis usque Leodium in basterna uulgariter appellata rosbare deuectus esset, quidam medicus peritus nomine Moyses ipsum curandum suscepit. Ubi, dum post duos menses morbo ingrauescente nil profecisset, ad monasterium suum uix spirans reducitur, et conuocatis fratribus post pie exhortationis uerba, sumpto deuote uiatico, post  completum extreme unctionis sacramentum, spiritum exhalauit pridie Nonas Marcii , postquam prefuit 30 annis, mense 1, diebus 7. Qui  sepultus est in sinistra ala ante introitum cripte et chori ad aquilonem. Post cuius decessum, priusquam electio fieret, fratres fecerunt effringi cellam eius quam parauerat sibi, quando cepit infirmare, aptatam intra unam de quatuor turribus que adherent utrisque alis chori, que turris, tunc eius lapidea deposita celatura, postea facta est sacristia. Causa uero destructionis celle huius erat, ne per succedentem illi abbatem exinde requies fratrum sicut antea turbaretur. Iste abbas fuit uir magne litterature suo predecessori Theoderico non impar, prout eius epistole diuerse, dictamina, prose et metra apud nos conscripta testantur. Qui inter cetera fecit antiphonas et responsoria et cantum de sancto Quintino et de sancto Trudone ad laudes, ymnum ad  laudem re. glo. cum antiphona de sancto Stephano O caritatis [403 1Kb] .





GESTORUM ABBATUM TRUDONENSIUM CONTINUATIO SECUNDA [404 1Kb] .



CAPITULA LIBRI PRIMI.---DE GESTIS DOMNI FOLCARDI ABBATIS.


1. De electione et consecratione Folcaldi abbatis.

2. De litigatione eius contra domnum de Dyest occasione obolorum bannalium.

3. De iure cambarum et de gruta et grutario et mala gruta. Incidentia. Item et de thelonei libertate Item et de discordia inter ducem Brabancie et comitem Lemburgie, et quomodo dux ad obsidendum opidum Sancti Trudonis uenit.

4. De castro Bolieyn, quomodo sit ecclesie Leodiensi per Alberonem secundum recuperatum.

5. De concordia annui redditus facta cum domno de Dyest, intercedentibus pro eo principibus multis, unde habemus litteras.

6. De prius per alium incepto dormitorio monasterii, sed per ipsum completo, et officinis pluribus suo tempore constructis et restauratis.

7. De federe pacis et antique concordie inter Leodiensem episcopum et Trudonenses renouato, a quo episcopus propter rebellionem aduocati Ottonis comitis et suorum coactus resiliuit.

8. De obsidione opidi Sancti Trudonis facta per ducem Louaniensem, comitem Namurcensem et comitem Durachii, et de obsidionis solutione ex concordia opidanorum cum comite Durachii, elaborante Louaniensi duce, facta.

9. De reassumpta claustralium et aliarum officinarum constructione, propter dampna monasterio illata ex occasione obsidionis prefate ad tempus interpolata, et de elemosina Franconis, et eius adiutorio prestito domno Folcardo ad Fabricam.

10. De lumine in capitulo, quod nunc dependet in angulo ambitus, quo intratur ad ecclesiam, ab eodem Francone constituto inter alia magnalia ab illo nobis collata. Require inde litteras in libro cartarum 88.

 11. De elemosinis aliorum opidanorum, Tegnonis, Reyneri et Udelrici, qui constituit cuilibet pauperi distribui nigrum Turonensem [405 1Kb] in cena Domini.

12. De iure cambarum, alias braxinarum, scilicet de pecario ceruisie per singulas braxinas nostro monasterio soluendo, quod quidam de maioribus opidi ecclesie nostre auferre laborabant; super quo primo moniti, ut desisterent, acquiescere nolebant; sed tandem excommunicati, licet inuiti, iniuste retenta restituebant, sicque absolutionem obtinebant.

13. De presagio Folcardi contra quemdam oppidanum pertinaciter sub iuramento protestantem, ius cambarum se nunquam soluturum.

14. De tribus lampadibus accendendis ab eodem dotatis, una scilicet ad altare sancti Trudonis, alia ad altare sancti Petri, tercia ad altare sancti Leonardi. In eodem capitulo sub paragrafo finali de aliis opidanis monasterio nostro de iure cambarum suarum retento satisfacientibus et absolutionis beneficium promerentibus, et quomodo quidam resipiscere dedignantes excommunicati defuncti sunt.

15. De elemosina Reneri grutarii et eius uxoris. Iste fuit grutarius hereditarius, qui de gruta sibi retinuit unam partem, et duas reliquas soluit monasterio.

16. De lite domus nostre apud Coloniam sopita.

17. De obitu domni Folcardi, et de elemosina per eundem acquisita in die anniuersarii sui fratribus conferenda.

18. De festis sanctorum Laurentii, Lamberti, Nycholai et Marie Magdalene, ut sollempniter agerentur ipse fratribus pytanciam constituit.



CAPITULA LIBRI SECUNDI.---DE GESTIS DOMNI GERARDI ABBATIS.

1. De electione domni Gerardi in abbatem.

2. De domo quadam apud Halen per uillicum nostrum nobis ablata, per Gerardum et suos funditus destructa.

3. De synodo celebrata Leodii, ad quam uenire contempsit.

4. De uilla nostra Alym, quam comes Durachii Otto, frater domni abbatis Gerardi, mense fratrum contulit, unde habemus cartas.

5. De inuasione uille et bonorum nostrorum de Alym a nepote ipsius facta, sed ipso eleborante ablata fuit restituta, unde habemus cartas.

6. Quomodo domnus Gerardus abbatiam resignare uoluit, sed Leodiensis episcopus non acquieuit.

7. De eo quod ad instantiam parentum et amicorum ipsius episcopus euictus cessioni eius ab abbatia consensit.

8. Qualiter idem cum unanimi conuentus consensu abbatem Wiricum sui successorem eligens, tandem ut priuatus sibi uiueret, loca optata adeptus, ad claustrum proprium postea rediit et obiit.



CAPITULA LIBRI TERTII.---DE GESTIS DOMNI WIRICI ABBATIS.

1. De electione domni Wirici, quomodo donum electionis sue apud Metensem ciuitatem obtinuit.

2. De eius consecratione anno sequenti Leodii facta, et de impetitione canonicorum Sancti Iohannis ob detentionem cuiusdam insule, a suo predecessore occupate [406 1Kb] , contra ipsum per eosdem facta.

3. De eius introitu ad monasterium et de prouisione lapidum, columpnarum et ceterorum ad reparanda edificia necessariorum ab ipso facta.

4. De discussione litis supradicte per nobilium sententiam Leodii facta.

5. De combustione opidi Sancti Trudonis et magna parte monasterii, et duabus turribus cum molendinis et aliis officinis.

6. De reparatione monasterii et restructione domus nostre in Colonia. Item ibidem de proprio usu sectorum lapidum pro tectibus domorum [407 1Kb] .

7. De dissentione inter papam Adrianum et Fridricum [408 1Kb] imperatorem, et de duobus ad papatum electis mutuo sibi decertantibus.

8. De profectione Wirici abbatis cum Leodiensi episcopo Henrico ad Ytaliam, et quomodo ab apostolico benigne assumptus, priuilegia monasterii renouata et usum pontificalium obtinuit; quomodo illuc iterata profectione ueniens filialiter ab ipso acceptus fuerit.

9. De lesione domni Wirici per amicos abbatis Floreffiensis per ignorantiam sibi illata.

10. De incorporatione ecclesie beate Marie in Sancto Trudone ad prebendam fratrum.

11. De eodem ab Alexandro secundo uocato ad secum proficiscendum in Ytaliam propter turbati regni et sacerdotii subsidium, remoranti domi tamen, donec prepararet que erant sibi ob iter necessaria.

12. De intermissione profectionis domni Wirici abbatis cum Leodiensi episcopo Alexandro secundo in Ytaliam propter mortalitatis illuc seuientis periculum.



CAPITULA LIBRI QUARTI.---ADHUC DE GESTIS DOMNI WIRICI ABBATIS.

1. De inuentione corporum et reliquiarum sancti Liberti martiris et aliorum.

2. De inuentione corporum sanctorum Trudonis et Eucherii.

3. De translatione sanctorum Trudonis et Eucherii.

4. De miraculo facto infra celebrationem misse ipso die translationis huius.

5. De perfectione structure capelle sancti Trudonis.

6. De feretro sanctorum Trudonis et Eucherii nobiliter reparato, et in ipso reliquiis sanctorum pignorum diligenter et distinctim compositis, processione sollempni circa opidum deportato ac sub uola que post altare est collocato.

7. De cancello sanctuarii maiori, cum duobus minoribus a dextris et sinistris ruinam minanti, reparato, arcuatione eius prius cum magnis sumptibus sublata.

8. De cancellis, sedibus uel stallis chori factis et de naui ecclesie, a superioribus cancellis usque ad inferiorem arcum parietibus cemento plasmatis et trabibus tabulati lignea celatura ornatis, et de pauimento strato.

 9. De constructa domo lauatoria et balneatoria cum cameris ibidem necessariis, et de uariis ornamentis custodie huius monasterii.

10. De dormitorio consummato.

11. De refectorio constructo, et de coquine ad alium locum alteratione.

12. De caminata abbatis et aliis necessariis officinis.

13. De duodecim festis sanctorum expressis et ut solempnius agerentur, tribus libris pro fratrum refectione ad easdem ab ipso collatis.

14. De parte fori, ubi modo pisces uenduntur, nobis ablata, sed auxilio domni Theoderici, defuncti iam domni Stephani episcopi Metensis successoris, monasterio restituta, ac signo limitationis inter terminos dominii nostri monasterii et episcopi notabili discreta; de hiis habemus cartas.

15. De eo quod idem episcopus a nostratibus iniuriatus, ea que apud nos habebat, in manus imperatoris saisiuit.

16. De gwerra quam comes Lonensis Ludowicus incepit contra comitem Durachii Egidium, aduocatum nostrum, et nostrates, et de turri apud Brustemium constructa et uallata.

17. De bello inter Crustemium et opidum nostrum, et de dampno per Ludowicum comitem in uilla nostra Borlo nostris ibidem illato.

18. De prohibitione ab imperatore Frederico nostratibus demandata, ne se intromitterent de gwerra inter ambos comites, et quomodo Lonensis comes derisit nostrates tanquam uecordes et sibi ad conflictum exire non audentes; et de predis cotidie a suis opido illatis, ablatis.

19. De bello comitis contra opidanos nostros, et quomodo uastatis uillis eius Brustemium comouritur 5 Kalendis Augusti, et castellum eius a nostratibus obsidetur, et quomodo eodem comite mortuo, Godefridus dux Lotaringie induciato bello obsidentes ad sua redire fecit.

20. De pace nostratibus reddita et collectione segetum, que uastationi supererant; et quomodo industria Wirici abbatis imperatoris ira contra nostrates concepta ob querimoniam defuncti comitis filii quieuit, et monasterio dampna illata a patre, restituta sunt a filio Gerardo.

21. De inuasione castri de Berle, et de uastatione et combustione uillarum circumiacentium, et dampnis monasterio nostro illatis tunc apud Herle per filios comitis de Musal.

22. Quomodo comes Lonensis cum auxilio comitis Durachii suos aduersarios deuicit, et per matrimonium confederati sunt, paxque firma inter nostrates et comitem Lonensem stabilitur.

23. De uallo fossati circa Brustemium erecti, quod fuit omnis mali seminarium.

24. De nouo ambitu ex politis lapidibus per abbatem Wiricum infra unum annum perfecto.

25. De uilla Brustemiensi et castro ibidem per comitem Lonensem in manus imperatoris deditis, ob metum Durachiensis comitis et nostratium, et de intermissione operis erecti ualli.

26. De reconciliatione Alexandri pape et imperatoris Friderici primi, turbatione ecclesie et regni discordantium per 17 annos.

27. De hostili inuasione comitatus Lonensis per Rodulfum Leodiensem episcopum et nostrates apud Calmunt, et quomodo primo comes Gerardus preualuit, sed die sequenti cesis suis fuga lapsus, cum paucis de suis opidum Tungris cum monasterio beate Marie combussit.

28. De spoliatione et combustione uille Lonensis, monasterii et castri ibidem factis, per Rodulfum Leodiensem episcopum et nostrates Trudonenses.

29. De combustione monasterii in Bilisia et totius uille, et euersione et combustione castri Mutenakem et aliarum munitionum et uillarum cum suis ecclesiis ad numerum 16 et amplius per militiam episcopi perpetratis, et de pace tandem facta.

30. De indignatione ducis Louaniensis contra opidanos nostros pro eo quod auxilium in huiusmodi episcopo prestabant, et de prohibitione forentium mercimoniorum, ne de terra sua ad nostrates adueherentur.

31. Quomodo comitis Lonensis querimonia contra nostrates ad imperatorem delata, per patrocinium episcopi Leodiensis Rodulfi frustrata, pacisque concordia per imperatorem indicta, comes tandem compulsus uallum fossati ante Brustemium erecti, ne perficeretur, in perpetuum intermisit.

32. De obitu domni Wirici [409 1Kb] .



PROHEMIUM [410 1Kb] .

 Quoniam tribulationes ecclesie nostre, que ei preteritis iam temporibus acciderunt ob metum et corruptionem sequentium, stilo quorundam sapientium illustrari meruerunt, non ab re uisum est nobis, ea que diebus nostris eidem acciderint aduersa seu accreuerint bona, summatim descripta posterorum memorie transmittere. Quemadmodum enim iuniores emulatione superiorum ad meliora informantur, ita nimirum insipientium filiorum corda, patrum precedentium calamitatibus territa, a desidie sue errore reuocantur. Ad hoc ergo opus inchoandum  exemplo suo nos hortatur dompnus abbas Rodulfus, uir adprime diuina et humana sapientia egregie eruditus et nulli suo tempore secundus. Is enim ministerii huius culmen adeptus, multa digna relatione et memoria, aliorum negligentia ferme oblitterata, studiosus indagator repperit, et in libellos digesta future posteritati legenda reliquit. Cuius uitam et morum continentiam, que uel quanta pro ecclesie et ordinis melioratione odiis emulorum actus sustinuerit, in libello quem de gestis abbatum edidit qui uolet reperire poterit [411 1Kb] .



INCIPIT LIBER PRIMUS DE GESTIS DOMINI FOLCARDI.


 1. Anno igitur incarnationis dominice 1138, imperii Conrardi tercii ratione nominis 1, episcopatus uero Alberonis Leodiensis episcopi anno 2, defuncto, ut prediximus, pridie Nonas Marcii  abbate Rodulfo, habita fratres electione Folcardum maiorem ecclesie prepositum, uirum etate uenerabilem probisque moribus insignem, communi elegerunt consilio. Qui a primeue etatis indole sacris monasterii institutionibus decenter imbutus, et per multas officiorum administrationes sapiens ab omnibus approbatus, tanquam miles emeritus laboris premio, quo pro ecclesie negotiis egregie desudauerat, remunerandus, ad huius honoris culmen non immerito est prouectus. In quo qualis fuit uel quantum diligentie ad melioranda ecclesiastica et fratrum prebendam  habuerit, subiectus huius operis textus edocebit. Regulariter igitur, ut prediximus, electus, ad Metensem episcopum Stephanum, donum electionis ab eo accepturus, cum suis est profectus. Otto uero comes Durachiensis, iam pridem illi infestus, eius electionem cassare uolens, scripsit episcopo, quasi non canonice electus fuisset, sed nomen et dignitatem abbatis illicita presumptione usurpasset. ueniens igitur Mettim predictus dompnus Folcardus episcopum presentem non inuenit, quem ibidem, ut fama uulgabat, cito rediturum dies aliquot expectauit. Quo reuerso, eius se presentie exhibuit, et fidelium suorum qui aderant testimonio electionem suam ueram approbans, donum electionis sibi concedi  postulauit. Magno autem ei ibidem impedimento fuerat, quod commendaticias ecclesie sue litteras, ut moris est, secum ferre neglexerat; quod, ut reor, idcirco dimiserat, quia caniciei sue attestationibus episcopum bene crediturum sperabat, aut certe, quod uerius credi potest, suorum id negligentia euenerat. uerum episcopus legatione predicti comitis suspensus, re autem uera pecuniam ab eo se accepturum ratus, testimonium quidem fratrum et fidelium eius admisit, sed dono eum electionis usque in curiam Conrardi, ratione nominis tercii sed ratione benedictionis secundi, que post paululum Colonie futura erat  , insignire distulit. Interim tamen quendam suorum nomine Symonem, qui postea decanus eiusdem ecclesie extitit, ad nos direxit, qui  rei ueritatem et electionis ordinem subtili indagatione perquireret et sibi fideliter renuntiaret. Ad curiam igitur euocatus episcopus uenit, ibique ei predictus fratrum electus, ut iussus fuerat, occurrit.  De cuius electionis ueritate iam dudum testimoniis fratrum et fidelium Sancti Trudonis plene approbata, per indagationem predicti Symonis episcopus donum electionis, quod petebat, ipsi Folcardo prestitit, eumque consecrandum ad Leodiensem episcopum Alberonem secundum, auunculum Godefridi Louaniensis comitis  , datis sibi epistolis mittit. Albero autem, reuerende uir memorie, eodem tempore presidens Leodiensi ecclesie, in diebus penthecostes Fossis  suam curiam celebraturus, eo ut ueniret predicto uenerabili uiro mandauit, quem uenientem honeste suscipiens, 4 Kalendas Iunii, quarta  uidelicet eiusdem festiuitatis feria, abbatem consecrauit. A quo domum reuersus, a fratribus et populo cum magno tripudio et uocis iubilo  receptus est et intronizatus. Tum uero, ut dudum sagaci mente conceperat, ea que ad pacem et utilitatem ecclesie spectant, suscepti nominis exigente officio prouidere curabat, et possessiones et iura ecclesie, antecessorum suorum honesto parta labore, conseruare et ampliare temptabat.

2. Qui licet prouecte uideretur esse etatis, animo tamen constans, accinxerat se zelo consilii et fortitudinis, et antecessorum suorum non segnis executor, formam se prebebat sequacibus suis, ne inertie dediti iura ecclesiarum quoquo modo diminui aut deperire sinant, sed contra omnia aduersariorum temptamenta murum ualidum se incunctanter opponant. In hiis enim que fere perdita magno laboris  sui sudore ecclesie acquisiuit, fidele sue industrie et fortitudinis monimentum nobis reliquit. Prima siquidem consecrationis sue die pro ecclesia de Dyest diem et audientiam ab episcopo expetiit. Hec enim antecessoris sui querela pro retentis ecclesie nostre bannalibus  imbannita fuerat; sed eo decedente, Albero secundus episcopus eam non quidem canonice absoluerat, ipse quippe ultra quam tam sapientem uirum deceret ecclesie nostre aduersus erat, pro eo quod abbatem Rodulfum electioni sue non plene fauisse didicerat. Acceptis ergo duarum ebdomadarum indutiis, reuersus eam imbanniri canonico iudicio obtinuit, et Arnoldum, eiusdem iniusticie auctorem, synodali iudicio conuictum, ad satisfaciendum sibi et ecclesie tandem cegit. Qui uidelicet  Arnoldus, frequentibus obsequiis et magnis in expeditione belli episcopo conductis auxiliis, quod habuerat in expugnatione castri Bulioiin  , eius nimirum amiciciam emeruerat; et ne eadem ecclesia  respectum debitum ecclesie nostre solueret, diu multumque incassum laborauerat [* 1Kb] .

3. Anno ipsius Folcardi 3  domnus Stephanus Metensis episcopus confirmauit nostro monasterio ius cambarum id est braximarum, quod banno Leodiensis episcopi fecit confirmari. Require de hoc et gruta et de iure grutarii copias supra  1Kb] . Eodem anno prefatus Stephanus recognouit opidanos Sancti Trudonis liberos esse a theloneo in ciuitate Metensi. Require de hoc copiam supra  . Anno eodem, scilicet anno Domini 1140, Godefrimus  primus cum barba---ex comitibus Louaniensibus mutato nomine comitis primus [412 1Kb] dux Lotharingie et Brabantie deinceps cum suis successoribus suimet meritis et uirtutibus esse et appellari dignus fuit auctoritate imperiali  ---[SIGEB. cont. Gembl.] magnam patrie decus obiit, et in ecclesia Haffligensi humatus est. Cui successit filius eius Godefridus secundus. Eodem anno Henricus  comes Lemburgie et aduocatus opidi Sancti Trudonis, dolens se priuatum honore ducatus Lotaringie, quem pater et auus obtinuerant, Godefrido secundo duci rebellis erat, eiusque contiguos redditus possessionum inuaserat. Cuius insolentiam Godefridus egre ferens, in ilius detrimentum opidum Sancti Trudonis  obsidere cum multo equitum et peditum exercitu uenit, sed opidanis obsidionem humilitate preuenientibus, placato eo in gratiam accepti sunt. Iste dux anno ducatus sui quarto obiit, cui succedit filius eius Godefridus, huius nominis tercius, primum annum etatis sue agens.

4. Quia igitur huius castri mentionem intulimus, qualiter inuasum seu redditum fuerit breuiter libet ut describamus. Anno ergo sequenti [Triumphus S. Lamberti.] Hugo, filius comitis de Bare, potentie sue fortitudinem elatus, inuasum fraude castrum tenebat, quod copioso milite muniens, reddere episcopo nolebat. Episcopus autem Albero contractis undique auxiliis, copiosam exercitus multitudinem una cum ossibus beati Lamberti eo adduxit, et predictum  inuasorem se intra castri munimina audacter continentem obsidione clausit. Interim utrorumque exercitus agmine totis inter se uiribus decertante, repente occulto Dei iudicio predictus inuasor mente  captus, a suis deditionem castri offerentibus foras trahitur, et ante feretum beati Lamberti semiuiuus exponitur, subitoque exspirans, omnium qui aderant mentes in uenerationem beati martiris excitauit, sibique similibus, ne quid tale facere audeant, exemplo esse potuit.

5. Igitur ut ad narrationis nostre seriem redeamus, anno prelationis ipsius 5  diutina sue altercationis materia inter abbatem Folcardum et Arnoldum de Dyest [413 1Kb] in synodo Leodii coram episcopo uentilata, fauente abbati iustitia, Arnoldus conuictus cessit, et annitentibus Godefrido Louaniensi duce, nepote episcopi, et Henrico Lemburgense nec non et Ottone Durachiensi comite, ut decem solidos annuatim ei soluere concederetur, uix  obtinuit. Quos et soluendos annis singulis 4. feria pentecostes testamenti scripto posteris tradidit, ita tamen, ut, si ea die non soluerentur, denuo ecclesia eadem absque retractatione iudicii a diuino officio uacaret, quoadusque idem iuris debitum ecclesie nostre ex integro reconsignaret. Quod testamenti exemplar, ne qua obliuionis oblimaretur inercia, episcopalis auctoritatis sigillo confirmatum et in ecclesia reconditum scire uolentibus presto est. Hoc ergo modo contentio diutina, quam ecclesia nostra pro iure suo contra Arnoldum habuit, industria abbatis Folcardi tandem terminata quieuit. Ad euidentiam premissorum sciendum, quod oboli bannales sunt census nostro monasterio a diuersis ecclesiis soluendi pro redemptione uisitationis annue, qua de iure  tenebantur singulis annis cum suis reliquiis limina monasterii sancti Trudonis uisitare, ibique ad altare ipsius sancti ab unoquoque foco per singulos incolas obolum offerre. Huiusmodi ergo causa talis conuentio interuenit cum domno de Dyest.

6. Qui cum indefesse pro ecclesia laborans, bonum sue opinionis odorem longe lateque spergeret, et fratres sibi commissos sub monachice religionis disciplina paterne foueret, placuit ei, ut claustralium edificia officinarum alia situ et uetustate et uilissima destruens, a fundamentis erigeret, alia antecessoris sui studio inchoata ipse ampliando consummaret. Bone ergo intentionis opus, quod Deo inspirante sagaci mente concepit, ipso nimirum opitulante,  ad effectum usque perduxit. Murum namque dormitorii, ab abbate Rodulfo inchoatum nec consummatum, qui morte preuentus id perficere non potuit, ipse ab inferioribus trabibus exaltatum  consummauit. Super eam namque partem turri contiguam, sub qua capitulum situm erat, abbas Rodulphus nudam tantummodo lignorum materiam erexerat que male compacta sibi firmiter non herens, flatibus uentorum mota, non modicum fratribus tanquam subito casura metum incutiebat. Folcardus autem non solum eundem murum altitudine ampliauit, uerum etiam totius domus fabricam consummatam prout potuit stramine, paupere uidelicet tecto, cooperiri fecit. Destructaque ueteri infirmaria, opere et uetustate nimis horrida, terram eo effodit et cellarii fundamenta iecit, super quod etiam domum, que nunc est refectorium, constituit, eamque stramine coopertam successoris sui studio meliorandam reliquit.

 7. Contigit autem hiis diebus dompnum Stephanum Metensem episcopum huc aduentasse, cum quo et Albero Leodiensis episcopus affuit, et fedus pacis et concordie, quo nostrates ex antiquo antecessorum suorum tempore Leodiensibus adstricti tenebantur, presente et consentiente eodem episcopo, renouauit. Idem uero episcopus traditionem grute, nobis ab antecessoribus suis concesse, auctoritatis quoque sue traditione innouatam confirmauit, quamque predictus Leodiensis episcopus nominis sui subscriptione et banni interminatione ecclesie nostre perpetuo liberam delegauit. Hiis ita transactis, comperto comes Durachiensis Otto, quod nostrates cum episcopo fedus concordie iuramento confirmassent, graui aduersum eos ira commotus est, iniuriam sibi  factam affirmans, quod sine eo, utpote qui aduocatus eorum esset, ullam pacis et concordie conuentionem cum episcopo aut cum aliquo hominum confirmare presumpsissent. Et commotis in ultionem iniurie, ut uidebatur, sibi facte Louaniensi duce et Namurcensi comite, die statuta ad episcopum uenit, et ut se ab eis alienaret, et fedus quod cum eis pepigerat in irritum reuocaret, frequenti suasione per se et per alios sibi fauentes commonuit. Sentiens itaque episcopus animum comitis et nepotum suorum, ducis Godefridi uidelicet et comitis Namurcensis  , aduersum eos ita commotos graui et ipse animi dolore angebatur, quod eos quos sibi fideles et amicos fecerat auxilii sui solatio destituere cogebatur.

 8. Comes ergo Otto uoti sui compos, uidens eos omni auxilio destitutos, prefatos principes et potentes quosque quot poterat quasi euersurus opidum contra eos adduxit, et fossati munimine circumseptos obsidione diutina grauiter afflixit; magnamque habundantiam panis et uini et ceterarum rerum eis Dominus indulserat, cum principes ipsi et circumiacentes qui omni pene rerum graui penuria afficerentur, et ab obsessis cotidie necessaria uictui comparare cogerentur. Interim ergo ecclesia nostra graui possessionum suarum dispendio affligebatur, et circumiacentes uille nostre a predonibus nullo resistente  libere diripiebantur. Que res abbatem Folcardum magno animi dolore afficiebat, quia et bona ecclesie cotidie diripi et fratres suos uictus et uestitus inopia affligi uidebat, et qui se predonibus opponeret nullus erat. Igitur cum, obsidente eos comitis exercitu, ipsi intra muros fossati se utcunque continerent, et pauci multorum uiribus se resistere diffiderent, consilio tandem inito, uisum est eis utile de pacis conditione animum ducis  attemptare. Quem et mediatorem inter se et comitem esse uoluerunt, ita uidelicet ut, si quid iuste querele aduersum eos comes obtenderet, ipse mediando eos illi reconciliaret, rursum si ipsi iniusticie et dampni sibi illati comitem reum iusta incusatione culpare possent, ipse itidem utrimque eque iudicando utrosque  sibi inuicem pacificaret. Quod et factum est. Dux enim pactione pecunie et mediantibus quibusdam suorum flexus obsidionem soluit, et opidanis comiti reconsiliatis et iurata pace recessit. Sicque uilla nostra a 5. Ydus Augusti pene usque ad festum sancti Martini obsessa, post multam sui afflictionem ab obsidionis periculo tandem est liberata.

9. Sopitis ergo undique bellorum tumultibus et pace reddita ecclesie, Folcardus inchoata claustralium officinarum edificia studiose laborabat perficere. Cuius feruentis zeli studium intuens Franco de Fuich, ciuis nostre uille, induxit animo abbati in expensis operum anxie laboranti de facultate sua, qua satis pollebat, succurrere; et in societatem  fraternitatis admissus, quedam de suis dando, plurima autem accredendo cepit ei in edificando studiosus cooperator existere. Considerans itaque abbas largifluam uiri beneuolentiam, eandem societatis participationem, quam ei indulserat, uxori quoque eius communicauit, et singularem fratrum prebendam quoad uiuerent eis concessit, filium quoque eorum sub monachice religionis disciplina fouendum in claustrum recepit.

10. Idem autem Franco allodium quoddam ecclesie, quod in uilla nostra Burlo iacebat, et terra uinearum et cambarum uocatur, pro redemptione decem marcarum ab abbate in uadium acceperat, quod ecclesie liberum remisit, et ut memoria sui  et uxoris sue annuatim inde ageretur constituit. Alias itidem sex marcas infundando cellarium, et totidem ad deducendum uinum fratrum dedit, eo scilicet tenore, ut recondito uino fratrum in cellario, prepositus uini tantumdem pecunie inde rursus acciperet, quod sequenti tempore et sic annis singulis, ac si eo uiuente, semper paratum haberet. Ad infirmorum quoque capellam construendam quinque marcas condonauit, quas abbas accipiens, quia multa edificando multis indigebat, in opus edificii sui expendit. Similique modo in capelo lumen constituturus, ad id emendum quinque  marcas ecclesie contulit, et ob hoc locum sepulture in eodem loco sibi et uxori sue obtinuit. Eiusdem uero temporis custos predicte pecunie pondus assumens, in usus ecclesie expendit, et singulis noctibus se lumen ibi daturum spopondit, et successoribus suis, ut id facere deberent, hereditario quasi iure reliquit. Post aliquot autem annos uxor eius in seculo defuncta, ante capitulum, ut actenus cernitur, sicut eis concessum fuerat, est sepulta. Post cuiu sobitum ipse aliam nichilhominus duxit uxorem; et ea post aliquantum temporis defuncta, tercie quoque uxoris connubia requisiuit [414 1Kb] , ex qua dus filias et filium suscepit. Quam relinquens et seculo abrenuntians monasterium expetiit, et sub regularis uite tramite nobiscum per aliquot annos  honeste conuersatus, in fratrum cimiterio pausat sepultus.

11. Huius itaque uiri et alii honestate uite seculares ceperunt imitatores existere, et crebris largitionum suarum beneficiis gratiam abbatis et fratrum societatem expetere. Inter quos quidam Tegno nomine sex marcas in adiutorium edificiorum contulit, et singularem fratrum societatem sibi et uxori sue obtinuit. Inter reliqua etiam egregie liberalitatis beneficia mansionis sue domum ecclesie dedit, que nobis singulis annis quinque solidos soluit, quos in suo et uxoris sue anniuersario fratrum refectioni constituit. Cuius donationis exemplar huic nostre narrationi inserere non incongruum uidetur  , quemadmodum scripto et testibus confirmatum  continetur. Domus igitur predicte mansionis si uel senio collapsa fuerit uel infortunio aliquo incensa arserit, heredes eam suis sumptibus reedificabunt, nec tamen annuum censum denegabunt. Huic autem uiro propter sue deuotionis liberalitatem ab abbate et fratribus concessum est, ut si aliquando inspirante Deo conuerti uellet, susciperetur congregationi sociandus. Pari modo Reinerus, uir honeste uite cum uxore sua, Walswinde nomine, frequentibus liberalitatis sue beneficiis spiritualem fratrum societatem emeruerat; quibus etiam abbas ob recompensationem gratie singularem fratum prebendam usque ad finem uite concesserat. Hii ergo sex solidos annuatim ecclesie contulerunt, quos in  anniuersarii sui die fratrum caritati deputauerunt. Udelricus autem quidam duodecim modios frumenti de molendino Gorsine  in pactum habebat, unde singulis Sabbatis in usus fratrum expendendum sextarium salis preposito soluebat. Hec ergo pro anima sua ecclesie libera relinquere uolens, statuit, ut prepositus eiusdem annone mensuram reciperet et fratribus salis copiam prouideret. Mansionem etiam quandam ante portam atrii  iacentem, que ei duos solidos soluebat, et aliam in palude positam, sex eque denarios soluentem, nobis dedit, et eosdem nummos in cena Domini pauperibus ad mandatum partiri postulauit. Idem postea apud nos conuersus obiit, et duos predicti frumenti modios in refectionem fratrum expendendos in anniuersario suo constituit.

12. Cum igitur abbas Folcardus, honestorum uirorum crebro fultus auxilio, opus edificii in manus suas prosperari uideret, et ecclesia firma undique pace gauderet, ecce, paucis annis elapsis post factam confirmationem per dompnum Stephanum Metensem episcopum de iure pecarii  ceruisie, quam hoc monasterium de singulis cambis, id est braxinis, infra libertatem opidi nostri Sancti Trudonis  habet [415 1Kb] , insurrexerunt in eum uiri tales, qui eum a quietis portu abstraherent, et tempestuosis tumultibus in grauium afflictionem laborum permouerent. Primates namque uille nostre omnes fere potentiores iura cambarum in uilla nostra constructarum ecclesie auferre moliti sunt, asserentes eas nulli ecclesie iuri subiacere, putantes, si in hac uiolentia contra abbatem preualuissent, eas perpetuo liberas se posse retinere. Quibus cum abbas auctoritatibus episcoporum nuper aliquos monitos ostenderet, ius cambarum soluere renitentes, et ob id per sententiam eos excommunicatos asserens qui contradicere temptassent, et nichil proficeret, super illata sibi eorum uiolentia episcopo Metensi Stephano, qui idem cambarum ius ecclesie  autoritatis sue scripto confirmauerat, conqueri statui. Quibus ipse rescribens monuit, ne aliquam abbati uiolentiam inferre auderent, et quod precedenti tempore de cambis suis actum sciret, id tenendo ecclesie iura non infringerent. At illi, dum nec sic quiescerent, sed in prioris obstinatie duritia perseuerarent, ad satisfaciendum ecclesie sepius commoniti ab abbate tandem excommunicari sunt iussi. Qua de re aduersus abbatem grauiter commoti, aduocatum suum Ottonem comitem adeunt, et eum super excommunicationis sententia quid sibi faciendum sit consulunt. Cum quibus ipse Leodium profectus ad episcopum uenit, culpaturus abbatem quod iniuste in eos excommunicationis  sententiam protulisset. Episcopus ergo audita utriusque partis allegatione, requisiuit, si ecclesiastice prosecutionis modo excommunicati essent. Affirmante presbitero ecclesie se eos ecclesiastica sanctione et iudiciali prosecutione excommunicasse, episcopus quoque eandem excommunicationis sententiam in eos prolatam auctoritate sua confirmauit, nec prius absoluendos esse censuit, donec que male auferre temptauerant, ecclesie iura sua reconsignarent.  Sicque ad satisfaciendum abbati necessitate compulsi, emendationem et debite subiectionis obedientiam licet inuiti pollicentes, ab excommunicationis uinculo sunt absoluti.

13. Fuit igitur inter huiusce conspirationis homines Ruthardus quidam, cognomento Gun, acerrimus in hac oppidanorum aduersus ecclesiam conspiratione abbatis aduersarius, cuius superbam contra abbatem contentionem, quam ratio finire non potuit, cita mors finiuit. Etenim utrisque causa predicti iuris aduersum se grauiter commotis, cum ille multis sibi assidentibus diceret nunquam abbatem huius iuris potiturum, seque iuraret ob hoc ecclesie dampna plurima illaturum, abbas respondit: Quid me et ecclesiam meam te afflicturum minaris, qui te a me  sepeliendum non attendis? Cuius sententiam cum ille subsannando despiceret, seque diutius eo uicturum, quia iunior erat, uana iuuentutis fidutia iactaret, post grauem utrorumque inter se altercationem tandem discessum est. Et tumens furore domum reuersus, post triduum in lectum decidit grauique languore uexari cepit. Conuocatis itaque amicis suis et maioribus ciuitatis, ad abbatem misit, et ut se infirmum uisitare dignaretur humilis iam et emendatus rogauit. Oranti abbas annuit, ueniensque infirmum oleo inunxit et petenti ueniam de hiis, que in eum commiserat, clementer indulsit. Et quia semine carebat, rerum suarum, quarum ei copia suppetebat, ecclesias Dei heredes reliquit, et bona sua, que ad iuditium abbatis spectabant, ut  pro anima sua ei dare liceret ab abbate obtinuit. Ecclesie ergo nostre 15 solidos apud uillam Enghelmunshouen  dedit, quos ad luminaria comparanda, unum ad altare sancti Trudonis, aliud ante altare sancti Petri, tertium ante altare sancti Leonardi, constituit; ad hospitale autem decem solidos contulit, qui de bono suo apud Hesbin  soluuntur. Ad ecclesiam quoque beate Marie quinque solidos condonauit. Non multo post defunctus, ab abbate, sicut ei contra se superbienti comminatus fuerat, in atrio est sepultus  .

14. Fuerunt preterea quamplures alii eiusdem contra abbatem conspirationis rei, qui satisfacientes ecclesie, ut prediximus, ab excommunicatione  meruerunt absolui, alii autem obstinatie sue timore inflati, nec resipiscere uolentes, excommunicati defuncti sunt. Quorum Elyas de Kyrkem unus fuit, qui cambam in foro habens, ut aliquid iuris ecclesie inde solueret, licet excommunicatus nullo modo cogi potuit. Quam postea cuidam optimatum ciuitatis Arnulfo nomine, filio Ottonis diuitis, uendidit; cuius heredes nichil nobis inde soluentes, eam usque in presens liberam tenent. Sic ergo abbas Folcardus iustitie et fortitudinis zelo accinctus, cum multis unus decertauit et uicit, et iura sua, quod quilibet eo iunior uix elaborasset, ipse iam euo fessus labore  improbo aduersus uiolentos uiriliter obtinuit, et ecclesie sue post se perpetuo possidenda reliquit. Adam autem, episcopi Metensis scultetus, cuius prius Arnulfus, eque et ipse scultetus apud nos conuersus, uir inter suos precipuus, ratione ductus ad abbatem uenit, satisfactionem ei quod aduersus ecclesiam senserat obtulit, et abbati reconsiliatus, iura ecclesie sue eidem ex integro recognouit. Idem uero pro camba sua et fratris sui Guntramni nomine 10 solidos abbati soluebat. Considerans itaque abbas necessariam talis uiri amicitiam, qui homo eius non erat, ut hominem suum eum faceret, et de fidele fidelior et de amico amicior redderetur, consilio amicorum suorum ei 10 solidos in benefitium dedit, mansum Herzonis de Baltershouen et 4 solidos, quos  Arnulfus quidam de Halmale habebat, et 12 eque denarios, quos Lambertus de Palude, cognomento Dume, soluebat. Que quia de fratrum prebenda mutuauit, deminuta ciuitatis decima, totidem preposito solidos ad se pertinentes recompensauit. Tempore autem antiquo camba quedam in uilla Meceres erat, que offitio sculteti subseruiebat, unde ille preposito annis singulis 9 modios ceruisie soluebat. Que cum in diebus Folcardi abbatis propter inopiam incolarum deperisset, aliam in platea que Lapidea uocatur penes ecclesiam sancti Gengulfi constructam, Euerardo, qui tunc temporis scultetus erat, donauit, eique quantum ceruisie inde soluere deberet superordinauit: duos modios in cena Domini ad mandatum pauperum, et partem 7 modiorum  operariis prepositi, quando fenum prati Meceres secarent, aliam nichilhominus partem messoribus, quando seges curtis nostre que ciuitati adiacet succideretur. Idem uero Euerardus, honeste militaris et uir magne erga Deum deuotionis, mansione quadam inter atrium nostrum et ecclesiam beate Marie empta, hospitale construxerat, cui pratum unum et allodium terre iacens secus fontem, qui sancti Gengulfi uocatur, contulerat. Que tunc quidem modicum questus eidem domui conferebant, modo autem, domibus undique constructis et commanentibus ibidem plurimis, locus idem annis singulis 30 solidos hospitali soluit.

15. Reynerus etiam grutarius, uir admodum probus  et abbati natione proximus, in suburbio uille nostre, in loco qui Noua domus uocatur, 5 solidos ecclesie contulit, et ut suus et uxoris sue Engheltrudis nomine anniuersarius inde ageretur constituit. Sunt adhuc nonnulla abbatis Folcardi egregia pii laboris studia narratione digna, que huic operi non incongrue iudicauimus inserenda.

16. Cum igitur uiolentiam oppidanorum se uicisse gauderet, et post tanti laboris fatigationem requiem speraret, ecce, ei ex insperato res, quam non putabat, accidit, que eum non minore precedentis temporis labore afflixit. Cum enim terminata cum opidanis  sua causa in monasterio sancti Lamberti sederet, et de repedatione domum cum suis letus tractaret repente nuntius Gerardi cardinalis  aduenit, mandantis ei ut censum domorum Colonie iam diu retentum abbati Sancti Martini redderet, aut si nollet, pro hoc ei responsurus Coloniam ueniret. Reuersus domum quantocius uie necessaria preparat, et sequenti post epiphaniam die Coloniam aduectus, acceptis usque in pascha ad generale placitum induciis rediit, transactisque sacre resurrectionis diebus, die statuta Coloniam uenit. Sed considerantes maioris ecclesie prepositus et decanus et sapientiores quique clericorum dignitatem ordinis nostri uilescere, si tantos uiros contigisset sub laycali persona iudicio inuicem contendere, statuerunt  eorum altercationem hoc compositionis modo terminare. Decreuerunt namque ut ea domus que muro adherebat nostra esset, eamque ecclesia nostra perpetuo libertatis iure possideret, alie autem due, ex altera parte platee constructe, quia nostre non erant, in ius abbatis Sancti Martini cederent. Nec iniuste. Sanctus enim Euergisilus, fundator ecclesie sancti Martini, eo in loco ubi in transitu eiusdem beati pontificis celestem audierat armoniam, quicquid a porta frumenti usque ad portam Reni continebatur, cum macello eidem loco libera traditione contulerat. Due ergo domus in spatio eiusdem termini comprehense non iniuste cesserunt in ius predicte ecclesie. Harum autem trium domorum mansiones 18 denarios soluerunt, quorum tercia  nostris, relique predicti abbatis usibus cedunt. Sicque mutua abbatum pro suo iure altercatio industria clericorum terminata, et sua cuique iuste restituit, et iuditium laycalium personarum, quod eos subire non decebat, declinauit.

17. Hec ergo et plura alia, que prioribus antecessores sui temporibus, multo licet studio temptassent, acquirere ecclesie non poterant, ipse meliora, ut sic dictum sit, seruatus in tempora et feliciori usus fortuna, non solum acquisiuit, sed et ab omni contradictione libera hominum, filiis suis perpetuo  possidenda reliquit. Qui cum, ut erat grandeuus etate et multo ab ipsa iuuentute defetigatus labore, ad extrema tenderet, iam die uocationis sue appropinquante, in lectum egritudinis decidit, et astante religioso fratrum et filiorum suorum conuentu, confessus, communicatus et inunctus, 5. Idus Maii die  obiit, et in medio monasterio ante capellam sanctorum Trudonis et Eucherii locum sepulture meruit. Prefuit autem monasterio annis 7, mensibus 2, diebus 7. Idem uero ipse reuerende memorie uir allodium quoddam in uilla Hakendouer, 7 solidos soluens, ab heredibus emptum ecclesie contulerat, unde 6 solidos fratrum refectioni et 12 denarios seruientibus in die depositionis sue dari censuerat. Qui futuri prouidus, metuens, ne aliquando  idem allodium incolarum uiolentia ecclesie subtraheretur, statuit, ut de curtibus nostris uille adiacentibus, quas ipse inuadiatas redemerat, predictorum solidorum quantitas fratribus et seruientibus conferretur.

18. Diem preterea transfigurationis Domini et memoriam beati Laurentii martiris et sancti Lamberti, nec non et sancti Nycholai, Marie quoque Magdalene sollempnem agi instituit, et in honore eorumdem sanctorum singulis ipsarum sollempnitatum diebus duos fratribus solidos dare precepit. Adauctaque pie deuotionis reuerentia, lumen ante altare sancti Nycholai constituit, quod sicut et cetera ut de predictis curtibus exsolueretur ordinauit. Conradus uero, hiisdem diebus maior ecclesie prepositus,  magnis debitorum anxietatibus implicatus, ut eas sibi inuadiare liceret, multis ab abbate precibus uix extorsit, quos tamen eodem anno se redempturum fideliter spopondit; sed cum non post multos dies idem uenerabilis pater e seculo migrasset, prepositus sponsionis sue oblitus inuadiatas curtes redimere neglexit. Sicque fratres multo tempore caritate sibi ab abbate constituta caruerunt, nec tamen predictas sanctorum memorias sollempnes agere omiserunt.



INCIPIT LIBER SECUNDUS [416 1Kb] . DE GESTIS DOMNI GERARDI ABBATIS.


 I. Anno Domini 1145, imperii uero Conrardi ratione nominis tercii anno 8, episcopatus Alberonis secundi anno 9, defuncto 6. Idus Maii  abbate Folcardo, Gerardus, Gisleberti comitis et aduocati nostri filius, communi fratrum electione abbas est substitutus. Quem uidelicet saniori usi consilio ob id maxime elegisse uidebantur, ut, quoniam Otto comes, frater eiusdem Gerardi, ecclesie infestus erat,  presidente eis fratre suo nichil eis ultra uiolentie inferret, sed contra aliorum predonum rapacitatem bona eorum sua defensione tutaret. Missis post eum claustri senioribus, a Cluniaco, quo se ante aliquot dies contulerat, reuocatus est, et 8. Kalendas Augusti a fratribus et populo cum magna utriusque sexus multitudine receptus est. In magna quidem pace et quiete ecclesie prefuit, nullaque, sicut  antecessores qui passi fuerant, afflictionum seu laborum incommoda pertulit. Hocque uirtutis et probitatis sue monimentum posteris reliquit.

2. Domum Macarii uillici sui de Hales, cuius pater Iohannes abbatem Rodulfum crebra sue arrogantie infestatione lacessiuerat, quam idem Macarius in modum castelli fossatis et aquarum meatibus undique munierat, hoc modo cepit et funditus diruit. Cum idem Macarius uana elatione tumidus abbati se opponeret, et quicquid animo libuisset, id quasi sibi licitum opere compleret, accidit, ut quemdam abbatis seruientem, despecto abbate et eius nuntio, qui eum conduxerat, grauiter iniuriatum equo etiam spoliaret. Quo comperto  abbas graui aduersus Macarium ira exarsit, et fratri suo comiti rem referens, eius contra predonem auxilium expetiit, atque ad uindicandam in Macario iniuriam suam eum secum usque Hales perduxit. Intromissus comes in curia Macarium aduocat, equum quem abstulerat adduci sibi imperat, eumque de illata abbati iniuria se excusare non ualentem iuditio hominum suorum cum uxore et filiis domo expellit, eamque et omnia illius in manus abbatis tradit. In qua cum per aliquot dies moraretur, et ille, ut erat ferus animo, nichil dignum satisfactione offerre dignaretur ei, inito abbas cum suis consilio, fossatis terre adequatis, turres deiecit et domum totam destruxit. Postea tamen mediante Ludouico Lonensi comite  ,  gratiam suam ei indulsit, et mansionem suam cum ceteris que ei abstulerat reddidit.

3. Eodem tempore Gerardus cardinalis a Roma in Gallias transuectus, et per multas ciuitates concilia celebrans, Leodium uenit, ibique synodum suam celebraturus, abbati Gerardo ut adesset mandauit. Abbas autem intentionem propositi sui eius preceptioni preposuit, et in Flandriam profectus, Leodium uenire contempsit. Indignatus cardinalis et in persona sua pape iniuriam factam protestatus, ecclesiam nostram a diuinorum celebratione cessare iussit, et abbati ex auctoritate beati Petri et ipsius pape introitum domus Dei interdixit. Reuersus abbas de Flandria, predictum Gerardum Romam  redeuntem necessitate cogente Treuerim usque secutus est, ibique mediante pecunia eius gratiam adeptus.

4. Non post multos deinde dies, anno scilicet Domini 1146, domnus Gerardus obtinuit a comite Flandrie Theoderico  confirmationem de uilla nostra et bonis nostris Prouiin. Eodem anno cum  ingrauescente languore comes Otto, frater eiusdem domni Gerardi abbatis, ad extrema uenisset et de uita desperatus esset, in redemptionem anime sue et heredum suorum contulit ecclesie uillam quandam Aleym  nomine, et non multo post defunctus, in claustro iuxta matrem secus introitum monasterii ad aquilonarem partem iacet sepultus. Expletis autem exequialibus eius, presentibus Henrico secundo Leodiensi episcopo et Arnulfo Lonensi comite, frater eius Theodericus canonicus Sancti Lamberti et Bruno, qui post archidiaconatum eiusdem ecclesie meruit, et Arnulfus de Curterse  et alii plures eius nepotes tradicionem comitis sua auctoritate firmauerunt, et banno episcopi stabiliri ecclesie imperpetuum fecerunt.

 5. Arnulfus tamen predictus promissum uiolans, anno post obitum Ottonis 5  datum monasterii sibi usurpans uim intulit; sed abbas ipsum conueniens ad restitutionem cegit  . Anno prelationis domni Reneri  9, qui fuit anno Domini 1153, obiit Albero Leodiensis episcopus secundus; cui successit Henricus secundus et prefuit annis 13. Eodem anno  defuncto imperatore Conrardo tercio ratione nominis, successit Fredericus primus et imperat annis 37  .

6. Postea ipse dompnus Gerardus pertesus malorum et turbinum secularium causarum, priuatus uiuere uolens, donum abbatie Henrico secundo Leodiensi episcopo reconsignare uoluit, sed quibusdam  hoc egre ferentibus, Leodiensi episcopo supplicatum est, ut minime consentiat. Leodiensis autem episcopus petenti annuere noluit; ymmo ut domui Dei, quam regendam susceperat, paterna sollicitudine preesset, distincte precepit.

7. Postea autem importunitate ipsius euictus cessit, et annitentibus quibusdam parentibus et amicis eius nobilibus in depositionem uolentis consensit.

8. Decessurus ergo abbatia anno Domini 1155 obtinuit a fratribus, ut eorum electioni interesset, quatenus electi personam et mores ipse sua auctoritate approbaret, quod ita quoque, fratribus in omnibus ei libenter obedientibus, accidit. Habitaque electionis die cum fratribus affuit, et Wiricum,  maiorem ecclesie et prepositum et armarium, omnium in commune uocibus acclamantium sibi in successorem eisque in patrem elegerunt. Transactisque paucis diebus, iam priuatus, ut dudum animo intenderat, Flandriam adit, monasterium sancti Petri situm in Gandauo expetit, et ab abbate Sygero honorifice susceptus, sub communis uite  regula aliquantis ibi annis cum fratribus uixit. Inde ab abbate Cluniacensi euocatus, cellam quandam ipsorum, tribus milibus a nobis disparatam, Bertreys  nomine, ab eo regendam suscepit. Cui cum aliquanto tempore prefuisset, eamque meliorem quam inuenerat industria sua reddidisset, consilio sibi fauentium persuasus, ut ad nos diuerteret, habitationem loci, que multum ante ei placuerat,  curamque domus sibi commisse deserens, ad nos se conuertit. Et regulariter aliquamdiu apud nos honeste conuersatus, in senectute bona obiit, et in monasterio penes introitum chori partis dextere ad meridianam plagam locum sepulture obtinuit. Prefuit autem monasterio annis 11, uixit uero postquam abbatiam dimiserat annis 19, eodem anno obiit .



INCIPIT LIBER TERTIUS [417 1Kb] . LIBELLUS GESTORUM DOMINI ABBATIS HUIUS LOCI WIRICI.


 1. Anno ab incarnatione Domini 1155 Wiricus, maior ecclesie prepositus et armarius, eo quo prediximus ordine a fratribus electus abbasque discedenti patri substitutus, Wormachii ad curiam imperatoris Frederici  , episcopum Metensem se illic inuenturum credens, est profectus. Quo non inuento, ad requirendum eum Mettim properauit. Forte tum Hillinus, Treuerorum archiepiscopus sedisque apostolice legatus, aderat. Cui cum presentatus fuisset, causamque uie sue aperuisset, auctoritatis eius approbatione fultus, et ab ipso presencie episcopi Stephani exhibitus, donum electionis, quod petebat, absque difficultate aliqua est assecutus. Cum enim ante electionem ei notus et familiaris fuisset, ni mirum facile quicquid petisset,  obtinere poterat, etiam si prefatus archiantistes suffragator non affuisset. Plurimum namque hominibus prodesse solet in suis necessitatibus familiaris diuitum noticia.

2. Adeptus ergo electionis donum cum redire domum disponeret, predictus Treuerorum archiepiscopus nimia ei dilectione astrictus, in comitatum suum eum esse precepit et Treuerim usque perduxit. Ibi eum Henrico Leodiensi episcopo, de curia imperatoris redeunti, familiariter commisit, utque ei in suis negotiis causa sue dilectionis assisteret, obnixe rogauit. Quem idem episcopus cum omnibus suis secum assumens Leodium deduxit, et sequenti sue reuersionis die missam celebrans, 18 uidelicet Kalendas Februarii , abbatem consecrauit.  Quo comperto, canonici ecclesie sancti Iohannis ewangeliste ad episcopum uenerunt, nec prius se eius consecrationi assensum prebituros dixerunt, nisi loco antecessoris sui pro iniustitia sibi, ut asserebant, facta ab eo eis se responsurum. Abbas quippe Gerardus insulam quandam, Edecus nomine, in termino allodii nostri et allodii eorundem canonicorum positam, ut sibi uidebatur iuste, ut uero ipsi affirmabant iniuste, in partem suam attrahens eis abstulerat, et quarto ab eis ad audientiam episcopi mandatus uenire neglexerat, unde iuditio nobilium  personarum tandem decretum est, ut insula eadem in ius et possessionem eorundem canonicorum libera cederet. Interrogatus abbas Wiricus, si super hac eorum querimonia eis respondere uellet, non abnuit, acceptisque usque in festo sancti Lamberti  induciis domum cum suis rediit.

3. Receptus igitur a fratribus et populo solempniter, ut decebat, ilico ad reparationem claustri animum intendit, et conductis operariis lapides et columpnas et cetera ad id operis necessaria precio non modico comparauit. Consideransque, quia prepositi operis edificium non sine magnis sumptibus expleri posset, allatam sibi lapidum partem seorsum interim reponens, exspectauit donec congruentiori temporis aura alios commodius afferri faceret,  et aspirante sibi Dei et sanctorum adiutorio, claustrum in meliorem quam tunc erat pulchritudinis speciem mutaret. Coopertum enim ligneis tegulis, et eisdem uetustate pene consumptis, per diuersa loca rimis patentibus pluebat; unde graue incommodum tempore ymbrium seu niuium, ad murum plerumque defluentium, conuentus omnis habebat. Ligneis etiam stipitibus totus claustri ambitus fulciebatur propter conuentum, qui muro uetere cum columpnis et basibus atque capitellis, opere rustico, usque ad murum capelle sancti Lamberti claudebatur. De hiis in sequentibus, cum ad id nostra peruenerit narratio, plenius dicemus.

4. Quum igitur, ut supra prelibauimus, dominica die, in uigilia uidelicet sancti Lamberti ,  ut promiserat, responsurus canonicis Sancti Iohannis Leodium uenisset, et utraque pars altercationis sue litem ab hora diei prima usque in uesperam protractam nullo modo finire potuisset, tandem finitis uesperis, iudicio nobilium qui aderant sanccitum est, ut iudicii prioris sententia super idem allodium pridem prolata rata esset, eandemque insulam ecclesia sancti Iohannis absque contradictoris alicuius reclamatione perpetuo liberam possideret [418 1Kb] . Que tamen miro quodam fortune euentu, uariarum occasionum impedimentis intercurrentibus,  ad nostra usque tempora nullos utilitati eorum protulit fructus.

5. Cum igitur in reparatione claustri animum intenderet, et in huiusmodi intentionis sollicitudine die noctuque totus estuaret, et sub tam ydoneo, licet recenti, rectore ecclesia commode ageret, ecce, mira omnipotentis Dei dispensatione, qui nunquam iniusto delinquentium culpas punit iudicio, magnam eius erga nos et iram experti sumus et gratiam. Primo namque anno consecrationis sue, 10 Kalendas Octobris, cum subito surgentibus flammarum globis ciuitas succensa arderet, et magna iam sui parte absumpta, quod residuum erat uictrix flamma lamberet, fratribus matutinalis synaxis odas Deo soluentibus, scintilla tenuis uento  prelata secus turrim ad occidentalem plagam super arentia ligna cecidit. Ibi paulatim fomentis crescentibus, in immensum ignis exestuans, arentem totius manice materiam apprehendit; ipsum etiam supereminens proxime turris tectum flamme subito in altum eructuantis uapor corripuit. Quo duo quidam precio sibi promisso uelociter ascendentes, cum magno uite sue periculo igne uix extincto, turrim ab imminenti eruerunt incendio. Ignis uero reliqua que proxima erant libere peruagatus [419 1Kb] , tectum monasterii, partim ligneis tegulis, partim plumbo coopertum, ab orientali eius parte inuasit, totumque, fratribus que intra monasterium erant auferre certantibus, nullo iam obniti ualente, nostris id peccatis exigentibus, feroci flamma absumpsit.  Turris uero occidentalis ad aquilonarem plagam cum alia sibi coherente turre, in qua campane pendebant, licet iam tercia incensa arderet, industria et labore fidelium laicorum ignem a campanis propellentium illesa remansit. Quarta nichilominus orientalis turris ad meridianam plagam, cum flamma uorax proxima queque depasceret, incensa arsit; super hanc crux deaurata cum pomo grandi eque deaurato stabat, que nitoris sui splendore oculos longe intuentium reuerberabat. Armarium etiam, ubi calices reponi solebant, et forme  in choro operis sui pulchritudine decentes, sedes etiam ad standum seu sedendum fratribus satis commode arserunt, aliaque quamplura utilitate sui satis preciosa, seuiente incendio ad nichilum redacta disperierunt.  Item. Monasterio itaque cum utrisque absidibus et duabus, ut predictum est, turribus quatuorque manicis exusto, cancellum cum duabus adherentibus absidibus, sibi uola  protegente lapidea, inustum remansit. Totus preterea claustri ambitus, dormitorium, caminata abbatis, refectorium quoque partim tegulis partim stramine cooperta, miro modo ab igne remanserunt intacta. Hic animaduertere quilibet potest, quod omnipotens Deus mira dispensationis sue miseratione et iram  suam nos experiri uoluit et gratiam. Nisi enim ea que igni superfuerunt pietatis sue uirtute ipse custodisset, nequaquam humanis uiribus, scintillis patrate concremationis super arentes, ut ita dicam, paleas late cadentibus, saluari potuissent. Molendina duo superius et inferius cum adiacentibus sibi omnibus exusta sunt. Congeries lignorum maxima secus murum refectorii posita, illesa permanente eiusdem domus straminea tectura, arsit. Cambam quoque, pistrinum, domum qua pauperes reficiebantur cum uiridario et domunculis hac illacque per curiam constructis ignis absumpsit, solum uero horreum cum spicario collucente in circuitu incendio inexustum remansit. Eodem anno combustum est monasterium Gemblacense.

 6. Abbas interim Ultraiectum ante aliquot dies profectus aberat, iamque expleto sue profectionis negotio, quid suis accidisset ignarus, domum redibat. Ad quem tam dire uastationis nuntius in uilla nostra Alburch consistenti uenit, eiusque animum et omnium qui aderant grauis nuncii merore perculit. Cumque post grauia imi pectoris suspiria, que dolor tristis ac subiti nuncii elicuerat, claustrum et cetera, ut dictum est, inusta remansisse audisset, spem totam in Deum et sanctum eius Trudonem ponens, animumque uiri fortis, qui nec aduersis deprimi nec prosperis potest eleuari, induens, suos ut de hiis que audierant clementius dolerent ammonuit, domumque sub omni celeritate repedauit. At ubi monasterio appropinquans uastationem  recentis incendii oculis propriis aspexit, acri stimulante dolore uehementer ingemuit. Nec tamen de adiutorio Dei et patroni sancti sui diffidens, quin potiora exustis construere posset, ilico ad reparationem monasterii se uiriliter accinxit. Intra paucos itaque dies ligneam fabricam, paruam quidem sed tempori congruentem, super corpora beatorum Trudonis et Eucherii erexit, fratresque ibi die noctuque solitas Deo laudes psallere fecit. Necessitate ergo reparationis monasterii compulsus, opus claustri, ad quod toto mentis feruore iam dudum intenderat, intermisit. Paucis post diebus elapsis quidam primatum uille nostre Rutardus nomine, languore ingrauescente ad extrema ueniens, 10 ad deducendum  uinum fratrum marcas dedit, quas uidelicet ita in usus ecclesie expendendas [420 1Kb] ordinauit, ut recondito uino fratrum in cellario, eedem inde assumerentur que sequenti anno et sic in posterum semper parate haberentur. Preterea anniuersaria quatuor, suum et uxoris sue, patris quoque ac matris, inde agi instituit, ita scilicet ut si predicte marce in alios forte usus ecclesie expenderentur, 16 solidi qui de bono suo in Sarchinio preposito soluuntur, fratribus in eisdem anniuersariis ad refectionem darentur. Cum igitur abbas Wiricus  omni sollicitudine satageret, si quoquo modo nudam templi faciem tegere posset, que magnitudine sua oculis intuentium horrida et miserabilis apparebat, subito ei alterius et non dissimilis sollicitudinis occasio accreuit. Domus namque nostra Colonie, que una de capitalibus turribus urbis est, anteriore muro in preceps pendente, ruinam minabatur; proxima enim Reno est, et inter ipsam et ripam fluminis breuis tantum et publicus transitus erat. In diebus ergo natiuitatis Domini misso Colonienses nuncio abbati mandauerunt, ut emendaturus domum suam Coloniam ueniret, aut si nollet, ipsi ea que emendanda erant suis sumptibus explerent. Mira [421 1Kb] ergo abbas Wiricus anxietatis uallatus estuatione, metuensque, ne si quod Colonienses mandauerant  omitteret, aliquo modo pro reparatione eiusdem domus postmodum ab eis impediri posset, diligentiam consummandorum edificiorum Euerardo sculteto suo, uiro admodum probo et strenuo, et quibusdam de fratribus sollicitioribus iniunxit, et imminentem domus ruinam correcturus, Coloniam contendit. Considerans absque magnis sumptibus eam reparari non posse, accommodatis a quodam sibi fidele 15 marcis, quasi iam omnia reparationi necessaria haberet, iuxta illud comici:

Dimidium qui bene cepit habet  ,
inchoante statim mense Marcio , eam funditus statuit diruere. In cuius destructionis labore maximo quanta expenderit, breuitati consultum uolens pretereo. Iactoque noui operis fundamento, cum nec  lapides ipsi nec cementum pre uetustate noue edificationi essent habilia, intra festum sancte Gertrudis sanctique Martini magno labore magnisque sumptibus preter hiis, que in eundo ac redeundo expendit, totius domus fabricam mirifice consummauit. In qua locato habitatore, 5 marcas et dimidiam sibi solui fecit, cum a temporibus Theoderici abbatis, per 48 ferme annos  , usque ad id temporis dimidiam tantum et uix eandem soluisset. Prepositus enim Moselle Coloniam ueniens, cum eam exigeret, habitator eius se in melioratione utensilium domus eam expendisse aiebat, nichilque preposito nisi blanda subdole argumentationis uerba reddebat. Per 22 autem annos, quibus eam ecclesiam  liberam tenuit, predicte constitutionis summam ab inhabitante in ea abbas Wiricus annuatim recepit, quam etiam pridem, cum prepositus esset, contra uoluntatem predecessoris sui eam uendere uolentis, 8 marcis redemerat. Igitur [422 1Kb] cum, ut dictum est, in reparatione domus Colonie esset occupatus, annitente  uiriliter Euerardo iudice ceterisque quibus id cure iniunctum erat fratribus, domi certatim feruebat opus. Per quos etiam eodem anno manicam cancello et turri aquilonaris plage contiguam grandi et forti materia reparauit, atque in meliorem quam ante combustionem fuerat statum opere citato reformauit, nouoque cooperiendi genere et usque ad id temporis in nostris partibus inusitato multumque contra ignem ualente, de lapidibus uidelicet tenuiter sectis, eam cooperuit. Processum deinde temporis monasterium ipsum a cancello usque ad sepulchrum sanctorum Trudonis et Eucherii forti et mirifico opere consummauit, eaque qua manicam cooperuerat tectura decorabile reddidit. Intra 16 ergo annos abbatis et fratrum, qui cooperatores eiusdem operis  erant, industria melior et decentior priore a cancello usque ad turres occidentales cum absidibus et manicis totius monasterii egregie consummata est fabricatura. Anno Domini 1158 Nonas Septembris tres soles uisi sunt in parte occidentali; sed duobus paulatim deficientibus, sol diei qui medius erat remansit usque ad occasum.

7. Anno Domini 1159, quinto anno  Wirici abbatis defuncto 3 Kalendas Septembris  papa Adriano, grauis inter Rolandum et Octouianum de papatu Rome orta est contentio  , electi quippe ad papatus honorem partibus inter se discordantibus utrique fuerant. Quorum alteri, scilicet Octouiano, Fredericus imperator et sui fauebant, alterum autem, id est Rolandum, contra partes imperatoris  plurimorum nobilium et maxime Wilhelmi Siculi potentia fouebat. Causam autem huius inter eos contentionis et discordie non incongruum uidetur hic paucis disserere. Obortis quibusdam discordie simultatibus inter Adrianum papam et imperatorem Fredericum  , cum imperator ab episcopis suis hominagium et sacramenta regalia exigeret, et in scribendo pape nomen suum nomini eius preponeret, cardinalibusque eius ecclesias et ciuitates regni sui interdiceret, quia non uidebat eos, quales requirit ecclesia, pacis predicatores sed ecclesiarum predatores: hiis aliis molestiis exasperatus domnus papa, cum eum sepe monitum resipiscere nolle uideret, excommunicaturum se eum minatus est. Proinde  procedente tempore cum iam fama ferret eum Ytaliam cum exercitu intrasse  , et plurima eius parte sue potestati subiugata, quasdam beati Petri possessiones sine iudicio et ratione occupasse, assumpta tunc demum occasione apostolicus maxime querele uerbum in communi proposuit, eum  Romanam ecclesiam conculcare disposuisse, et omnia eius iura tam imperialia quam spiritualia sibi uiolenter uelle auferre. Ad hec cum omnes in conuentu turbati quid facto opus esset cogitarent, tandem eo sententia prolata est, ut omnes qui aderant data fide in manus pape iurarent, quod unanimiter omnes pro honore et libertate Romane ecclesie contra imperatorem et omnes principes indeficienti animo usque ad sanguinis effusionem stare deberent. Cui sententie, ne effectum haberet, fautores partium imperatoris prudenter et sagaciter obuiauerunt dicentes - Multi quidem reges ecclesiam Romanam leserunt, et in presenciarum Siculus---nam forte tum isdem aderat, qui eam [423 1Kb] grauiter afflixit--- nunquam tamen huiusmodi securitatibus et iuramentis  ecclesia ipsa contra quemquam se armauit. uerum si morbo nouiter exorienti hoc noxium adhibendum est remedium, fiat specialius contra Siculum, qui plus omnibus nocuit, et tunc demum generaliter contra omnes, qui hanc ecclesiam deprimere et humiliare uoluerunt, ne, si forte contra istum qui aduocatus et defensor est ecclesie nos in hunc modum armauerimus, eum ad destructionem ecclesie nostre modis omnibus incitemus. Hac eorum prudenti responsione conclusi, aduerse partis fautores siluerunt, consilioque ea die taliter cassato, cum rubore abierunt. Postmodum tamen habita aduersus imperatorem manifesta conspiratione, domno pape sacramento firmauerunt, quod si imperatorem excommunicaret, eius honori et  uoluntati usque ad mortem contrairent ipsumque contra eum modis omnibus adiuuarent. Adiecerunt preterea hec, sacramento promissa confirmantes, quod si contingeret domnum papam uita decedere, nullum se nisi de illis qui iurauerant in futurum pontificem eligere debere. Circumpositos insuper episcopos iuramento constrixerunt, ne alicui electo, nisi in quem Siculi secta consentiret, in consecratione manus imponerent. Anno ipso predicto Adriano papa 3 Kalendas Septembris defuncto, ad eligendum ei successorem omnes ex more conueniunt. Sed cum propter conspirationem aduerse partis et imperatori non fauentium electio lente procederet, tercia fere die transacta ad hoc deuentum est, quod cardinales quatuordecim qui sacramento constricti  tenebantur Rolandum cancellarium nominauerunt, alii autem nouem numero qui exsortes iuramenti erant Octouianum presbiterum cardinalem, ad regimen ecclesie et ad pacis et concordie unitatem inter ecclesiam Dei et imperium reformandam dignum et utilem cognoscentes, elegerunt. Cum autem illi electum suum manto induere festinarent, nundum tamen eo induto, alii eos preuenientes, ad petitionem totius populi Romani, electione uniuersi cleri, assensu fere totius senatus, electum suum manto induerunt et intronizatum in sede beati  Petri collocauerunt. Proinde ad palatium eiusdem, acclamante uniuerso populo, ymnum Deo decantante clero, et omnibus rite sollempniter adimpletis, eum deduxerunt; aduerse uero cardinales partis retrocedentes in castrum quoddam beati Petri se contulerunt, ibique per dies 8 et amplius conclusi permanserunt. Inde postmodum per senatores educti extra Urbem secesserunt, et duodecima die, quod a seculo non est auditum, in castro quodam Cesterna nomine electum suum inmantauerunt, et continuo mittentes nuntios per uniuersam Ytaliam, episcopis ne ad consecrationem electi eorum uenirent dissuaserunt, minantes eis excommunicationem et depositionem imperpetuum.

8. Anno Domini 1160 ad hanc discordiam sedandam  et ydoneum ecclesie pastorem substituendum cum omnes imperii proceres ab imperatore mandati fuissent  , Henricus quoque Leodiensis episcopus inter primos non ultimus adesse iussus est. Qui cum abbatem Wiricum secum proficisci uellet, ille autem propter uie periculum recusaret, et tamen, si non cum eo proficisceretur, inobedientie apud eum nota accusari timeret, oblata ei sue profectionis competenti pecunia cum non proficeret, necessitatem in uolumtantem uertens in Ytaliam profectus est. Cumque emenso grandi et difficili itinero Cremonam uenisset, ubi tunc Octouianus papa, qui et uictor, erat, familiaritate quorumdam clericorum pape adherentium fretus et ab eis eius penitentie exhibitus, in maiori quam quisquam sperare poterat  honoris et gratie loco est habitus. Eisdemque clericis strennue et familiariter causam eius agentibus, priuilegia ecclesie nostre innouata pro uoto ei apostolicus sua auctoritate confirmauit, et impetrandi quicquid animo libuisset fiduciam magnam dedit. Cumque ad eum in uigilia penthecostes mandatus uenisset, post dulcia amice locutionis uerba usum annuli et mitre ob memoriam sui ei non querenti ultro concessit, et ut se ad uesperas eius ministerio prepararet iussit. uidens autem abbas Wiricus insperata sibi ultro offerri, et que alii aut uix aut cum labore solent adipisci, quod sibi offerebatur accepit, gratias egit, et ad uesperas, ut iussus erat, ad ministerium apostolici se reuestitum exhibuit. Sequenti  die cum Transalpini clerici, Germani uidelicet, Francigene et Anglici ac diuersarum qui aderant prouinciarum, a papa obtinuissent, ut eis more suo missam celebrare liceret, iussu apostolici chorum rexit, quia leni et canora predulcis uocalitatis modulatione omnium aures mulcebat. Inde post aliquot dies reuersurus ad patriam, apostolico qui eum paterne admodum et benigne tractauerat, ualedixit, et in festiuitate sancti Iacobi apostoli prospero itinere sanisque omnibus quos secum abduxerat in sua rediit. Interim Henricus Leodiensis episcopus, qui  eum inuitum secum proficisci cegerat, uariarum impeditus occasionum tumultibus in Ytalia remansit. Anno autem reuersionis necdum expleto, in penthecoste uidelicet , nuntium suum ex Ytalia ad eum direxit, mandans, ut omni occasione posthabita ei ad curiam imperatoris, que Bysuntii futura erat, occurrere festinaret. Animaduertens igitur abbas Wiricus animum post se mittentis episcopi, quod non ob aliud nisi ad grauandum se eum curie iuberet interesse, licet necessariorum huius uie indigeret, iubentis tamen obediens imperio ad curiam uenit. Que cum Bysuntii decreta esset, in decollatione sancti Iohannis Baptiste Latone  habita est, ibique uictor papa cum Frederico imperatore aderat. Beneuolentia igitur apostolici et spirituali  quadam familiaritatis eius prerogatiua, sicut et in priori sua profectione, humane admodum et filialiter usus, cum gratia quoque eius et benedictione prospera ei imprecantis cum suis omnibus incolumis est reuersus.

9. Eodem anno cum post tanti et tam laboriosi itineris fatigationem, requie sibi ab omnibus circumquaque indulta, reparationi monasterii omnimodis intenderet; ecce, non multo post, eodem scilicet anno, pia misericordis Dei uirtute, qui quos diligit corripit, flagellat autem omnem filium quem recipit, ab ipsa quam pene calcare intrauerat mortis porta retractus est. Quod ubi uel quando aut quomodo acciderit, quia id uiris [424 1Kb] uirtutem imitari uolentibus profuturum non ignoro, paucis explicabo.  Transactis pridem aliquot consecrationis eius diebus  , cum adhuc nouellus ecclesie presideret, Franco quidam de Dumella, qui decimam minoris Exele  ab eo tenebat, unde ei post biennium obsonium debebat, ad eum uenit conquerens, quod abbas Floreffiensis Gerardus contra ordinis sui reuerentiam in bona sua, que ad ecclesiam spectabant, uiolenter ei iniustitiam fecisset. Abbas quippe Gerardus predicte uille  decimam, reclamante eodem Francone nulloque fratrum suorum conscio, in pactum sex solidorum ei dederat; quamque predictus abbas Floreffiensis, quia spirituali quadam familiaritate apud Heynricum episcopum potens erat, auctoritate scripti eius confirmari sibi fecerat. Audita  ergo abbas Wiricus contra predicti abbatis uiolentiam querela fidelis sui, percunctatus est ab eo si usquam de hiis, que sibi sublata querebatur, in iuditio et potestate sui iuris aliquid reliquisset? Cumque tres adhuc siliginis modios attestatione illius remansisse audisset, precepit ei, ut acceptos eosdem modios auctoritate eius apud se haberet, donec inter eum et abbatem Floreffiensem res iuditio discuteretur. Considerabat enim apud se uirum  tanti ordinis ac reuerentie non sine causa hanc ei uiolentiam uoluisse inferre. Recessit ille; annonam quam iussus erat accepit, eamque nuntiis predicti abbatis auferre uolentibus auctoritate domni sui interdixit. Quo comperto, abbas Floreffiensis episcopum iratus adiit, et de iniuria sibi, ut dicebat, ab abbate Wirico illata conquestus, eum ad audientiam euocari fecit. Mandatus ergo uenit, et ab episcopo super predicta abbatis querimonia interrogatus, se excusans ita respondit: Nullam quidem iniuriam seu in iustitiam abbati huic fecisse me recolo, sed bona ecclesie nostre, ubicunque locorum sunt, ea qua debeo auctoritate tueri uolo. Cum ad hec abbatis Gelrardus responderet, predicte uille decimam consciis et testibus filiis ecclesie ab abbate Gerardo se in pactum  suscepisse, scriptumque episcopi inde se habere, abbas Wiricus post plurima negationis uerba hec subintulit: Si meis, inquit, assertionibus fides non attribuitur, misso quolibet fideli nuntio ad fratres mee ecclesie, res quomodo acta sit subtiliter indagetur, et si quemquam eorum huius sue attestationis conscium repererit, ea que iniuste affectat, iuste demum et libere imperpetuum possideat. Hiis auditis episcopus obstupuit, seu quod pro huiusmodi causa, cum se res longe aliter haberet, cum ad audientiam euocari fecisset, seu quod non uera, cum non essent confirmanda, sigillo suo confirmari consensisset. Abbas autem Wiricus, ne maiorem predicto abbati graui rubore suffuso uerecondiam faceret, eandem decimam a predicto Francone, qui responsalis suus  inde erat, 8 marcis redemit, adiectisque ad prioris pacti summam 4 solidis, eam predicto abbati in pactum 10 solidorum dedit. Hinc obortis inter eundem abbatem Floreffiensem et predictum Franconem grauium inimicitiarum simultatibus, cum ille, ut erat ferus animo et plenus dolo, in bona abbatis rapinam facere eumque si posset moliretur occidere, abbas sibi suisque timens, dompnum Wiricum frequenti et humili prece deprecatus est, ut sui timoris reuerentia eum sibi quoquomodo amicum faceret. Cui petenti Wiricus abbas annuens annorum fere quinque inducias ab illo extorsit, diemque sibi utrumque reconsiliandi eis prefixit. Que cum, ut superius dictum est, ipso reuersionis sue de curia  imperatoris anno in die conuersionis sancti Pauli futura esset , illucque cum paucis suorum profectus fuisset, in domo eiusdem Franconis nocte hospitium habuit. Intempeste ergo noctis silentio soporatis omnibus, milites quidam, qui Gallorum comites appellabantur, Franconem capere aut occidere parati, cum armatis undique copiis irruunt. Eoque cum suis celeri fuga elapso, quibusdam abbatis clientibus captiuatis, ipsum nescii quis esset  in dextro armo, et quendam militem mariscalcum eius in dorso grauiter uulnerauerunt. Miro autem modo Deus, qui eum pene ad mortem usque uulnerari permisit, prouidens ecclesiam suam, ut post claruit, edificiis et possessionibus per eum nobiliter ampliandam, eius uitam inter impiorum gladios seruauit. Nam cum aliis suorum captis, aliis fuga sibi consulentibus, ipse solus remansisset, et pene semiuiuus capud ad postem qui proximus stabat reclinasset, unus armatorum per domum in tenebris discurrentium eum ibi offendit iacentem. Quem ceruice apprehendens, ratus eum aliquem inimicorum suorum esse, quasi amputaturus ei caput, gladium uibrauit, postemque frustrato uulnere, Deo sic eum defendente, percussit. Cumque metu mortis  perterritus, ultimum pene uite spiritum sub manu percutientis traheret, nichilque pre anxietate spiritus interroganti quis esset respondere ualeret, ille eum iam obisse estimans recessit. Et recepto paululum spiritu, illis domum incendere molientibus, ipse reptans manibus et pedibus, qua sibi tutius uisum est, beneficio noctis adiutus aufugit et imminens uite discrimen euasit. Illi autem incensa domo onusti preda uictores abierunt. Mane reddito, conscii reatus sui, abbati equos suos et famulos cum preda fere omni remiserunt, et se inscienter in eum deliquisse, sero licet, grauiter penituerunt. Inde ergo a fidelibus suis ad oppidum Fuich euectus, et non multo post ad monasterium exinde relatus, plerisque medicine expertis de salute eius desperantibus,  labore medicorum plurimo integre tandem est sospitati restitutus. At illi qui hoc in eum commiserant, sicut in huiusmodi delictorum satisfactionibus fieri solet, ad genua postmodum eius misericordie uenerunt, et se hoc in eum inscios deliquisse publice confessionis penitentia et satisfacientes, eius indulgentie gratiam meruerunt. Eodem anno Brustemium uastatur et comburitur cum aliis adiacentibus uillis per comitem Durachiensem  .

10. Euolutis dehinc aliquot diebus Henricus decanus, qui ecclesiam beate Marie tenuerat a temporibus fere abbatis Rodulfi, ingrauescente corporis molestia ad extrema peruenit. Qui ab abbate Wirico inunctus, donoque ecclesie quod habebat ei reddito, in medio mensis Iunii die obiit, et in medio chori  ante cancellum predicte ecclesie locum sepulture meruit. Cuius decessu Alexander archidyaconus comperto pro eadem ecclesia supplicaturus ad abbatem Wiricum uenit, et Heynricum Leodiensem episcopum secum quoque uenire fecit, ut quod per se minus poterat eo suffragante facilius impetraret. Sed eorum petitionem abbas Wiricus prudenti responsione frustratus, cauta satis et callida excusationis occasione, ne id quod petebant effectui daretur,  effecit. Affirmabat enim se dudum iureiurando eam fratrum prebende deputasse, sibique non licere quod multorum astipulatione sanxierat in irritum reuocare. Quorum uultus licet hac sue petitionis repulsa graui rubore suffudisset, frequentibus tamen obsequiis et plurimo munere gratiam eorum mercatus, tandem obtinuit, ut eandem ecclesiam sua utique auctoritate libertarent, et fratrum prebende, ut definitum erat, liberam perpetuo delegarent. Quod ne cui successorum suorum infringere liceret, sigillo auctoritatis sue et testibus confirmauerunt, et qualiter episcopalia obsonia seu archidyaconalia iura exequi deberet, superordinauerunt eidem. Anno sequenti, scilicet 1161, Wiricus abbas hanc obtinuit confirmationem ecclesie beate Marie in oppido et  ecclesie de Mylen ab Alexandro archidyacono, et post duos annos ab episcopo Leodiensi Heynrico secundo a successore Rodulfo, item et a uictore summo pontifice per temporis processum, de quibus sunt carte.

11. Eodem tempore Fredericus imperator exercitum in Ytaliam ducturus  , totas imperii Romani uires contraxit, et predictum Henricum Leodiensem episcopum ut se sequeretur iussit cum ceteris regni proceribus. Quem secutus, non multo post languore detentus, in Langhobardia est defunctus  . Cuius corpus intestinis eiectis excoctum et Leodii delatum, in ecclesia beati Lamberti cum condigno est honore tumulatum. Qui quidem obiit anno Domini 1164, prelationis dompni Wirici anno  9. Huic Alexander secundus, eiusdem ecclesie archidyaconus et maior prepositus, consensu clericorum electus succedit, uixque tribus annis eidem ecclesie prefuit. Turbato enim hiis diebus intra Ytaliam regno et sacerdotio, graues et cotidiani pene tumultus rei publice Fredericum imperatorem, ut episcopos regnique proceres frequentius mandaret, cogebant, quorum consilio que agenda erant disponebat  . Mediolanenses quippe coniuratione facta aduersus eum, ciuitatem suam pridem ab eo dirutam reedificabant, omnesque pene Ytalie ciuitates armis se opibusque munientes eius se potestati opponebant. Reynaldus igitur Coloniensis archiepiscopus et Alexander quem prediximus Leodiensis antistes cum ceteris imperii proceribus mandati, in  Ytaliam ad imperatorem sunt profecti . Abbas autem Wiricus ab episcopo Alexandro simul proficisci iussus, quia necessaria profectioni deerant, interim ut se prepararet domi remansit, eumque in pascha ---nam ipse in aduentu Domini precesserat---sequi deliberauit. Hyeme transacta, cum arridenti sibi eris temperie paratis uie necessariis discessurus esset, qui prius petitione amicorum hanc perfectionem  dissuadentium remanere noluerat, occasione alia a proposito retractus est. Fama enim uulgante audierat imperatorem et suos aduersis casibus laborare inter hostium gladios dubie et suspensos uitam ducere, uiam preterea uolentibus illuc proficisci latronibus incursantibus fore periculosam, Ytaliam exercitu populante uastatam, terram circumquaque bello, incendio, fame et ceteris miseriarum omnium generibus nimis afflictam. Quod ne cui in dubium ueniat, nosque, quia rei non interfuimus, utpote longo terrarum ab eis semoti spatio, falsa referre credat, ex scriptis eorum qui interfuerunt uera nos dicere cognoscat. Reynaldus siquidem Coloniensis episcopus, egregius inter suos et quasi dux totius Theutonici exercitus, hanc Ytalie uastationem et militum imperatoris  contra Romanos pugnam atque uictoriam Coloniensibus et Leodiensibus scripto intimans, sic ait: Inestimabilem imperii sacratissimi uictoriam uobis, utpote spiritualibus nostris, communicare dignum duximus. Egressi siquidem longe ab Urbe Romani in maxima superbia ante Tusculanum, ubi nos cum tota nostra et cancellarii imperatoris militia eramus constituti, castra metati sunt ipso sancto die penthecostes . Sequenti die  hoc est 2. feria, domnus Maguntinus et cancellarius imperatoris  cum sua militia aduentabant et Brabantinis. Iamque ipsis prope Romanorum exercitum tentoria figere temptantibus, illi subito suis agminibus ordinatis, super eos bene cum 40 milibus electorum ex Urbe pugnatorum irruerunt. Interim tota militia nostra aduolauit  undique, tantaque fortitudine rupti et uicti sunt in campo Romani per diuinum auxilium, et fugati a Tusculano usque ad Romam, ut occisorum numerus super nouem milia, captiuorum autem numerus circa quinque milia estimatus sit. Quot tentoria, lorice, arma alia, equos, mulos, asinos, pecuniam et uestimenta ibi perdiderint, nullus enumerare sufficeret. Nunc igitur cum inestimabili exercitu uictorie in Dei nomine ante portas Urbis hospitamur, totam Romanorum terram igni ferroque uastantes  . Hec de scriptis eorum qui gestis interfuerunt huic nostre narrationi inserere dignum duximus, ut ad credulitatem eorum que superius relata sunt lectoris animum facilius impelleremus.

12. Anno igitur Domini 1167 Alexandro Leodiensi  episcopo defuncto, succedit ei Rodulfus in episcopatu, anno prelationis domni Wirici abbatis 12. Certis itaque gestarum rerum nuntiis ab Ytalia ad nos usque reuersis, abbas Wiricus assertioni eorum non incredulus, tum itineris difficultate tum mortalitatis que circumquaque in exercitu seuiebat timore perterritus, a profectionis proposito est reuocatus. Non multo post enim post patratam uictoriam Reynaldus Coloniensis archiepiscopus, princeps et signifer totius nostre partis exercitus, ab eadem mortalitate preuentus in Langobardia obiit. Alexander quoque Leodiensis episcopus, qui cum eo aderat, 4 Idus Augusti  ibidem uitam finiuit. Extinctisque principibus et primoribus populi, uulgares reliquos absque numero et differentia lues impia seuiens extinxit.



INCIPIT LIBER QUARTUS [425 1Kb] .


 1. Anno Domini 1169, anno prelationis Wirici 14. qualemcumque pecuniam, quam honesto parcitatis modo ad Ytalici itineris profectionem expendendam collegerat, in melioris ac nobilioris expense monimentum, Deo sic et sancto Trudone patrono suo annuente, expendere intendit. Destructa [426 1Kb] ergo capella, quam exusto ante aliquot annos monasterio super sepulchra sanctorum Trudonis et Eucherii construxerat, noui operis fundamenta positurus terram altius fodi precepit. Cumque ad leuam chori partem, ad meridianam uidelicet plagam, iocundo omnium qui aderant labore terra modice effossa fuisset, repente sarcophagum secus ipsum ostii introitum fodientes inuenerunt, quem ex aduerso ueniens murus capelle adherens cooperiebat. Fama  autem uetus apud nos erat, quod sanctus Libertus  martyr ibi humatus iacet. Aperto ergo sarcophago, ossa martyris inuenta sunt. Ne autem de eius martyrio aut loco sepulture dubitaremus, estimationem nostram rei euentus affirmauit, quod sanguis eius conglobatus ibidem in sarcophago inuentus est. Caro prorsus tota cum ossibus fere omnibus, exceptis paucis de maioribus, in cineres absumpta erat, de capite uero nichil preter cerebrum inuentum est. Collecto igitur sancto puluere et in palla munda cum ossibus reuerenter recondito, signis pulsantibus nobisque Deum et eius martirem in uoce iubilationis collaudantibus, populus admiratione subita excitus occurrit, et in laudem Dei eiusque sancti deuotus et ipse subito erupit. Sumptis ergo de ossibus eius et sacro cinere necessariis reliquiis, reliqua omnia in  scriniolo ad hoc opus preparato cum reuerentia sunt  reposita. Fodientes autem in dexteram partem, quia ita futuri operis ordo poscebat, in angulo cuiusdam murelli inuenerunt ossa duorum, unius quidem maiora, alterius uero minora. Sed ne forte de hiis quinam fuerint ambigeremus, Robertum ducem Hasbanie, qui beatum Eucherium a Karolo relegatum benigne admodum et humane suscepit et fouit, ibidem cum uxore sua sepultum seniorum nostrorum attestatione didicimus  . Inde ergo translata, in scrinio quodam reuerenter sunt recondita. Ante capelle autem introitum fodientes cum uenissent, inuenerunt ibi sarcophagum cuiusdam nobis quidem ignoti, secundum estimationem uero nostram magni apud Deum meriti et in uita etiam gloriosi, utpote ut qui in tam solempni loco tam reuerenti traditus fuerit  sepulture. Fuerunt tamen qui eum beati Liberti martiris socium affirmarent, et cum eo palmam martirii adeptum, hoc autumantes inditio sanguinis plurimi, quem in sarcophago conglobatum inuenerunt. Cuius ossa, sicut et ceterorum quos prediximus, reuerenter translata, in locello alio sunt transposita.

2. Retro [427 1Kb] uero altare ipsius capelle spissa admodum et firmi operis cemento compacta uola erat, in qua sanctos Trudonem et Eucherium contineri uulgaris opinio ferebat. Hanc eorum opinionem et seniorum preterea nostrorum assertionem rei euentus fefellit, qui dicebant et in scriptis etiam reliquerant, eos in cripta duplici uola cooperta haberi. Sed uola quidem inuenta est et in ea sanctorum  corpora, cripte uero nulla inueniri uestigia potuerunt. Aperto ergo a posteriori parte ipsius uole modico foramine, inuenimus sarcofagum, et in eo in singulis scriniolis corpora singulorum, adhibitisque luminaribus et inspectis diligenter locellis---nox enim erat---pre magnitudine leticie; abbate auctore, in uocem confessionis et laudis omnes subito erupimus, concinentes uocibus altisonis Te Deum laudamus. Proinde in honorem ipsius gloriosi patroni nostri de eo ipso matutini sollempniter sunt decantati. Mane facto signis concrepantibus, cognito quid accidisset, populus omnis accurrit, et exultantibus animis possibilitatis sue quisque munusculum offerens, quem erga patronum suum affectum haberet deuotus ostendit. Inde cum de transferendis sanctorum  corporibus sermo in populo agitari cepisset, quid faceret, quo se uerteret, abbas Wiricus, aliquamdiu hesit anceps. Non enim intentio ei fuerat, ut eos sub terra quereret aut inuentos forte transferret, sed ut locum sepulchri eorum, ut tantos patres decebat, uenusti operis nouitate decorabilem redderet. Hinc unanimi omnium suorum uoluntate hoc decreto, ut transferrentur, Rodulfum episcopum,  qui tunc post Alexandrum secundum Leodiensibus presidebat, adiit, eumque et sapientiores et primos ecclesie eiusdem, quid sibi super hoc negotio agendum esset, consuluit. Qui audita tam iocunda insperate rei relatione, immenso omnes gestierunt gaudio, laudantes Deum, quod temporibus eorum talium et tantorum patrum fieri ab eo predestinata esset translatio.

3. Anno [428 1Kb] ergo inc. Dom. 1169, imperii Friderici primi anno 16  , ordinationis autem domni Wirici abbatis anno 14, episcopatus uero Rodulfi Leodiensis episcopi 3, ipso die translationis eorum facta est sollempniter corporum eorumdem sanctorum eleuatio, et translata sunt secundo. Affuerunt ea die cum episcopo maior ecclesie prepositus idemque  archidyaconus Heynricus, Bruno et Rodulfus archidiaconi, abbates et comites et secularium dignitatum potentes quamplurimi, populi preterea utriusque sexus multitudo innumerabilis. Episcopus ipse sacerdotalibus indutus ornamentis, clericisque qui letaniam psallebant eum preeuntibus, cum sanctorum ministrorum ordine ad locum reuerenter accessit, et cum magna cordis contritione et animi spirituali exultatione eorum corpora eleuauit, que ad spectandum populo in medio monasterii prolata, in scrinio auro argentoque insigniter fabricato sunt recondita. Quo facto, abbate ipso chorum regente, sollempniter de eisdem sanctis inchoata est missa, et ab episcopo decenter decantata. Post canonem autem sollempni decreto instituit, ut dies translationis  eorum denuo festiua exultatione ab omnibus hunc locum incolentibus celebris ageretur. Processio, que ea die propter multitudinem populi, qui confluxerat ut moris est, agi non potuit, in die Kal. Septemb. sollempni precedente ieiunio acta est, totusque ciuitatis ambitus hac sanctorum corporum circuitione conclusus est, propter imminentem plagam ignis, qui eo anno exustis circumquaque domibus, ciuitates et uicos graui incendio plurimum uastauerat. Sumptis ergo aliquibus de sacro eorum corpore reliquiis ad [429 1Kb] salutem et perpetuam nostri munitionem, nouo pallio inuoluti, in singulis scriniolis ferro diligenter obfirmatis reconditi sunt. Illa uero in quibus primo iacuerant, quia pre uetustate  et terre humore omnimodis computruerant, in sarcofago quo ante reposita, debita sacro eorum cineri reuerentia honorantur.

4. Cumque [430 1Kb] adhuc necdum consumamto opere in quo locandi erant [431 1Kb] , in scrinio, ut prelibatum est, positi in medio monasterii starent, et multi longe lateque ad adorandum eos uenirent, miles quidam penitens de partibus Normannie, ferro brachium ligatus, audita eorum fama ad nos diuertit, et eorum  intercessionem [432 1Kb] lacrimosis suspiriis sedulus orator fideliter expetiuit. Nec fidei sue petitione frustratus est. Sanctorum enim apud Omnipotentem efficax potentia fideliter petentis, ea quibus astrictus erat hoc modo dissoluit ferri ligamina. 3 Kal. Octobris dominicus dies, quo omnibus exoccupatis populus ad ecclesiam uenire solet, ex more festiuus illuxerat, et ob memoriam dedicationis ecclesie nostre, que sequenti die futura erat, maior solito plebis turba confluxerat. Sacerdote interim infra canonem altari assistente, et populo tacita reuerentia circumstante, ille ante sanctorum corpora stratus, solus clamosis singultibus, ut mox patuit, aures maiestatis inquietabat, eamque, ut sanctorum meritis sui misereretur, intentis precibus exorabat, cum  subito uelut in extasi raptus uideret quasi uenuste forme clericum, canitie splendidum, multo fulgidum lumine, e cancello progredientem et ad locum usque ubi scrinium stabat tendentem. At ubi appropinquare ei cepit, uirga quam manu gestabat ferrum quod brachium illius ambiebat percussit; statimque in duas partes diuisum in terra ante pedes eius cecidit, sic autem ferientis ictus insonuit, ut omnium qui in choro sedebant aures sonus idem perculerit. Liberatus homo et in hoc miraculo ueniam peccati sui se adeptum ratus, Deum et sanctos eius leto clamore benedixit, et congregate multitudini in eo quod sibi acciderat festiuam diem egregie letiorem reddidit, nobisque subito inchoantibus ymnum Te  Deum laudamus, clangor pariter concrepuit campanarum, et in laudem Dei et sanctorum eius insonuit una uox omnium.

5. Igitur cum abbas Wiricus opus [433 1Kb] ceptum festinato consummari uellet, et ad id peragendum operarios iugiter urgeret, tandem expleto triennio et amplius Deo auspice totum pro uoto consummauit. Quod licet magno labore magnisque sumptibus perfectum fuisse comprobetur, attestatione tamen incolarum et ab exteris etiam terris uenientium de pari lapidum structura nullum usquam simile reperitur. Tantum ei decoris contulit studium industrii artificis, ut omnibus in terra nostra, licet operosa uarietate splendidissimis, emineat palatiis. Distinctis enim lapidum decenter ordinibus, nunc albos nunc  nigros uicissim operi conuenienter inseruit, totamque capelle fabricam tabulato opere distinctam columpnis nigris et uiuariis cum basibus benepolitis et capitellis mira uarietate sculptis intus et foris egregie uenustauit, perpetuamque apud mortales memoriam auctori fabrice operis puchritudine dedit. uolam preterea que altare tegeret quatuor sustentatam columpnis arcuato opere exstruxit, in qua quantum licuit abbas Wiricus uitam sancti patroni sui depingi fecit. Fronti uero ipsius uole maiestatis effigiem ex albo lapide sculptam indidit, cum geminis angelorum singulorum imaginibus,  mutuis uultibus se inuicem intuentibus. uerum anteriorem cappelle partem a cetero opere eminentiorem faciens, interius eam in directum ex politis tabulis et columpnis, uiuariis atque capitellis mirifice sculptis ornauit, exterius uero undecim magnis imaginibus ex albo lapide mirabili ordinatione dispositis eam decorauit. In medio [434 1Kb] autem operis maiestatis effigiem collocans, ad dexteram eius sanctis Trudonis, ad leuam uero beati Eucherii ymaginem statuit, quasi genua ipsi curuantes, eamque capitibus eorum singulas coronas inponentem, manibus eorum suppliciter protensis adorantes. Supra quos, id est citra ipsam maiestatis ymaginem, gemellos angelos oblique iacentes collocauit, singula thuribula in manibus tenentes et intenta  oculorum acie ipsam ymaginem inspicientes. A dextris autem beati prothomartiris Stephani, specialis huius domus post Deum prouisoris, et beati Quintini martiris ymagines statuit, a sinistris uero beati Remigii Remorum archiepiscopi et ipsius abbatis, breuiculum in manu tenentis: Domine, dilexi decorem domus tue. Quatuor nichilominus alias ymagines longiori de lapide sculptas operi ipsi inseruit, a dexteris uidelicet Dauid et Moysem, a sinistris Salomonem et Ysayam, singula breuia sanctorum meritis testimonium perhibentia in manibus habentes, et extenso ad eos indice intente in eos respicientes.

6. Consummato itaque hoc opere, frontem scrinii auro argentoque splendidi, in quo sancti, ut dictum  est, erant reconditi, insigni opere reparauit, sculpta in ea maiestatis ymagine cum geminis sanctorum ymaginibus mirifice deauratis. Hanc autem ab abbate Guntranno auro nobiliter insignitam abbas Adelardus secundus eius successor iam dudum distraxerat in redemptionem prediorum, que ecclesie plurima acquisierat. Indicto [435 1Kb] itaque tam fratribus quam populo celebri ieiunio, eos circa ciuitatem sollempni processione ferri fecit, et post missarum sollempnia de eis rite celebrata, post altare capelle uola inclusos ad perpetuum nostri munimen eos recondidit.

7. Ante aliquot dies quam hoc opus capelle inchoaretur, cancello [436 1Kb] , quod ardente monasterio  igni superfuerat, uetustate et incendii conflagratione corrupto, per mediam hac illacque uolam pluebat, fissurisque crescentibus, ne eadem uola repentino casu subtus stantes interimeret, non paruus apud omnes metus erat. Sed industria Arnulfi custodis, cui id officii ab abbate iniunctum erat, eoque uiriliter in id ipsum se accingente, uole ruinam minanti accelerato opere, sed non sine magnis sumptibus, facile subuenit. Nam comparata grandi et firma materia, tectum partim lapidibus partim plumbo tegens uolam deposuit, et cancellum non lapideo, ut ante, sed ligneo opere decenter celauit

 8. Procedente dehinc tempore idem custos sedibus et formis congruentibus chorum nobiliter ornauit, monasterium cemento plasmauit, totamque ipsius nauim a cancello usque ad arcum inferiorem celauit, pauimentum preterea ante capellam sanctorum Trudonis et Eucherii pene usque ad sepulchrum abbatis Folcardi polito lapide, opere decenti, strauit. uerum nec abbas Wiricus tunc quidem a labore cessabat, sed uetera que reparari poterant, ut sic dictum sit, aut resarciebat aut noua pro ueteribus firmiori et nobiliori opere construebat.

9. De trabibus igitur que in cancello iacuerant, queque pre uetustate et paruitate sui in idem opus reponi non potuerant, domum in qua fratres lauarentur, balnearentur, secus pomerium nostrum edificauit,  solario etiam et necessariis cameris ornauit, lapidea insuper tectura cooperuit. Hiisdem temporibus, tam eius studio quam industria custodis Arnolfi, sollicite et fideliter pro decore ornatus ecclesie desudantis, in uario ornatu ampliata est ecclesia nostra, tapetibus uidelicet et palliis, cappis sericis et philacteriis, crucibus et alio ornatus uarii genere, ut merito illud psalmographi utrisque possit captari: Domine, dilexi decorem domus sue.

10. Interim dormitorium fratrum, camminata abbatis et media intra utramque domus, que nunc refectorium dicitur, stramine omnia cooperta, animum eius uehementer angebant, et ut se in nobiliorem  decoris statum innouando mutarent, die noctuque pia sollicitudine perurgebant. uolebat quidem omnia corrigere, sed pre angustia et tenuitate census diffidebat cepta posse confirmare, sciens procul dubio insipientie asscribendum, si quid ultra uires uisus fuisset uelle conari. Frequenti uero suorum hortatu animabatur, ne diffideret, neue quod necessitas et paterna sollicitudo exigebat, metu aliquorum sumptuum omitteret. Dicebant etiam eum non debere diffidere de Dei et patroni sui adiutorio, uero priuatum esse aliquando animi sui desiderio, quisquis in equitate ambulans cum bone operationis studio fideliter confisus fuisset in Domino. uolens ergo uincitur, et passibilitatis sue conscius intendit totus ad quod animabatur, deiectaque  non multo post arundinea dormitorii tectura, ad reparationem eius ardenti animo se accinxit. Nec diffidens patronum suum sibi cooperationis beneficium prestiturum fore, totam spei sue in eo figens anchoram, admirandam ingentis structuram fabrice uiriliter aggressus est consummare. Rogatus sanctus Trudo, ut semper, indefesso laboratori suo se exibuit, et quod ille pii affectus studio inchoauit, ipse usque in perfecti operis consummationem felici successu perduxit. Trabes igitur predicte domus, grandes quidem sed breues, et uix medium utriusque muri spacium attingentes, ligneis columpnis in medio dormitorii positis sustentabantur, laquearia uero, utpote de fragili ligno, ualde erant debilia et uetustate iam putrida, et ad tam ingentis edificii  pondus prorsus inutilia. Que omnia, quia nichil ex hiis nouo operi pre uilitate sui poterant inseri, deposuit, et noue fabrice materiam celeri industrii artificis studio erectam, propter fratres, qui hac illacque per angulos claustri quasi dispersi dormiebant, festinato cooperiri fecit. Exteriorem uero dormitorii murum nouo lapidum opere exaltatum interiori adequans, tres in eo fenestras decentes statuit. Totum ergo dormitorii edificium Deo annuente mira spectabilis operis celeritate perfecit, quod etiam propter lapidum natiuam intemperantiam, quia in hyeme pre frigore, in estate pre calore fratribus incommodo erat, anno postero industria eius celatum est, ut leni temperamento frigus in hyeme et calorem in estate muniret quiescentibus in  eadem domo.

11. Hoc modo ergo dormitorio perfecto, domum quoque proxime stantem reparare intendit. Hec enim, tecto suo in preceps pendente, nisi sibi citius subueniretur, ruinam dampnosam minabatur. Cuius parietes muro dormitorii altitudine adequans, trabesque alias deiiciens, alias autem, quia curte nimis erant, operi concinenter adaptans, nouam supra materiam erexit totamque domum sicut et dormitorium insigni et eminenti ex lapidibus tectura nobiliter cooperuit. Pauimentum preterea recenti ex argilla decenter strauit, et parietibus cemento bene plasmatis, pulcherrimas uitreas fenestras et sedes comedentibus habiles in eo locauit. uenusti quoque  operis celatura domum egregie consummatam adornauit, et refectorium, sicut cum fundaretur dispositum erat, ut esset, ammodo instituit. Coquinam uero, quia ab eadem domo nimis aberat, ubi ostium claustri tunc erat, ubi coquina esset, ordinauit, et competenti alternatione, ut ibi coquina steterat, ibi claustri introitum fieri designauit.

12. Duabus igitur domibus, dormitorio scilicet et refectorio, mirifico opere et magno sumptu perfectis, restabat nichilominus tercia domus, tanto ad edificandum difficilior quanto insignis decoris sui prerogatiua ceteris futura erat nobilior. Eo quippe in loco, ubi refectorium pridem fuerat, et ubi hospites refici consueuerant, cameram pulcherrimam exstruxit, in qua prepositus ecclesie cum suis placitaret,  et que in usus fratrum expendenda erant reconderet. Superius autem eminentioris domus, in qua ipse moraretur et quiesceret, fundamenta iecit, et in id operis tota animum defigens intentione, domum ipsam mirifici operis insigniuit decore. Exstructis enim in ea fenestris magnis et aure capacibus, que stantis in domo prospectum longe dirigerent, et totam medie fere ciuitatis planiciem oculis intuentium offerent, totamque ingeniosa industrii operarii arte mirifice consummatam, fumaria atque aqueductu per mediam cameram fluente egregie nobilitauit. Ante cuius introitum, dimisso quasi deambulatorii uice modico loci spatio, aliam nichilhominus cameram ei contiguam construxit, in quam mense sue supellectilem reconderent, atque  in ea post prandium suum ad uescendum sederent. Secus quam edificauit aliam domum uacantem, et dehinc penes murum manice aliam cameram priuatiorem, abbatibus et religiosis hospitibus ad commanendum satis habilem. Subtus autem exaltatis primum in muro trabibus, excellentiori quam ante fuerat opere caminatam suam reparauit, et mirifice celatam, cemento quoque dealbatam, fenestris uitreis et sedibus tante domui congruis, necessariis insuper cameris decenter adornauit. Murum quoque domus eiusdem, utroque ex latere nouo opere exaltatum, parietibus predictarum domorum adequauit. Mirabili autem ordine paris bene sibi conuenientis equalitatis tres domos, ac si una esset, unius pari et non dissimilis tecture genere cooperuit.  Cum igitur talia et tam preclara et omnium ammiratione merito dignissima faceret, non ex habundantia aliqua, que sibi afflueret, tanta faciebat, sed ut uir prudens et prouidus, decentis parsimonie modo, ne necessariarum rerum egeret, defectus suos supplebat. Maius autem adiutorium quod habebat erant oblationes fidelium, que de ecclesia beate Marie ueniebant, quam ipse summo studio, allaborantibus in id ipsum quibusdam sibi familiaribus, iam dudum acquisierat.

13. De ipsis uero elemosinis tres libras delegauit fratribus, distribuendas refectioni eorum in duodecim tantorumdem sanctorum festiuitatibus, quas hic subternotare non incongruum iudicauimus, que pridem a priscis antecessorum suorum temporibus  more dominicorum dierum in duodecim agebantur lectionibus. Ipse uero ob reuerentiam deuotionis, quam erga sanctos habebat, eas celebrius agi uolens, in gratiam eorumdem sanctorum in singulis eorum festiuitatibus singulas refectiones deputauit fratribus. In mense Ianuario festum sancti uincentii martiris et conuersionem sancti Pauli apostoli sollempnem in albis agi constituit, in Februario sancti Mathie et cathedre sancti Petri apostoli, in Marcio sancti Benedicti abbatis, in Kal. Maii apostolorum Philippi et Iacobi, in Iulio sancti Iacobi apostoli, in Augusto Ad uincula sancti Petri, in medio eiusdem Bartholomei apostoli, in Septembri Mathei euangeliste, in Octobri apostolorum Symonis  et Iude, in Decembri eque Thome apostoli. Hec filiis suis in omnem retro progeniem sic tenenda hereditario quasi iure reliquit, ut dum eorum memoria apud nos deuotius recolitur, eorum meritis Omnipotentis gratia ab omnibus ubique aduersis tueri dignetur.

14. Anno igitur ab inc. Dom. 1169, ordinationis  autem eius 9, defuncto 4. Kal. Augusti  Stephano Metensi episcopo, Theodericus [437 1Kb] eiusdem ecclesie primicerius eius sedi subrogatur episcopus. Qui Nonas eiusdem mensis ad nos ueniens, ut more principum terre nouiter electus dominus bona sua, que apud nos sunt, pro libitu suo disponeret, et sciret que et quanta hic sanctus protomartir haberet, quorumdam opidanorum nostrorum animos in iura sua plus equo contra se offendit erectos. Is igitur abbatis Wirici querimonia pulsatus, parte fori atrio ecclesie beate Marie contigui, qualem scultetus iniuste et uiolenter possidebat, ecclesie restituit, et ne quid iniusticie nobis deinceps fieret, terminos suos a nostris, posito in medio fori euidenti signo, recta linea discreuit. Cumque pluries  ad nostrates missis nuntiis nichil proficeret, ad oppidum profectus, apud nos aliquot dies commoratus est, et cum minus quam suspicatus erat se apud nos habere didicisset, indignans recessit.

15. Anno igitur Domini 1171 domnus Theodericus ueniens Mettim, quod nostrates bona eius pro libitu suo sibi quisque uendicaret, suis conquerendo intimauit. Et cum frequenter rerum suarum procuratores ad eos mittens, minus et minus ab eis reciperet, et diuersas insuper pateretur molestias, more aliorum principum, auctoritate dominii sui eis mandauit, ut de iniustitia quam ipsi faciebant ei responsuri Mettim uenirent. Qui cum sepe mandati obedire negligerent, necessitate coactus, ea que apud nos habebat, pro 200 marcis imperatori Frederico  impignerauit, ut ipse iusto potestatis sue dominio eos ad obediendum sibi subigeret, quorum ipse tortitudinem  ad sui reuerentiam et subiectionem debitam nec legibus nec iustitia flectere potuisset. 8. igitur Idus Marcii nuntius imperatoris ad nos uenit, et bona episcopi diligenter inquisita dominii sui usibus deinceps seruitura saisiuit. Nec diu intercessit, et imperatore Coloniam ueniente  , mandatus ab eo abbas Wiricus affuit. Quem imperator honeste susceptum rogauit, ut sicut episcopo ad omnia iura sua fidelis fuisset, eandem quoque fidelitatem sibi exhibens, nuntiis eius apud opidanos nostros in suis negotiis non deesset.

16. Eodem anno, elapsis dehinc paucis diebus,  Ludowicus comes Lonensis, dum quicquid animo libet id sibi licere putat, 4. Idus Iulii, cum iam messis appropinquaret et matura pene seges falcem expectaret, pace turbata huiusmodi ex occasione inportune omnes commouit in arma. Is quippe extructa firma turre in uilla sua Brustemio, eam forti presidio uallauerat, munito grandi uallo ecclesie  atrio. Hoc Durachiensis comes Egidius iuuenili etate floridus et animo atque manu ad aliquid agendum promptissimus, grauiter tulit, quod scilicet contra sancita principum et iusticie normam absque eius consensu in comitatu suo id facere presumpsisset. Siquidem hoc habent leges mundane, ne cui principum liceat in comitatu alterius, eo non annuente, cuiuslibet presidii munitionem exstruere. Hac ergo de causa grauis inter utrosque inimicitie et guerre simultas est exorta. Conquerebatur preterea unus contra alterum et alia quam plura emendatione mutua satis digna. uerum comes Lonensis, quasi in iuribus suis et diuitiarum apparatu confidens, ipsum, utpote rebus et armatura militum pauperem, uilipendebat; illum econtra, ne ei cederet,  animositas iuuenilis audatie ad resistendum impellebat. Acciderat et hoc ad augmentum huius discordie, quod idem comes Lonensis, memor iniurie a patre illius sibi illate, qui superioribus annis uastatis igni et ferro circumquaque uillis eius, Brustemium quoque combusserat, hanc in filio eius forsitan ulcisci uolens, licet se iniuste contra eum agere non ignoraret, a proposito tamen obstinati animi reflectere mentem nolebat. Que simultas inimicitie ad hoc usque inter utrosque protracta est, quod iniuriam suam utrimque in alterutrum decreuerunt ferro et cedibus uindicandam.

17. Quodam ergo dierum cum inter ciuitatem nostram et Brustemium utrorumque exercitus conuenisset, et armate ferro acies pugnam atrocibus  animis conseruisset, licet illi longe multitudine militum prestarent, nostris tamen uiriliter resistentibus, uictoria pautioribus cessit. In nostrates autem totum nouissime pondus prelii uersum est, quia fideli animo partes aduocati sui Durachiensis comitis defendebant, et comitis Lonensis exercitum numero copiosiorem frequenter sua audaci uirtute proterebant. Qui cum nichil eis facere posset, quasi in ultionem in eos iniurie sue, ad diripiendum et deuastandum bona nostra se armauit. Ac primum de inhabitantibus uillam nostram Burlo 30 marcas in redemptionem uille accepit, quas si utique dedissent, uillam cum omni eorum possessione crudeli exterminio pessum dedisset.

18. Interim Durachiensi comite pro adiumento militum  in Flandriam profecto, exercitus tamen eius contra milites comitis cotidianis occursibus congrediebatur. Abbas autem Wiricus et nostrates, habito communi consilio, uisum est eis utile, super instanti tribulationis sue angustia auxilium imperatoris expetere. Hiisdem enim diebus cum magna principum terre frequentia curiam suam Neomagi habebat. uires autem comitis Lonensis in dies augebantur,  unde ipse concepta uictorie fiducia grandia queque et terribilia eis se facturum minabatur. Accitis ergo e suis aliquibus fidelioribus, qui tantum negotium strennue exequerentur, imperatori, speciali post Deum et sanctum Trudonem tunc eorum domino propter sibi ab episcopo Metensi factam saisionem, que circa se agerentur intimauerunt. Quibus ipse misso ad eos fideli nuntio mandauit, ut si quecunque perdiderant restitui sibi uellent, portam ciuitatis non exirent, nec causis comitum inter se dissidentium se intromitterent, quidquid etiam comes pro redemptione uillarum nostrarum acceperat, se redditurum promisit. Nostris ergo secundum imperatoris mandatum a bello feriantibus, milites comitis frequentibus iniuriarum  incitamentis non cessabant eos lacescere. Subsannabant autem eos, quasi timore perculsi non auderent in occursum eorum ciuitatis sue portas egredi Comes autem ipse, quasi uictorie securus, nunc armatam suarum aciem uelud spaciatum ituram, quo magis nostros in furorem accenderet, pene usque ante ipsas ciuitatis portas mittebat; nunc precia rerum uenalium, que ciuitati inferenda ab exteris aduehebantur, procul preueniens, uiolenter auferebat; nunc etiam nec opinantibus eis de pecoribus eorum predam [438 1Kb] agens, cotidianis eos dampnis cum irrisione grauiter atterebat. Quod cum imperator eis nuntiantibus rescisset, iussit, ut dampna sua in comitem uindicaturi, auctoritate sua se contra eum defendentes, toto in eum uirium suarum impetu  insurgerent.

19. [439 1Kb] Inter hec cum nuntii a nostris ad imperatorem mittuntur et ab eo ad eos remittuntur, comes Egidius uoti inefficax de Flandria reuersus, fauorabili suorum gaudio excipitur. Et conserta in crastinum graui pugna, exercitus comitis Lonensis uictus a nostris fugatur; uastatisque proximis quibusque uillis, exusto 5 Kal. Augusti Brustemio, duodecimo uidelicet ex quo prius combustum fuerat anno, castellum comitis a nostris obsidione cingitur. Quibus irruptionem eius meditantibus, repente idem comes Ludouicus, qui ciuitatem nostram et monasterium se diruturum minatus fuerat, languore correptus, 3 Idus eiusdem mensis ex insperato defungitur.  Qui apud uillam suam Los ante hospitale, ut uiuus preceperat, sepelitur. Quo mortuo dux Lotharingie Godefridus  , cuius filiam idem comes filio suo desponderat uxorem, ad nostros ueniens qui castrum comitis obsidebant, eis ipsum obisse nuntiauit, induciatoque bello comitem et eos ab obsidione castri discedere cegit. Hiisdem etiam diebus et [440 1Kb] Theodericus Metensis electus obiit  ,  8 anno episcopatus sui, eique Fredericus eiusdem ecclesie canonicus euo grandeuus successit.

20. Hoc modo igitur bello quod comes contra nostros inceperat finito, Deo annuente pax terre reddita est. Pauperes autem, qui miserabiliter hac illacque latitabant, quasi uiuendi accepta licentia, uersa uice noua subito induuntur letitia, et residuum annone, quod uastationi impie superfuerat, sua certatim quique, ut poterant, securi recondunt in horrea; nutu enim Omnipotentis defecerat qui eos misericorditer oppresserat, et iugo dampnationis tyrannice absque compassione aliqua substrauerat. uerum imperatore hiis diebus curiam suam Aquisgrani celebrante, Gerardus, defuncti comitis filius, cum matre sua  eo aduenit, et multa aduersus  comitem Durachiensem et nostros pro uastatione terre sue conquestus, imperatoris animum aduersus eos graui indignatione accendit. Qui uidelicet Durachiensis comes iam pridem ab imperatore frequentibus nuntiis mandatus, prefixe sibi diei terminos, uenire non audens, excesserat, unde iudicio principum imperii tanquam maiestatis imperialis reus cum omnibus suis potestati imperatoris adiudicatus erat. uenit tandem, et ab imperatore discussus, quod mandatus totiens uenire neglexisset, quodque terram comitis illicita sibi temeritate populatus fuisset, utriusque cause reus, mediantibus amicis seueritatem sententie in se prolate euasit. Aderat ibi Philippus comes Flandrensis cum aliis principibus quam plurimis ei consanguinitate proximis,  quorum petitione delinitus imperator ea que deliquerat clementer indulsit. Quia uero ipsi quoque imperatori propinquitate iungebatur, exigere quidquam a nichil habente imperatori indecorum esse uidebatur. Habito autem cum suis consilio quid de nostratibus ageret, qui ibi cum eodem aduocato suo aderant, graue animaduersionis sue iudicium in eos agitare cepit. Qui cum ab eo inquirerentur, quo ausu quaue fiducia terram comitis igni ferroque pessumdedissent, et ipsi auctoritatis eius licentia hoc se fecisse assererent, ipse uero negaret, felici quodam fortune euentu contigit, ut abbas Wiricus eas apud se ibi litteras haberet, quas ipse pridem eis miserat, in quibus eis mandabat, ut se defendentes in comitem  totis animis insurgerent. Quas cum Maguntino et Coloniensi  archiepiscopis et ceteris qui aderant principibus ostendisset, et latorem qui eas ab imperatore acceperat quasi in testimonium adhibuisset, ipsi boni ominis spe nostros ne timerent adhortantes, que audierant imperatori intimauerunt. Ipse autem, sicut ille cuius animus cotidie in diuersa distrahebatur, eorum relatione ueridica reductus in memoriam preteritorum, iuxta illud comici: Regum  cure ut uehementes, sic et mobiles paulo remissius et negligentius contra eos agere cepit, et alia que ibi uentilabantur seueritate iudiciaria discutiens, causam eorum et comitis quasi dissimulando indiscussam omisit. Multum ergo eis predictarum exemplar literarum profuit; quod utique si non ibi habuisset, nequaquam absque graui rerum suarum dispendio districtum animaduersionis eius iudicium euasissent. Comes uero Lonensis, insistente abbate Wirico, argentum quod pater eius in redemptionem Burlo a nostris extorserat, ab imperatore restituere [441 1Kb] iussus, insignia sui ornatus pallia nobis in uadium dedit, que tamen paucis post diebus elapsis dato redemptionis pretio mater eius redemit.

21. Anno sequenti  Hugo et Albertus comitis  de Musal filii, non ferentes se ab eodem Gerardo comite exheredari, collecto exercitu se per terram eius inopinate diffundunt. Bilisium  namque et Calmunt dimidium legitimo iure cum appendiciis eorum suum esse dicebant, quod tamen a patre eius nec armis nec iusticie legibus obtinere unquam potuerant. Armatis itaque occulte suorum fortissimis, die dominico castrum Berle  repentino impetu inuadunt, et tocius in circuitu prouincie uicos deuastant atque comburunt. Sed nec tunc quidem ecclesia nostra a uastatione possessionum suarum potuit esse aliena, nam Horle uilla nostra semiusta tota uastatur, fractisque rotis molendinum nostrum a predonibus incensum feroci igne exuritur.

22. uidens ergo Gerardus comes Lonensis necessariam  sibi comitis Durachii Egidii militarem uirtutem et audaciam, eum contra aduersarios suos sibi adiutorem et socium assciuit, et altero eorum, id est Hugone, apud Hoyum defuncto, alterum fugato eius exercitu de terre sue finibus eliminauit. Dehinc consultu familie utriusque sororem suam  ei uxorem despondit, eique reconsiliatus, firmum cum nostratibus amicitie et pacis pactum stabiliuit.

23. Non multo post idem Gerardus languore correptus cum desperaretur, tandem contra omnium spem conualuit, et sicut in infirmitate uouerat, Iherosolimam proficisci statuit. Cuius frater Hugo, etate quidem inferior sed petulantia animi ad omne facinus eo procliuior, putans sibi omnia licere que  libuissent, usus consilio quorumdam ciuitati nostre aduersantium, uallum ingens circa Brustemium erexit, magnamque inter suos et nostrates, ut post patuit, intestini belli et odii materiam ex hoc facto conflauit. Cuius quidem conatus in inicio nascentis huius mali facile reprimi potuisset, sed primatum uille nostre et precipue comitis Durachiensis male in hoc negligentis desidia temerariam fodientis in alieno alodio aluit audatiam. Iustitia enim legum  mundanarum cepta huius inhibere licenter potuissent, si uero res eadem, ut sepe inter principes euenit, ferro decerni debuisset, ipsi utique numero et fortitudine facile eo superiores fuissent. Necdum tamen eodem uallo per girum uille consummato, Gerardus comes de Iherosolimis reuersus, fauorabili suorum omnium leticia excipitur, a nobis quoque sollempni processione receptus, magna que etiam eo gloriosiorem deceret reuerentia honoratur. Qui predicti ualli opus considerans, et plura pro hoc tacita mente apud se uoluens, non tamen de incepto fratrem redarguens, eo quidem anno, quasi sibi displiceret quod factum erat, quieuit. Dehinc frequenti suorum impulsus consilio, ad id peragendum intendit studio; uidebatur enim sibi dedecori fore,  si quod ille inchoauerat, ipse quasi eo in aliquo inferior studuisset omittere. Nec quemquam suo conatui contradicturum putabat, quia fratri nemo obstiterat. Sed sancto Trudone ciuitatem suam, quam ipsi omnimodis deprimere ac humiliare per hoc nitebantur, protegente, conatus eorum dispositione infringitur Omnipotentis, qui futura uelut presentia uidens, nouit occulta cordis. Hugo siquidem frater eiusdem Gerardi, seminarium omnis mali, quod occasione huius ualli inter nostrates et Lonenses postea emersit, adhuc fere intra pubertatis annos agens uita decessit. Qui qualis fuerit qualisue fuisset, uel ex hoc conici et agnosci liquet. Unici enim fratris sui sponsam contra ius fasque abripuit, que tamen intra breue spacium huius copule defuncta  est. Eum etiam, ut plures conuiciabantur, si cum eadem uxore superuixisset, auxilio generi conpressum iure comitatus et castellorum omnimodis spoliasset.

24. Interim abbas Wiricus, exstructis opere mirifico claustri officinis, frequentibus fratrum sollicitabatur precibus, ut, sicut dudum uouerat, claustrum in quamdam noue pulchritudinis speciem innouando reformaret. Qui optimum factum arbitratus memoriam sui posteris in benedictione relinquere, statuit libens eorum suggestionibus obedire. Multis namque iam pridem experimentis doctus erat, non diffidere de Dei et beatissimi patroni sui adiutorio, nimirum considerans eo sibi cooperante omne ad quod intendisset opus in manus  suas dirigi. Murum igitur claustralis ambitus per gyrum tabulis politis struens, bases conuenienti dispositione superposuit. Dehinc columpnas nunc quatuor uiuarias [442 1Kb] statuit, et nunc geminas nigras atque congruenti compaginatione coaptans, capitella desuper egregie sculpta collocauit; spatium uero distantium inter se columpnarum lapidibus ad instar arcuum sectis et eximie politis superius discreuit, totumque opus infra annum  mirantibus omnibus prospere pro uoto consummauit.

25. Hiisdem diebus Gerardus comes Lonensis uallum Brustemii a fratre suo Hugone, ut prelibauimus, inchoatum, summo studio perficere nitebatur, sed Cunone Durachiensi comite obsistente, opus ceptum omnimodis impediebatur. Is enim fratri suo Egidio admodum puer in principatu successerat, quem omnipotens Pater, ut dilectum forsitan adoptionis filium in examine iudicii sui futurum, lepra mulctatum seueritatis sue flagello interim castigabat. Comes autem Lonensis iam pridem expertus animosas nostrorum uires, et propter eos Durachiensibus se posse resistere diffidens, ad imperatorem se contulit, allodiumque suum in Brustemio  et castrum pariter ei dedidit, ut auctoritatis eius patrocinio id ad effectum perduceret, quod suis se uiribus facere diffidebat. Reuersus de imperatoris curia, et elatus ea quam in eum conceperat fiducia, in auxilium sui contra comitem Durachiensem et nostrates circum manentes quosque inuitat, et apertus eorum iam inimicus, inimicitiam suam et iram cum indignatione eis denuntiat. Interim comes Durachiensis nullum preter nostrates adiutorium habens, ad comitem Flandrie auxilium postulaturus proficiscitur, intimans ei quas a comite Lonensi iniurias pateretur. Compunctus ille tam tristi nepotis sui relatione, et condescendens eius angustiis benigna mentis compassione, missis literis, ne quid ei faceret, comitem monuit, utque sibi  ad colloquium Louanii occurrere non dedignaretur, mandauit. Considerabat enim nepotem suum, quamuis comitem, omnibus tamen pene rebus egere, illum autem habundare, ideoque laborabat inter eos aliquid pacis aut amicitie fedus componere. Item si armata manu ueniret, uidebatur ei comitem quidem se debellare posse, sed dolebat pro causa huiusmodi totam in circuitu prouinciam uastatione exercitus sui pene ad nichilum redigi. Statuti igitur colloquii famosa illuxit dies, et apud Louanium, ut disposuerant, cum grandi suorum frequentia predicti conuenerunt principes. Rogatus comes Lonensis a comite Flandrie, denegat belli inducias, conqueritur omnibus, graues a comite Durachiensi sibi irrogari iniurias, consilioque taliter ea die soluto, quique  discedunt in sua, infecto pro quo uenerant negotio. Nec multo post sera penitudine tactus, indutias tanto principi negatas, annitente strennue Godefrido Louanensi duce, sororio suo  , nostratibus ultro concessit, et opus ualli sui usque in alia tempora, licet inuitus, interim intermisit.

26. Anno Domini 1177, imperii Frederici anno 25  , episcopatus Rodulfi 10, prelationis Wirici abbatis anno 22, ante paucos quam hec acciderant  dies, Alexander papa Frederico imperatori reconciliatus, eum et omnes imperii sui principes ab excommunicatione absoluerat, alteroque eorum in patrem altero in filium adoptato, cum eo in unitate concordie redierat. Is quippe Adriano papa defuncto, cum Octouiano, uenerabilis uite archipresbitero, ad papatus apicem electus fuit, sed partibus inter se dissidentibus ab imperatore reprobatus, eundem tamen Octouianum et duos eius successores  longeuitate uite superauit. Reformata igitur unitate ecclesie, que septem et decem annis turbata fuerat propter dissensionem sedis apostolice, missis epistolis iussit omnes circumquaque episcopos in media quadragesima ad se Romam uenire. Mandatus inter ceteros Rodulfus Leodiensis episcopus omnes  episcopii sui abbates conuocauit, utque se ad simul proficiscendum prepararent, iussit; qui uero uie timore remanere mallet, ei profecturo ad supplementum expensarum aliqua dare non negligeret, alioquin ipse una cum eo Romam pergeret. Abbas autem Wiricus, iam pridem propter egregiam liberalitatis sue munificentiam ei acceptus, amplioribus largitatis sue beneficiis obtinuit, ut, quia pre debilitate corporis Romam per se ire non poterat, ipse priuilegia ecclesie nostre secum ferret, et presentis pape sigillo ea confirmari faceret. Quod et fecit. ueniensque Romam, licet sinistro actuum suorum rumore aures pape plurimum offendisset, tamen propter suum genus nobile in magna apud eum reuerentie prerogatiua pre ceteris est habitus. Actum  est uero hoc consilium media quadragesima, die 5, Iduum Marciarum , in quo computati sunt affuisse 700 episcopi et abbates mille et clericorum preterea diuersorum ordinum innumerabiles turme  . Apostolicus autem inter cetera decreta sua, que ab omnibus rite tenenda sollempni institutione sanxit, in Octouianum sancte uite uirum et in duos eius successores sentenciam excommunicationis promulgauit, et quidquid uiuentes statuerunt, id auctoritate sua irritum esse censuit.

27. Anno sequenti  episcopus consummato ad uotum sue profectionis negotio, prospero itinere sanisque omnibus, qui in comitatu eius fuerant, tandem Leodium est reuersus. Qui et ante hanc  profectionem et post reditum crebris Gerardi Lonensis comitis infestatus iniuriis, quas ei in decimis et precariis uillarum et ecclesiarum ad se pertinentium arroganter et superbe ingerebat, quia minas et excommunicationem intentando nichil proficiebat, superbie et arrogantie eius uiribus et armis obuiare parat. ueniensque apud nos, necessitate urgente renouauit cum nostratibus fedus amicicie et fidelitatis perseuerantiam, adhortans eos, una secum ulcisci in comitem suam et sancti Lamberti iniuriam. Quo comperto comes, nec ipse ad resistendum segnior, collecta ualida militum manu, 2  die Kal. Augusti milites episcopi aggressus, a Calmunt  usque Tungris in cruentam fugam compellit, oppidumque ui cum suis irrumpens, plurimis captis copiosam predam uictor abducit. Postera die, id est Kal. Augusti, episcopus collecta suorum multitudine, ante eandem uillam eum cum exercitu proterens, in fugam uertit. Omnibusque qui poterant in castrum confugientibus, totam uillam repentina inuasione exurit. Interim comes per siluam proxime stantem cum paucis suorum euadens, Tungris inopinatus inuadit, et incenso oppido, monasterium beate Marie graui incendio absumit. Sequenti die  episcopo Calmunt obsidente, nostrates ab eo rogati Brustemium inuadentes, nono anno ex quo illud sub Egidio comite combusserant,  iterum comburunt, et superato primo eius uallo, resistentes in arctiora cogunt, et ad capiendum castrum machinas instruere intendunt.

28. Dehinc 3 uidelicet Nonas Augusti episcopus cum suis et nostrates cum episcopo Los caput comitatus inuadunt, et habitatoribus eius metu mortis et captiuitatis fugientibus, incensa uilla cum monasterio pariterque castro ingentia spolia diripiunt.

29. In crastinum  cenobium sancti Amoris in Bilisia a milicia episcopi cum uilla exuritur, Montenaken quoque castrum a defensoribus uacuum incendio euertitur, et uastatis circumquaque uillis, fugientibus incolis, omnia castella et munitiones comitis inimicis non parcentibus destruuntur. Cumque exstructis machinis episcopus Calmunt destruere  niteretur, annitente comite Namurcensi auunculo suo et comite de Berghe  , Gerardus comes in gratiam eius reducitur. Quod tali conditione actum est, ut quidquid episcopus ei fecerat, irritum esset, nichilque ei iniuriarum pro hoc deinceps irrogare deberet. In hac ergo mutua eorum aduersus alterutrum contentione cum totius in curcumitu prouintie graui uastatione concremate feruntur cum uillis suis plus quam sedecim ecclesie.

30. Reductis ergo in concordiam pacis episcopo et comite, Godefridus Louaniensis dux graui aduersus nostros accensus est indignationis furore, quod scilicet et in iuuando episcopum contra comitem pacem sibi iuratam presumsissent infringere. Et  aduectiones forensis mercimonii, que de terra sua aduehebantur, interim interdicens, iurabat malo eorum hoc eos fecisse, sperans eos minis suis teritos, gratiam suam pecunia redempturos fore.

31. Comes quoque Lonensis omnia que perpessus fuerat in eos retorquens, ad imperatorem proficiscitur, eique tristem fortune sue depromit hystoriam. Quem ad subueniendum sibi calamitatibus suis inclinans, instigat aduersum nostrates homines in sui uindictam. Qui frequenter ab eo mandati, tandem necessitate urgente episcopum super hoc consulunt, et ut eos super querela comitis excusaturus  ad imperatorem uadat, ex iure cogunt. Bona ergo fide se eos ab omnibus impedimentis liberaturum pollicitus, ad curiam imperatoris, que Seynse futura erat, una cum eis est profectus. Comite autem plura aduersus eos imperatori querente, episcopus causam eorum, ymo suam, strennue egit, eos ab obiectis patrocinio suo defensans, et que eis inpingebantur, sibi rectius imputari debere libera uoce protestans. Cuius constantia comes perculsus, annitente imperatore episcopoque in id ipsum allaborante, statuit cum eis in pacis concordiam redire. Que pax ibidem confirmata est conditione interposita, ut nec in allodio ecclesie, ut ceperat, foderet, nec iuri aduocati eorum in fodiendo se uiolenter opponeret. uallum ergo, quod circa Brustemium erexerat,  totius huius discordie ab inicio seminarium, hoc modo nostris ei reconciliatis remansit imperfectum.

32. Morabantur hiis diebus Colonie quidam pollentes opibus, qui erant de familia nostre ecclesie; hos Henricus  Lemburgensis dux a iure ecclesie nolentes abstrahere uiolenter uolebat, quia in bona eorum iam dudum iurauerat. Qua necessitate abbas Wiricus Coloniam profectus, natiuam sibi tybiarum et pedum infirmitatem adeo solito grauiorem contraxit, ut omnibus qui secum ierant de salute eius pene desperatis, uix reuerti potuerit. Hinc familiari suorum dilectione euictus, qui eum sibi semper adesse desiderabant, languori et corporis  debilitati in dies ingrauescenti, auxilium medicine adhibuit. Cuius fomentis modice adiutus cum lenuis membra doleret, et se iam conualuisse speraret. repente contra spem in mortiferam incidit egritudinem. Inunctus ergo et communicatus, fratribus deuotas excubiarum uigilias ei exhibentibus, post matutinalem synaxim diem clausit extremum anno Domini 1183 Idus Decembris. Sepultusque est penes abbatem Folcardum ante capellam sanctorum Trudonis et Eucherii, quam ipse operosa lapidum uarietate, ut supra prelibauimus, insigni opere iam dudum exstruxerat. Prefuit autem ecclesie ab anno sue electionis annis 25  , 10 dies minus, uir prudens et in multis sepe secunda usus fortuna, et

 Semper in aduersis doctus sperare meliora. Qui inter cetera probitatis et largitatis sue beneficia, que utpote pius pater optimis heredibus perpetuo reliquerat possidenda, duas partes decime de Alost in annuam eis refectionem constituit, et quod superfuisset utilitati infirmorum delegauit. Dignum est igitur, ut tanti patris operum et multiplicium beneficiorum grata memoria in benedictione apud posteros habeatur, quorum usibus et commodis tam egregie tamque paterne desudasse luce clarius comprobatur. Ei ergo commune precum conferamus iuuamen, orantes, ut spiritus eius in pace requiescat, amen.


 Finiunt Gesta Domini abbatis huius loci, monasterii uidelicet Sancti Trudonis.





GESTORUM ABBATUM TRUDONENSIUM CONTINUATIO TERTIA.



PARS PRIOR.



INCIPIT PRAEFATIO SUBSEQUENTIS OPERIS

 Quoniam scire gesta rerum, que priscis temporibus contigerunt, uiris religiosis et ecclesiasticis pre ceteris quam plurimum expedit, sciendum est, quod post multas persecutiones, quas catholici a paganis et infidelibus, Ghotis scilicet, Wandalis, Hunis et Longobardis reliquisque barbaris nationibus de sedibus et terris sue inhabitationis egressis, diuino permissu sunt perpessi, nouissime manus Omnipotentis, propter christianorum flagitia Gallias inhabitantium ad puniendum extenta, misit in eos iram indignationis sue per Normannos, alio nomine appellatos Noruenos, paganos. Qui adiunctis sibi Danis Gallias cum sibi adiacentibus prouintiis per annos circiter  60 peruagantes  , plurimas ciuitates cum opidis et castellis, utriusque sexus incolis immaniter occisis, destruxerunt consimilique clade loca sancta, ecclesias et monasteria depopulando. Inter que hoc sancti Trudonis cenobium adeo suis thesauris, clenodiis pretiosis, librorumque copiis est spoliatum, precellentique structura concrematum et euersum, ut de tam famosa prius abbatia ab ipso sue fundationis tempore usque ad primi Ottonis imperium, perpauca memorie commendata reperirentur. Idcirco ut prefati cenobii futuris filiis et successoribus saltem ex aliqua parte, quanta prosperitate ante ipsorum Normannorum persecutionem locus iste floruerit,  qualesue post sui euersionem miserias sustinuerit, innotescat, euolutis tandem bibliothece nostre libris et cartharum copiis, pauca que collegi ad continuandum rerum gestarum ordinem, libris per uenerabilem domnum Rodulfum de gestis 9 abbatum nobiliter digestis anteponere curaui. Deinde consequenter trium abbatum gesta, qui Rodulfo immediate successerunt, in antiquo libello conscripta inueniens annexi. Postremo autem posui 12 abbatum gesta, qui prefuerunt ab anno Domini 1180 usque ad obitum Roberti abbatis, qui obiit anno Domini 1366. Horum 12 abbatum actus ex diuersis hinc inde libris [443 1Kb] et ex antiquorum relatibus collegi, ac ea que meis temporibus uidere et audire potui inserui. Incidentia quoque prout oportuna uidebantur,  pluribus sparsim librorum capitulis interposui.  Cum autem ad presentia tempora deuentum est, notare cessaui, latius hec posteris exquenda [444 1Kb] relinquens; quia, si gestarum rerum ueritatem persequerer, quorundam forsan qui adhuc superstites sunt offensam incurrerem, aut si a ueritate discederem, adulationis seu mendatii nota fuscarer. Preterea humiliter supplico et instanter posteros meos exhortor, ut postposita negligentia amodo sint solliciti notabiles rerum euentus et gesta annalibus scriptis commendare, quibus inspectis eorum successores cautius pericula poterint euitare futura. Distinguitur autem hec gestorum abbatum compilatio in quatuor partes, quarum prima pars continet libros tres, secunda libros tredecim [445 1Kb] , tertia quatuor libros, quarta uero in duobus [446 1Kb] libris completur.



INCIPIT TABULA PRIME PARTIS DE GESTIS ABBATUM HUIUS MONASTERII SANCTI TRUDONIS, ET PRIMO CAPITULA PRIMI LIBRI EIUSDEM.


1. capitulum. De beati Trudonis natiuitate.

2. De uoto ipsius pro edificanda ecclesia.

3. De parentum eius obitu.

4. De angelica sibi facta ammonitione et sancti Remacli instructione.

5. De eius ad Metensem urbem profectione. Incidentia [447 1Kb] . De sanctis Amando et Remaclo. Incidentia. De obitu regis Dagoberthi et filiorum eius successione. Incidentia. De 6 Pipinis et de sancta Gertrude.

6. De profectu beati Trudonis in studiis sacre scripture.

7. De beati Theodardi in abbatem Stabulensis cenobii institutione.

8. De beati Trudonis in sacerdotem ordinatione, et de eius ad Sarcinium repatriatione.

9. De uilla nostra Seni quomodo beato Trudoni fuit collata.

10. Quomodo beatum Remaclum sanctus Trudo repatrians uisitauit.

11. Qualiter populus Sarciniensis ei repatrianti obuiam uenit.

12. De prima fundatione cenobii huius sancti Trudonis. Incidentia. Quomodo sanctus Remaclus cessit ab epyscopatu Traiectensi. Incidentia de Theodardi successione.

13. De prima huius monasterii dedicatione.

14. De dotatione huius monasterii a sancto Trudone facta, et fundatione cenobii 80 monachorum in allodio eiusdem sancti iuxta opidum Brugis in Flandria situati. Incidentia. De terra Flandrie quomodo primo facta est comitatus.

15. De larga possessione quam beatus Trudo habuit in Taxandria, que nunc appellatur Campinia.

16. De primaria cenobitarum in hoc loco institutione et diuini cultus inibi inchoatione.

17. De officio predicationis quod a sancto Remaclo etiam beatus Trudo susceperat.

18. De ecclesiis apud Zepperem et apud Falmiam quas alternis noctibus uisitauit. Incidentia. De sancti Theodardi martyrio. Item. De eodem.

19. De electione sancti Lamberti in episcopum.

20. De beati Lamberti ab episcopatu eiectione.

21. De beati Trudonis ieiuniis et elemosinis.

22. De beati Lamberti in suo epyscopatu relocatione.

23. De beati Trudonis obdormitione.

24. De miraculis in die exequiarum eius factis.

25. De Lothario preposito post beatum Trudonem hoc cenobium regenti

26. De donatione et elimosina a Pipino secundo et uxore sua Plictrude monasterio nostro collatis. Incidentia. De Beda presbitero.

27. De sancti Lamberti martyrio.

28. De miraculo in exequiis sancti Lamberti. De successore suo sancto Huberto palam audito.

29. De consecratione sancti Huberti Rome miraculose facta.

30. De translatione epyscopalis sedis et beati Lamberti corporis a Traiecto ad Legiam et obitu sancti Huberti. Incidentia. De Pipino. Incidentia. De cenoboio Montis Cassini.

31. De beati Eucherii in epyscopum creatione.

32. De obitu Lotharii huius loci preposito.



INCIPIUNT CAPITULA LIBRI SECUNDI.

1. De primo huius monasterii abbate

2. De annis Domini sub quibus prefuit, et de 6 abbatibus et succedentibus.

3. De beati Eucherii ab epyscopatu expulsione.

4. De beati Eucherii in exilium ad Hasbaniam missione. Incid. De obitu Karoli Martelli.

5. De reuelatione sancto Eucherio ostensa, quomodo Karolus apud inferos torquebatur et de serpente in eius sepulcro inuento.

 6. De obitu sancti Eucherii. Incidentia. De fundatione cenobii Foldensis.

7. De dono bonorum nostrorum apud Donch, et de uillis ibidem a duce Roberto huic monasterio collatis, et de eius sepulcro. Incidentia. De Pipini tertii in regem Frantie creatione.

8. De fure huius cenobii auferente thesaurum, iudicante Pipino suspenso.

9. De miraculo per beatum Trudonem in puero sancti Rodegandi epyscopi facto. Incidentia. De obitu regis Pipini. Incidentia. De Hunis seu Auaribus per Karolum Magnum deuictis.

10. De Donato monacho uitam beati Trudonis scribente. Incidentia. Quomodo Karolus factus imperator persecutioni Hunorum finem imposuit. Incidentia. De imperio Ludowici Pii. Incidentia. De regis Danorum ad fidem conuersione.

11. De Normannorum persequutionis initio.

12. De domno Drogone Metensi episcopo et huius loci abbate.

13. De dono Hotberthi nobilis uiri huic monasterio tempore Drogonis abbatis facto.

14. De 8 abbatum nominibus abbati Drogoni succedentium. Incidentia. De ymno Gloria, laus et honor, quomodo postremo [448 1Kb] inoleuit, ut die palmarum cantaretur. Incidentia. De continentiis regni Lotharingie que prius uocabatur Austrasia. Incidentia. De Lotharii imperatoris monachatu. Incidentia. De Danis Normannorum complicibus. Incidentia. De epyscopis Metensibus sibi succedentibus, et quare eorum aliqui intitulantur archiepyscopi.

15. De prebenda monachorum huius loci antiquitus dari consueta. Incidentia. De terra Flandrie quomodo facta fuit comitatus. Incidentia. De uictoria Francorum contra Normannos.

16. De prima corporum sanctorum Trudonis et Eucherii translatione.

17. De corporum beatorum Trudonis et Eucherii occultatione sub uolta subterranea propter metum Normannorum facta

18. De Lotharingie depopulatione per Normannos facta.

19. De sancti Liberti passione. De monasterii et opidi Sancti Trudonis aliorumque monasteriorum et ciuitatum depopulatione a Normannis facta. Incidentia. De ciuitatum Treueris et Metis deuastatione. Incidentia. De Ungaris paganis.

20. De reditu Normannorum a Frantia ad Lotharingiam.

21. De Normannorum exitio et exterminatione et ad fidem conuersione. Incidentia. De primo Adelberone Metensi epyscopo. Incidentia. De abbate Prumiensi. Incidentia. De translatione imperii a Francis ad Teutonicos. Incidentia. De impetu Ungarorum. Incidentia. Qualiter regnum Lotharingie fuit deuolutum adnutum imperii.

22. De Ymizone huius loci abbate.



INCIPIUNT CAPITULA LIBRI TERTII.

1. De imperio primi Ottonis hoc monasterium a Normannis destructum restaurare incipientis. Incidentia. De Lotharingie duce. Incidentia. De laude Ottonis.

2. De aduentu Ottonis regis ad opidum nostrum, et de eius compassione erga hoc monasterium.

3. De abbatis Reineri consecratione.

4. De flagellatione per beatum Trudonem Adelberoni secundo Metensi epyscopo illata.

5. De elemosina matris [449 1Kb] domini Reineri abbatis. Incidentia. De controuersia Ottonis et Francie regis Ludouici. Incidentia. De uictoria Ottonis contra ducem Lotharingie. Incidentia. De Gerberga sorore Ottonis.

6. De immersione aranee labentis in calice Reineri abbatis sub hora consecrationis eucaristie.

7. Quomodo Reinero abbate defuncto domnus Adelbero secundus Metensis epyscopus fit abbas huius loci.

8. De diligentia domni Adelberonis in recuperatione reddituum, et dotatione paterne hereditatis monasterio collata, et reformatione edificiorum.

9. De monasterii post primam dedicationem iterata consecratione. Incidentia. De resistentia domni Adelberonis contra Ottonem regem. Incidentia. Et de Leodiensibus epyscopis. Incidentia. De collatione ducatus Lotharingie.

10. De seruitute Guodrade femine, ubi ostenditur domnum Adelberonem fuisse huius loci abbatem

11. De elemosina Zeizolfi, ubi etiam claret domnum Adelberonem huius loci abbatem fuisse.

12. De obitu domni Adelberonis abbatis huius loci.

13. De bonis nostris apud Prouin et silua Bruderholt que comitissa Flandrie monasterio contulit. Incidentia. De successione Leodiensis epyscopi et imperatoris.

14. De fundatione cenobii sancti uincentii et uilla sancti Trudonis.

15. De obitu domni Thietfridi abbatis huius loci.

16. De creatione domni Erenfridi in abbatem huius loci et eius obitu.


Finit tabula prime partis gestorum abbatum huius monasterii sancti Trudonis.



INCIPIT LIBER PRIMUS CONTINENS ORTUM, ACTUS ET OBITUM BEATI TRUDONIS.


 1. [SIGEB. THEODERICI uita S. Trud.] Anno Domini 628, imperii uero Heraclii cum sua coniuge Martina anno 16 et Lotharii secundi huius nominis  Francorum regis, Hylperici filii ex Fredegunde consorte sua, anno 40, Iohanne dico Agnus Traiectensi ecclesie presidente [450 1Kb] , electus Domini sanctus Trudo  ex nobilibus et Deo dignis parentibus ipso anno plus minusue in Hasbaniensi territorio, Sarcinium nomine, nascitur. Cuius pater Wicboldus nomine ex Francorum regum ortus propagine, prefatique Hylperici regis contemporaneus et ex recta linea consanguineus, temporale dominium seu comitatum latum, quod proprio iure in partibus Hasbanie, Campinie  et Flandrie possederat, iustis legibus gubernabat. Mater autem Adala nomine ex Austrasiorum ducum prosapia progenita, primi Pipini ducis Austrasie dilecta consanguinea, hunc unice natum filium ad multorum educauit salutem fidelium  .

2. [SIGEB. uita S. Trud. c. 3.] Anno Domini 633, imperii Heraclii 21, et Dagoberti regis, monarchi  trium regnorum, scilicet Frantie et Neustrie, que nunc Normannia uocatur, ac Austrie, que modo Lotharingia nuncupatur, anno 2, sanctus Trudo ineuntis etatis sue anno 6, uel quasi, puerili opere in agri planicie collectis lapidibus ecclesiolam construxit, in qua ad orationem prouolutus, de ecclesia in suo allodio edificanda se uoto strinxit. Quam procax quedam mulier indignanter intuens, pede dissipauit, que continuo ultione diuina cecatur, sed ad concurrentium uicinorum instantiam puer pro ea misericordiam Dei inuocans, eidem uisum restituit. Incidentia. [SIGEB.] Circa idem tempus sanctus Arnulphus Metensis episcopus constituitur. Incid. [u. S. Theodardi, c. 4.] Eodem tempore prefato rege  Dagobertho filius nascitur, ad cuius preces humiles sanctus Amandus infantem baptizat et nomen Sygibertus eidem imponit; ubi cum patrini baptizanti uenerabili presbitero finitis orationibus continuo non responderent, infans 40 dierum plena distinctione audientibus circumstantibus respondit: Amen. [c. 8.] Circa idem tempus  defuncto Iohanne dicto Agnus Traiectensi episcopo, idem rex sanctum Amandum Traiectensem episcopum quamuis renitentem constituit. Incid. Qui postquam 3 annis prefuit episcopatu posthabito sancto Landoaldo archipresbitero cathedre epyscopalis curam commisit, et solitariam uitam petiit, [u. S. Amandi.] et in Elnonensi monasterio usque ad finem uite permansit.

 3. Anno Domini 644 uel quasi sancta Adala, mater beati Trudonis, in pace quieuit; cuius corpus apud Zeelem uillam  , que allodium est sancti Trudonis, in ecclesia sepultum, miraculis claruit, et in decenti loculo compositum, a terra eleuatum est. Incip. [u. S. Glodulfi.] Circa idem tempus sanctus Glodulphus sanctitatem genitoris sui sancti Arnulfi imitatus, post Georicum, quem prius Arnulphus in spiritu successorem sibi in epyscopatu agnouerat  assignatum, Metensis factus est episcopus. Incid. [SIGEB.] Anno Domini 645, imperii Constantis seu Constantini anno 3, illustris uir Wicboldus, pater ipsius beati Trudonis, in senectute bona in Domino obdormiuit, et in ecclesia uille sue allodialis, ex nomine suo Wibekem  denominate, sepultus, eleuari meruit. Incid. Eodem anno sanctus Remaclus a Dagoberto  rege Francorum [u. S. Theod. 5], a solitaria et monastica uita extractus, inuitus et precibus uictus, Traiectensis epyscopus ordinatur [circa an. 650.]

4. Anno ipso beatissimus adolescens Trudo, utroque orbatus parente, nullo egens tutore, quippe cum iam complesset etatis sue annum 17, cepit mente fluctuari, qualiter dominium paternum cum  adherentibus huic largissimis patrimoniis possessionum tam sagaciter disponere auxiliante Dei gratia preualeret, ut temporalium rerum affluentia ingressum perpetue hereditatis sibi nullatenus obstrueret. [u. S. Trud. I, 7, 8, 12.] Hec secum diligenter ruminans ad memoriam reducit uotum, quod de construenda ecclesia in propria hereditate pridem puerulus uouerat. Qui cum in huiusmodi mentis captu fluctuaret, sompnus ei continuo obrepsit. Angelum Domini sibi assistere uidit, suadentem sibi, ut sanctum Remaclum epyscopum adiret, cui in omnibus que iuberet obtemperaret. Expergefactus autem ad uillam Septemburias secundum angeli mandatum festinat, ibique residenti epyscopo consilium angeli  manifestat. Cui ille: Perge, fili, ad Metensem epyscopum, et beato Stephano quidquid in Hasbania trade. Hoc enim, angelo reuelante, Christo acceptum fore didici.

5. Die igitur sequenti, mane diluculo, uenerabilis adolescens Trudo ad ciuitatem Metensem iter arripit, ibique sancti pontificis Glodulfi oblatus presentie, monitoris sui beati Remacli obtemperans consilio, omne patrimonium quod in Hasbania possidet, sancto Stephano tradit. Tunc sanctus Glodulfus beatum Trudonem in filium assumens, diligenter illum ad litterarum scientiam, sicut petiuit, instruendum fideli uiro commisit, qui cooperante gratia sancti Spiritus, infra annum totum psalterium decantare sciuit, et ultra estimationem hominum in breui tam  egregie in scientiis scripturarum sic profecerat, ut cequos suos mirabiliter superaret. Incid. [u. S. Amandi; uita S. Rem.] Anno eodem cum Dagobertus rex sancto Amando contemplationi et predicationibus insudanti, quippe qui incolas Gandaui, famosi opidi in Flandria siti, ad fidem catholicam conuerterat, ab onere epyscopalis cure cedenti, licet inuitus, condescendisset, ne tamen tam famosa sedes presidentia proprii epyscopi careret, habito consilio,  sanctum Remaclum monachum ex monasterio Sollempniaco  sub patre Eligio a solitaria uita extractum, quamuis renitentem, Traiectensem epyscopum instituit. Circa idem tempus  prefatus rex, fluxus uentris infirmitate deficiens, cum magna deuotione emisit spiritum. Cui primogenitus eius filius Clodoueus in regno Frantie et Neustrie successit; alter autem filius Sygibertus dicebatur, quem pater ante aliquot annos adhuc puerum in regno Austrie, que nunc Lotharingia uocatur, constituerat, dans eidem tutores Gumbertum Coloniensem archyepiscopum et Pipinum ducem inferioris Austrie, qui laudabilium suorum tutorum secutus uestigia, in uniuersis moribus et uirtutibus coaluit, prout ex processu decursus regnationis  eius enituit [cf. FREDEG., u. S. Sigeb.]. Incid. Anno sequenti  Pipinus prefatus dux et maior domus regie, quem Dagobertus rex totius Austrie archiducem fecit, in Domino obiit. Cuius corpus apud Landen sepelitur et post plures annos inde ad opidum Nyuellense translatum, miraculis coruscat; cuius obitus uniuersum Austrie regnum merore perculit [cf. u. S. Sigiberti]. Iste Pipinus, primus huius nominis, fuit magnifici principis Karlomanni filius, qui ex sua coniuge sancta Ytuberga filium nomine Grimoaldum genuit, qui patri in ducatu succedens, per auxilium sancti Cuniberti loco patris sui maior domus constituitur, obiitque sine liberis. Habuit etiam idem Pipinus filiam nomine Beggam, quam Ansigiso duci, sui sodalis sancti Arnulfi  filio, coniugauit, que Pipinum secundum, qui Grossus dicebatur, peperit, cuius filius Karolus Tudetes siue Martellus fuit. Qui Karolus ex Alpayde concubina procreatus, genuit Pipinum huius nominis tercium, qui fauente Zakaria papa propter uictoriarum suarum strenuitatem Francorum rex constituitur. Quartum uero Pipinum rex Karolus Magnus genuit, eumque Ytalie regem prefecit. Quintus autem Pipinus, Ludowici Pii filius, a patre rex Aquitanie constituitur. Sextus huius nominis Pipinus patri in regno Aquitanie succedit, quo mortuo nomen Pipini aboleuit. Fuit autem iste Pipinus primus unus ex ducibus potentissimis infra regnum Austrasie, ducatuum suorum dominatum distinctis  terrarum limitibus hereditario iure possidentibus. Huius uero Pipini ducatus dicebatur ducatus Austrie inferioris, in quo preter alia multa oppida et castella, Brabantia continebatur, que a Brabone Troiano milite, scilicet nepote Hectoris magni, nomen accepit. Pars insuper magna Hasbanie et Campinie ad ipsum respiciebat, qui in nostris confiniis habuit duo palacia, unum minus in loco qui adhuc uocatur Landen, et aliud maius in opido nuncupato Niuella. [u. S. Gertrud.] Post autem memoratos liberos Ituberga peperit illi filiam nomine Gertrudem, uirginem a Deo electam, que 14 anno etatis sue matri uidue fideliter adhesit. Incid. Anno quasi eodem quo  ipse Pipinus obiit, sanctus Amandus more solito causa seminandi Dei uerbum iuxta opidum Niuehense iter direxit, quem Ituberga uiduata ad prandium inuitauit. Qui ad instantiam precum Ituberge matris et Gertrudis filie utrique sacrum uelum imposuit et domum earum ecclesiam consecrauit, [u. S. Amandi, SIGEB.], qui post paucos dies ad monasterium Elnonense quod elegerat rediit, et ibi deuotissime Christo seruiens, post hos annos, 18 anno imperii huius Constantis seu Costantini in Domino obdormiuit.

6. [u. S. Trud., c. 9.] Anno Domini 650, imperii Constantis siue Constantini 8, epyscopatus sancti Remacli anno 6, sanctus Trudo postpositis liberalium scientiis ad intelligendum indaginem sacro  scripture studium conuertit, in qua quantum profecerit, per reparatos ab ipso lapsos apparuit.

7. Eodem anno rex Austrie Sigibertus de liberorum desperatus propagine, [u. S. Theod., c. 4, 7] cooperante sibi maiore domus et duce Grimoaldo, primi Pipini filio, et sancto Remaclo, 12 monasteria construxit, inter que duo edificanda quo in loco sancto Remaclo placeret consensit. Ex huius concessionis gratia uir Domini fundauit in diocesi Coloniensi monasterium unum, quod appellauit Malmundarium, reliquum uero in diocesi Traiectensi, quod nominauit Stabulaus. Quorum structura cum sumptuose ex erario pii regis esset consummata, de consilio sancti Remacli rex Stabulensi monasterio sanctum Theodardum, uirum scientiis et uirtutibus  ornatum primum prefecit abbatem, qui quam diligenter sancte religionis disciplinam ad perfectionis unguem uerbis et opere in subditos transfuderat, ex discipulis quos innormauit claruit, qui tam deuote uitam duxerunt, ut plures famosi uiri, sanctus scilicet Remaclus et sanctus Lambertus Traiectenses epyscopi, preter alios ibidem monastice conuersationis puritate delectati, Deo militaturi successu temporis deguerunt. Incid. Circa hec tempora Grimoaldo duce inferioris Austrie et maiore regalis domus Sigiberti regis defuncto, Pipinus secundus, ex sorore Begga illius nepos, in ducatu et maioratu domus succedit .

8. [SIGEB. u. S. Trud. I, 15, 16, 17.] Anno Domini  655, imperii Constantis seu Constantini anno 12, epyscopatus sancti Remacli anno 10, sanctus Trudo, admodum sacre scripture scientiis sufficienter imbutus, a sancto Glodulfo sacerdos ordinatur. Item. Anno eodem uenerabilis pater sanctus Glodulfus Metensis epyscopus, diuinitus inspiratus, ad se uocato benigne sancto Trudone dixit: Oportet te, fili karissime, patrios fines uisitare ob profectum ecclesie sancti Stephani, immo potius ob salutem Hasbaniam habitantium; nam populum non paruum Deo et sancto Stephano acquires, perfectamque plebem Domino seruituram in tua hereditate parabis. Nec tibi molestum, queso, sit, quod hinc te proficisci iubeo, necesse enim  est, ut tuis exigentibus meritis, plurimi religiosi uiri in hereditate quam sancto Stephano tradidisti Deo seruiant. Consentit sanctus Trudo pii patris monitis, et lacrimis mutuo perfusi, post sancta oscula pontificis cum benedictione iter arripuit. Item. Proficiscente autem uenerabili Trudone a Metensi urbe, gens urbana comitantes eum uoce lacrimabili dixerunt: Cur, pater sancte, sic nos deseris, qui tuis semper obtemperauimus iussis? Felix, aiunt, Hasbania, que tuis aspectibus fruitura, de nostro dampno ditabitur, et ex nostro merore letabitur. Quibus ille respondit: Cari conciues et domestici Dei, nolite contristari, licet enim corpori uidear presentie uestre ad momentum subtrahi, uotis tamen semper presens ero. Sicque commendans eos diuine maiestati ad  patrios fines iter dirigit.

9. uenerabilis igitur pater Trudo prospero transitu cuidam uille nomine Seni, que fuit proprium allodium unius nobilis militis, appropiauit. Qui dum nimia passione lepre infectus, lumine oculorum esset priuatus, apparuit ei angelus Domini dicens: Festinans surge, proxima est tibi salus et sanitas corporis. Mitte igitur seruientes tuos ad exitus uiarum, et obuiam habebunt uirum abiecti habitus, de cuius manuum ablutionis aqua, si lotus fueris, continuo curaberis. Qui euigilans reuelationem cum gaudio suis ostendit, et sicut ab angelo didicit, nuntios emisit. Cumque paululum ad campestria extra uillam processissent, uir Dei obuius uenit, et humiliter querit transitum qui ad ipsam ecclesiam perducit.  Tunc illi ex habitu eum cognoscentes, pre gaudio stupefacti dixerunt: Ad ecclesiam, si cupis, tecum comitabimur, insuper ad prandium te libenter recipiemus. Tunc uir sanctus intelligens gratiam Dei sibi id prouidisse, oratione in ecclesia cum habundantia lacrimarum peracta, gratanter cum illis ad prandium comitatur, et ad domum illius militis cum benedictione ingreditur. Cumque post dulcia colloquia mensa parata ad consedendum esset, nobilis precepit ad abluendum aquam manibus dulcis hospitis sui ministrari. Cum autem ad tergendum tuella  extenderetur, prefatus nobilis, prout ab angelo didicit, seorsum declinans oculos, membra leprosa ex hac abluitione perungit, et continuo totius  corporis sanitatem consequitur. Ad pedes igitur celestis sui medici proruit, et cum tota familia gratiarum actiones Deo et sancto Trudoni imbre lacrimarum perfusi in excelsum proclamant, sed uir Dei huius curationis donum non sibi, immo potius uirtuti gratie hospitalitatis sui hospitis ascribit, sicque cum humilitatis altercatione curatus cum curatore ad mensam accedunt, factoque prandio nobilis ille sobole carens sancto Trudoni uillam suam cum omni iure et hereditate, prout sibi a progenitoribus suis allodialiter successerat, efficaciter contulit, et sanctum  Domini heredem sibi constituit. Quam donationem cum frater donatoris percepisset, ipsam uillam sibi uendicat et uiolenter eam apprehendere non formidat; sed Omnipotens iniuriam seruo suo illatam ulciscens, inuasorem huius uille mox graui corporis languore perculsit, et membris contractum quasi in trunco reliquit. Tunc ille ad cor rediens, penitentia ductus beatum Trudonem humiliter reduci ad se uisitandum nuntios destinat ueniamque postulat. Cuius sancti precibus in presentia egroti ad Deum fusis, omnis illa nodositas membrorum dissoluitur, et pristina sanitas illi restituitur. Qui continuo pedibus ipsius prouolutus, ablata restituit, et propriam uillam, prout frater prius suam, sancto uiro obtulit. Cui ipse respondit: Ablatum mihi tunc  et modo restitutum accipio, sed tuam uillam uolo Metensi ecclesie perpetuo fore incorporatam. Hec uilla nuncupatur . . . . . [451 1Kb] et est uicina uille nostre prefate Seni, cuius incole adhuc in hodiernum fidelissimi sunt beato Trudoni, et reputant sese potius ad monasterium ipsum, tanquam ad proprios patronos spectare.

10. Preterea ex prelibata causa uenerabilis Trudo [452 1Kb] aliquantulum a sua profectione retardatus, intelligens sanctum epyscopum Remaclum iuxta Tungrense opidum moram facere, iter suum illuc dirigit. Ad cuius presentiam adductus ipsiusque obuolutus pedibus, uterque surrexerunt, et post amplexus mutuos miscentes sancta colloquia, Trudo patri suo karissimo omnem processum itineris et euentuum  suorum narrauit. Tunc epyscopus tanti sacerdotis in scientiis profectum et in moribus disciplinam lucra sua reputans, illum sibi in collegam ad predicandum euangelium Christi assumit, partitoque onere cure pastoralis ecclesias ordinare et penitentie sacramentum conferre sua auctoritate iniunxit. Cepit igitur epyscopus liberius contemplationi cum Maria uacare, et Trudo instanter cum Martha laborando prouisioni ecclesiarum et predicationi per dyocesin inuigilare.

11. [uita S. Trud. II, 1.] Post hec uir Domini Trudo beati Glodulfi Metensis epyscopi monita adimplere curans, patrios fines uisitare festinat, et ad Sarcinium, locum sue natiuitatis, iter dirigit. Quod  cum fama precurrente Sarcinienses percepissent, domino suo diu desiderato cateruatim totus pagus agmine uirorum, mulierum et puerorum congregato in eius occursum festiue procedit. Quem ubi sanum et incolumem aspexerant, perfusi pre gaudio lacrimis, amplexatum deosculantur eiusque dulci alloquio delectati, benedictionem postulant et obtinent. Tali autem amice plebis tumultuoso affectu in suam Sarcinium comitatus, factus omnia omnibus, alios consolando emendans, alios castigando reformans, ipsumque pagum uerbo predicationis circumiens,  paganismi fecem, que inibi adhuc plene non fuit exinanita, funditus expurgauit, et religione fidei crescente, ecclesiam fidelium cotidie per nouos populos augmentauit.

12. [Ibid. II, 2.] Igitur beatus Trudo diuinum auxilium ex fidelium multitudine concurrente sibi adesse considerans, uotum quo se Deo in pueritia astrixerat de construenda in sua hereditate ecclesia, ad memoriam reduxit, ut exercitui christiano sibi confluenti cenobiale uallum erigeret [453 1Kb] , ubi contra tela nequissimi continua deuotione et oratione cum suis commilitonibus intentus, in Christo triumpharet. Inuocato tandem summi conditoris auxilio, artifices peritos comparat, et fundandi cenobii in loco eminenti uersus aquilonem, ad leuam  fluuium Cisindriam  per conuallem defluentem [454 1Kb] habenti, gratam planiciem illis consignat. Comparatis uero materiis ad hoc opus necessariis, cementarii absque mora fundamenta iaciunt, et sub breui temporis discursu lapidee parietes in altitudinem eleuate intuentium mentes letificauerunt. In sollicitudine tamen tam sumptuosi operis seruus Dei Trudo inardescens, iniunctum sibi a sancto Remaclo predicationis officium nichilominus fideliter impleuit. Incid. [u. S. Theod. c. 8. uita S. Trud. II, 17. u. S. Theod. c. 5. uita S. Rem. u. S. Theod. c. 5, 7.] Circa idem tempus  sanctus Remaclus male ferens, quod bona sue ecclesie uiolenter per potentes et nobiles per annos circiter 30 iniuste retenta possiderentur, nec ualeret contra torrentem  brachia extendere, pertesus tumultuum secularium, uoluebat in animo ad portum solitarie uite redire, propter quod regem Sygibertum adiit  , et ab eo tandem cum magna difficultate ab onere cure pastoralis absolutus fuit. Qui sarcina presulari exemplum et de naufragio mundi se exutum letatus, diu desideratum quietis portum Stabulensis cenobii expetit, et uite contemplatiue ibidem uacans, secum habitauit, professionem monachalem fecit, et tandem post plures annos ad Dominum uocatus, in eodem loco sepeliri meruit . Incid. Anno eodem proceres et aulici cum plebe urbana de substituendo presule regem Sygibertum adeunt, qui in commune cum eisdem deliberatione facta de omnium  consensu, accedente etiam summi pontificis auctoritate, Theodardum, Stabulensem abbatem, Traiectensem epyscopum constituit, a sancto Cuniberto Coloniensi archiepyscopo post paucos dies consecratum. Qui a sancto Materno Tongrensi post epyscopo presedit 28 us. Eodem anno sanctus Lambertus bone indolis adolescens a patre Apro nomine, illustri uiro et comite, magisterio sancti Theodardi traditur [455 1Kb] .

 13. [SIGEB. uita S. Trud. II, 2.] Anno Domini 657, imperii Constantis seu Constantini anno 15 et epyscopatus Theodardi Traiectensis epyscopi anno 3, sanctus Trudo cenobium, quod propriis expensis in sua hereditate fundauerat et ad inhabitandum aptatum decenter in altum produxerat, dedicari fecerat a sancto Theodardo Traiectensi epyscopo in honore sanctorum Quintini et Remigii, 3 Idus Octobris.

14. Qui uoto dudum in pueritia sibi diuinitus inspirato plene satisfacere cupiens, ex suo reddituoso et largo patrimonio prefatum cenobium copiose dotauit. Preter enim dominium et possessiones quas in Hasbania ex parentum successione possederat, unde, ut prenarratur, maximas hereditates in  Austria, que postea Lotharingia uocata est, tenuit, que nuncusque Metensium epyscoporum mense incorporate seruiunt---inter quas Dongei  uilla, que miliario uicina uirduno constat, una fuit, quam post plures annos Theodericus, primi Ottonis consobrinus, sibi attraxit---habuit insuper ex parto patris dominium uille Brugis nuncupate cum suis attinentiis, que modo est oppidum famosum in terra qui nunc uocatur Flandria. Iuxta quod opidum monasterium nigrorum monialium quasi ad dimidium miliare situm est, habens ex nomine beati Trudonis sortitum uocabulum scilicet Sancti Trudonis. Istud monasterium  ipse beatus Trudo in proprio suo ibidem allodio fundauit et dotauit, et in eo 80 monachos instituit, sed qua causa postea immutatio sexus  Deo inibi seruientium contigit, nescitur. Incid. Et quia de terra Flandrie recitatio insilit, annotari congruit, cuius conditionis ab antiquo exstitit. Sciendum igitur, quod ad regnum Frantie quidam sinus terre fertilis ualde respiciebat, qui nunc Flandria nuncupatur. IIIuc baliui et forestarii solebant per reges constitui ex proceribus aulici ad populum gubernandum, et redditus annuos in colligendum destinari, nec uocabantur comitatus usque ad primum annum imperii Karoli Calui.

15. Preterea uenerabilis Trudo dominium et largas possessiones hereditarias habuit in Taxandria, que terra nunc uocatur Campinia, que plures libertates et uillas continet. Inter quas post dormitionem  sancti patris plurime ecclesie in honore ipsius sancti Trudonis dedicate noscuntur, quarum ius patronatus cum aliarum uicinarum ecclesiarum patronatu ad collationem abbatis et conuentus huius monasterii sancti Trudonis pleno iure pertinere antiqua possessio manifestat.

16. [uita S. Trud. II, 2.] Eodem anno uel quasi uenerabilis Trudo dedicatum hoc suum cenobium,  quemadmodum beatus Glodulfus epyscopus Metensis spiritu reuelante sibi predixerat, ex largo et reddituoso suo patrimonio habunde dotauerat, adunataque fidelium multitudine diuini cultus officium fecit inibi solempniter iniciari, crescenteque deuotione cotidie profecit in augmentum laudabilis fame locus iste. Diuulgata enim undique fama tam deuote cenobialis congregationis, plurimi huc nobilium uirorum filii, tam ex palatinorum dignitate quam et procerum libertate, una cum popularibus et ex seruitio conuersis, ad portandum iugum Christi, onere diuitiarum contempto, comaque capitis detonsa, ingrediuntur celesti regi perpetuo militaturi, multique nobilium proprios filios et nepotes suos huic sancte communioni mansipandos cum amplis patrimoniis  deuouerunt, quos sub tanti doctoris magisterio innormandos statuerunt. [u. S. Bereg.] Circa [456 1Kb] hec tempora sanctus Beregisus ex pago Condrosio ortus, et a parentibus intra monasterium sancti Trudonis sub habitu religionis litterarum studiis et lege diuina imbuendus nuper traditus, nunc largiente Pipino principe eidem latam prouinciam [457 1Kb] , monasterium Andaniense in honore sancti Petri construxit, in quo clericis ordine canonico militantibus, ipse pater in eodem habitu est sociatus [458 1Kb] . De situ autem primarie fundationis huius monasterii, ne rerum processus in ambiguum cadat, sciendum, quod beatus Trudo non incepit hanc ecclesiam edificare a cancello sanctuarii  , sub quo nunc continetur cripta, quam Obbertus Leodiensis episcopus anno  Domini 1101 consecrauit, sed tantummodo ab illo loco, ubi nunc inter chorum stallatum  et beati Trudonis altare arcus supereminet, partem monasterii anteriorem tanquam caput erexit, quam ecclesiastico more cancellum et sanctuarium appellauit. Ibi ipse primum altare in honore sanctorum Quintini et Remigii consecratum fundauit, post quod processu temporis psallentium choro constructo, reliqua pars structure ordinata fuit, que nauis ecclesie cum sibi coherentibus absidis dici potuit. Retro uero prefatum cancellum, ut ueterum hystoria refert, infra locum, qui nunc est chorus psallentium, cripta constructa fuit que per se erat, prout adhuc in quibusdam antiquis monasteriis simile cernitur.  Fuit insuper processu temporis inter altare beati Trudonis et primarium chorum psallentium, intra ipsum cancellum sanctuarii, altare in honore sanctorum apostolorum constructum, et fuit altare maius appellatum, distans ab ipsa beati Trudonis ara spacio quasi 9 pedum; est enim ibidem locus sepulchri prefati sancti patris. Hec igitur cripta et altare maius ab antiquo fuisse leguntur, sed quando  et a quibus construebantur, ignoratur. De loco prefati et ueteris sanctuarii est sciendum, quod illud extenditur ab arcu, qui est sursum retro capellam, sancti Trudonis usque ad planitiem, que est ante ipsam capellam ad longitudinem humane quasi stature, inclusiue. Nec est ibidem alicuius preterquam probabiliter Deo digni corpus humandum, propter sanctorum reliquias, que sicut in circuitu a dextris et a sinistris sancti Trudonis capelle habentur, illuc continentur.

17. Preterea uir beatus, non obstante deuoti gregis domestica sollicitudine, opportunis uicibus familiarium stipatus agmine pagum Hasbanicum circumiens, innumerabiles sue doctrine uerbis et exemplis in fide Christi confortauit, ex quibus plurimos uiuens ad Deum premisit.

 18. [uita S. Trud. II, 6.] Habuit autem in consuetudine alternis noctibus, ceteris quiescentibus, nunc ecclesiam Martini sitam in uilla que Falmia nuncupatur, tunc ecclesiam sancti Seruatii et beate Genouefe sitam in uilla que uocatur Septemburias, solus et absque arbitris uisitare, et post peculiares orationes priusquam illucesceret ad monasterium clam redire. Distabat autem uterque uicus a loco Sarcinii propter interpositum ab antiquo tempore nemus spaciosum 3 ferme miliaribus, sed nunc grata campestris planicies dimidio tantum miliario illuc usque perducit. Incid. [u. S. Theod., c. 9, 10, 16 sqq.] Eodem insuper tempore beatus Theodardus, dolens Traiectensem ecclesiam magna possessionum suarum quantitate fore mutilatam [459 1Kb] , defuncto iam pridem  pio rege Austrasiorum Sygiberto, deliberauit adire regem Hildericum, et de iniuriis sue ecclesie illatis coram illo contra sacrilegos deponere querimoniam. Qui cum illuc iter arriperet, eius aduersarii, ueriti ne suarum iniquarum usurpationum causa coram palatii proceribus tractaretur, mala malis addentes, insidiis positis, sanctum Domini armis impetunt, caput eius secant et ad terram prostratum membratim gladiis diuidunt. Incid. Anno ipso cum corpus beati Theodardi apud urbem Gwangionum, que nunc Wormacia appellatur, honorifice detineretur, sanctus Lambertus magistri sui corpus a Wormacia cum omni diligentia ad uillam, que Legia uocabatur detulit, quod et ibidem cum reuerentia sepeliuit.

 19. [RENERI uITA S. Lamberti c. 7.] Post paucos uero dies cum de substituendo pontifice nobiles cum clero et populo mutuo tractarent, congregati simul palatium regis Hildrici, qui patrui sui Sygiberti iam defuncti regnum Austrasie a suo patre Clodoueo acceperat, adeunt, statutoque die de consensu regis, procerum, cleri et populi uniuersi sanctus Lambertus Traiectensis epyscopus eligitur, et licet renueret  a sancto Cuniberto Coloniensi archiepyscopo inthronizatur et consecratur anno etatis sue 21. Incid. [SIGEB.] Anno Domini 663, imperii Constantis uel Constantini 21, obiit sancta Gertrudis Niuellensis.

20. Anno Domini 685 [673], imperii Constantini iunioris 16, epyscopatus autem sancti Lamberti anno 28, Hilderico rege Francorum propter suam seueritatem occiso, frater eius Theodericus ante aliquot annos [670] a Francis de regno repudiatus, de consilio primorum in regno restituitur, [SIGEB. RENERI uITA S. Lamberti c. 10, 11.] qui consilio Ebroini maioris domus ad synodum epyscopos cegit, ex quibus plures iniuste destituit. Et quia Lambertus olim Hilderico intimus fuit, Theodericus rex  omne expulsionis sue crimen per Ebroinum illi imponit eumque ab epyscopotu eicit; Lambertus uero cuncta clementer ferens, presulatum relinquit, et in monasterio Stabulensi monastice quietis portum eligit, ibique secum habitans per 7 annos cum spirituali suo patre Remaclo monasticis se disciplinis subdidit.

21. [uita S. Trud. II, 6.] Dum autem uir beatus  uix imbecillia membra sustinere sufficeret, tum pre cotidiano labore tum pre etatis maturitate, sepe tamen biduana ieiunia et triduana complens, raro sompnum in stratu molliori admisit. Qui cum de huiusmodi a sibi specialibus corriperetur, subrisit uel respondit illud Iob: Homo natus ad laborandum et auis ad uolandum. Fuit misericors pauperibus  circumquaque commorantibus, in elemosinarum largitione tam familiaris, ut ab eo sicut carnales filii a parentibus uite necessaria importune exigerent et acciperent.

22. [SIGEB. RENERI uITA S. Lamb. 12, 13.] Anno Domini 691, imperii Iustiniani secundi 7, epyscopatus sancti Lamberti anno 35, Ebroino tyranno occiso, Faramundus, quem Coloniensis arciepyscopus Adewinus ex clerico suo pridem mediante pecunia Traiectensem epyscopum ordinauerat, iusta cleri et populi abiudicatus instantia, a tota prouincia expellitur, et per Pipinum filium Ansegisi, Francie principem, ducem inferioris Austrie, sanctus Lambertus in cathedra Traiectensi relocatur.  Incid. [uita S. Trud. II, 17.] Anno eodem sanctus Remaclus epyscopus Traiectensis apud Stabulaus obdormiuit et sepultus fuit.

23. [SIGEB. uita S. Trud. II, 7, 8, II, 8.] Anno Domini 693, imperii Iustiniani secundi anno 7, epyscopatus sancti Lamberti anno 37 plus minusue, seruus Dei uenerabilis Trudo uocante Domino ad extrema uenit, conuocatisque fratribus, post dulcia  uerba sancte exhortationis, in presentia omnium deuotissime participatus sacramentis uiuificis, facto signo crucis, continuo spiritum efflauit 9 Kal. Decembris, anno etatis sue 65, cuius corpus ante altare quod ipse fundauerat, in suo monasterio sepultum, plurimis miraculis, ut gestorum eius libri testantur, claruit.

24. [uita S. Trud. II, 8.] Paucis igitur interpolatis diebus, desolatus pius grex ex tanti pastoris sui sublatione, cum gemitu et perfusione lacrimarum funus de more compositum, choris psallentium circumstipatum, turba totius prouintie confluente, uoce lacrimabili concinendo baiulat ad monasterium. Quod in medio ecclesie ante altare solempniter situatum, cum post missarum expletionem in sepulcro  suppinaretur, antequam iniecta terra pauimento cequaretur, subito tanta miri odoris respersa est fragrantia, ut omnibus circumstantibus quasi in extasi uersis, exteriores sensus retunderentur. Fuit et tanta caligo comitata per unius hore spacium, ut nullus iuxta se positum proximum agnosceret. Nec defuit dies infra huius depositionis tricennarium, quin miraculorum illustratione luceret.

25. [Ibid. II, 13, 14.] Post tanti pastoris dormitionem Lotharius prepositus curam pii gregis strennue gubernauit, sub quo et cohabitantium deuotio et possessionum temporalium et largitione fidelium redditus augmentabatur. Item. Eo tempore quo idem pater Lotharius huic monasterio preerat, latro  quidam bouem fratrum furtim abstulit, et mancipium, sub cuius custodia bos exstitit, eo quod sibi ablatum insequeretur, seruus furis occidit. Huius flagitii actores, quia latuerant, prefatus pater, indicto fratribus cum assidua oratione ieiunio, euidenti signo a Deo cognoscere promeruit. Nam fur amens factus, uociferans in preceps ceno inuolutus, suffocatur, alter de latrocinio reus ad limina monasterii sancti patris a matre deductus, duris flammis se introrsum consumi eiulans, meritis beatissimi Trudonis curam adeptus, sanitati restituitur.

26. [Ibid. II, 10.] Circa idem tempus cum ad sepulcrum sancti Trudonis crebra fierent miracula, Pipinus secundus Francorum princeps et dux inferioris Austrie cum proceribus et obtimatibus regni  peregre illuc profectus, post completam orationem in signum deuotionis contulit monasterio solempni donatione omne ius quod in uilla Okinsala  habebat [460 1Kb] , que tunc fiscus publicus erat, ad altare ipsius sancti, similiter et aliam uillam nomine Ham  , in Campinia sitam, in usum seruorum Dei inibi militantium. uenerabilis quoque eius coniunx Plictrudis in recompensatione eterne mercedis  magnam summam auri cum lapidibus pretiosis ad altare beati Trudonis obtulit, conductisque aurifabris ipsum opere sumptuoso mire decorauit, Incid. [SIGEB.] Anno Domini 697, imperii Leonis secundi anno 1, uenerabilis Beda presbiter et monachus claruit in Anglia 30, etatis annum agens, qui reliquum tempus uite sue insudando laboribus sanctarum scripturarum utiliter impleuit.

27. Anno sequente cum sanctus Lambertus Pipinum principem caritatiue corripuisset de peliatu Alpaidis a Dodone duce Ardenne fratre huius Alpaidis, martirizatur, et Traiecti tumulatur anno epyscopatus sui 40, etatis uero 61 [circa an. 709]. Cuius occisores infra annum miserabili morte perierunt; quorum interitum Alpaidis diuine animaduersionis  mucrone mulctatum uidens, ad placandam Dei offensam largam elemosinam ministris ecclesie hereditarie contulit.

28. [u. S. Huberti.] Cum  autem ad exequias circa corpus beati martyris diuina officia celebrarentur, uox desuper intonuit dicens: Deus nouo martyri Lamberti dignum successorem Hubertum, hodie per suum uicarium Romanum presulem in epyscopum ordinatum et consecratum, uobis transmittit.

29. Eadem hora sancto Huberto Rome residente, ut mundi contemptum, quem per exhortationem beati Lamberti mente conceperat, ad effectum perduceret, in ipsa hora passionis sancti ipsius angelus Dei Sergio pape baculum pastoralem sancti Lamberti cum pontificalibus a loco martyrii illius attulit,  quibus ab angelo indutus, a papa in epyscopum consecratur Hubertus. Cui ibidem missam celebranti sanctus Petrus apparuit, tradens ei clauem quasi auream, in signum lunaticis et furiosis sanitatem conferendi. Qui a Roma rediens cum diuinitus sibi collatis baculo, pontificalibus et claue, honorifice a  populo et clero Traiectensibus suscipitur.

30. [SIGEB.] Anno Domini 711, imperii Iustiniani tercii anno 3, sanctus Hubertus pontificalem sedem a Traiecto ad Legiam transtulit qui et diuinitus ammonitus corpus sancti Lamberti integrum adhuc in loculo reperiens, ad Legiam, ubi passus est, attulit et sepeliuit. Fuit autem in epyscopatu annis 32, et obiit post annos hos anno Domini 735, 3. Kal. Iulii, imperii Leonis tercii anno 18; cui successit Floribertus, qui prefuit annis 18. Incid. Anno Domini 713, imperii Philippici anno 2, Pipinus filius obiit, et Karolum Martellum, filium Alpaidis, principatus sui heredem fecit. Incid. Anno eodem cenobium montis Cassini Petronax reedificat [461 1Kb] , deuotus ciuis Bricxianus, expletis 110 annis ex quo a  Langobardis pridem desclatum fuerat.

31. [uita S. Eucherii c. 4.] Anno Domini 717 [462 1Kb] , imperii Philippici 5, Karolus Martellus maior domus et princeps Francie ad instantiam ciuium Aurelianensium beatum Eucherium Gemetici monasterii monachum a professionis sue loco renitentem extraxit, eumque pro patruo suo Aurelianorum epyscopum instituit.

32. [SIGEB.] Anno Domini 727, imperii Leonis tertii anno 10, Lotharius prepositus, qui post dormitionem beati Trudonis hoc cenobium per annos circiter 33, ut opinatur, laudabiliter gubernauit, obiit. Nota, lector, quod quamuis ab anno primo quo sanctus Trudo hoc cenobium fundauit usque ad presentem annum non inueniatur scripto declaratum,  cuius regularis professionis huius loci cenobialis congregatio fuerit; concluditur tamen ex eo, quod uir Domini Trudo iuxta Brugis opidum congregationem 80 monachorum instituit, quod sicut ibidem sic et in hoc loco a principio monachalis conuersatio exstiterit  .


 Finit liber primus prime partis.



INCIPIT SECUNDUS EIUSDEM.

 1. Anno Domini eodem plus minusue uir uenerabilis  Grimo primus habere nomen abbatis in hoc monasterio post annum depositionis beati Trudonis, huiusce congregationis primi pastoris, 33um meruit; sub quo crescente profitentium affluentia, proficiebat adeo regularis disciplina, ut non solum finitimos sed et fideles remotos, seculum deserere cupientes  probata fama feruentis in hoc loco religionis plurimos  alliceret.

2. Iste abbas Grimo est unus et primus de 15 huius loci abbatibus, de quorum gestis nichil memorie posteris est commendatum, prout domus Rodulfus abbas in primo libro secunde partis horum gestorum huius loci abbatum sentit, ubi etiam singulorum  nomina exprimit. uerumtamen per quorundam diligentiam, tam excerptis gestorum antiquitatum quam ex copiis ueterum cartarum, memoria huius abbatis Grimonis sufficienter reperta est, quibus et annis Domini et sub quo imperatore huic monasterio [463 1Kb] prefuerit, prout in processu patebit. Isti igitur Grimoni abbati successit Reyramnus abbas secundus, et Hardebenus abbas tercius, post quem prefuit Columbanus abbas quartus, deinde Ingelramnus abbas quintus, et Ambrosius abbas sextus. Horum uero quinque abbatum nomina solummodo inueniuntur. Post hos Ghiselbertus abbas septimus fuit. De isto nichil aliud scriptum reperitur, quam quod quedam nobilis matrona renouari obtinuit ab abbate Reynero cartulam unam,  quam ante plures annos idem Ghiselbertus primogenitoribus illius matrone super libertate de capitis censu condam sigillauerat. Iste Ghiselbertus fuit, ut creditur, predecessor domni Drugonis Metensis epyscopi et huius loci abbatis, de quo infra anno Domini 838, imperii Ludowici anno 24, narrabitur.

3. [SIGEB. uita S. Eucherii 7, 8.] Anno Domini 733 [464 1Kb] , imperii Leonis tercii anno 16, Karolus Martellus, princeps Francorum, suggestione suorum sanctum Eucherium Aurelianensium epyscopum 16 epyscopatus sui anno destituit et in exsilium misit, duplici ex causa, primo pro eo quod consentire noluit, quia Karolus bona ecclesiarum sibi usurpauit, ex quibus stipendia militibus distribuit, secundo  quia Karolo eunti ad rebellandum [465 1Kb] contra Raginfredum, ciuitatem Aurelianensem aperire, ueritus periculum ciuium, denegauit. [uita S. Rigoberti.] Ex eadem causa Rigobertus Remensium arciepyscopus, qui Karolum baptizauerat, suam aperire ciuitatem renuens, ab eodem destituitur.

4. [uita S. Euch. c. 8.] Eodem fere mense [466 1Kb] Karolus ad ciuitatem Parisiensem tendens, iussit sanctum Eucherium pedestrem se subsequi, quem habito consilio ad Coloniam Agrippinam exulare misit. Ubi cum honorifice tractaretur, Karolus timens Eucherium forsan debere Alpinos montes petere, et coram apostolico de illatis sibi iniuriis querimoniam deponere, reuocatum a Colonia mittit ad tutiora loca, commendans eum Roberto duci  Hasbanie. Qui inspitiens beati uiri benignitatem et sanctam conuersationem, dedit ei liberam potestatem de suis sumptibus propriis et largis bonis pauperibus elemosinas dandi et monasterialibus [467 1Kb] subsidias parandi. Cuius gratia epyscopus benedicens domum et ducem de tanta misericordia, petiuit, ut sibi daretur facultas orandi et missas celebrandi in ecclesia beati Trudonis, quod ubi gratuito obtinuit,  tanta deuotione in continuo Dei seruitio se mancipauit, ut non solum illa huius monasterii monastica congregatio ex sollertia sui abbatis Grimonis proficeret, sed et ex tanti pontificis dulci doctrina et uirtutum sanctarum perfectione prouecta, spretis terrenis indesinenter ad celestia suspiraret [468 1Kb] . Incid. [SIGEB. Cfr. FREDEG.] Anno Domini 741, imperii Leonis tercii anno 23, Karolus princeps uictoriosissimus, pacato et dilatato regno Francorum, consilio optimatum suorum filiis suis Karlomanno et Pipino partito regni principatu, ualida febre correptus, apud Parisiis in pace obiit 11 Kalendas Nouembris, principatus sui anno 25. Circa idem tempus obiit Theodericus secundus  Francorum rex, quem idem Karolus mortuo Chilperico   pridem regem fecerat [469 1Kb] ; cui successit Hildericus  .

5. [uisio S. Eucherii.] Anno [470 1Kb] sequenti beatus Eucherius cepit uiribus destitui, sed quod minus corporali exercitio Deo exsoluere potuit, feruentiori spiritus ardore indesinenter estuans, expleuit. Qui, dum quadam die instantius oraret, raptus in spiritu uidit Karolum principem infernalibus penis torqueri, et cum ab angelo ductore suo requireret, qua causa inferni claustra tantum principem regnique propugnatorem excluderent, angelus respondit: Quia ecclesiarum et Deo seruientium decimas abstulit et stipendiariis inde donatiua distribuit, iudicio summi regis eterna dampnatione punietur. Qua uisione disparente, ad se reuersus uir Dei, nuncio celeriter ad  Bonefacium sibi intimum amicum, archiepyscopum Maguntinensem, qui pro tunc Parisius residebat, transmisso, hoc quod uiderat significat. Qui ex huiusmodi uisione stupefactus, uisionem sancti Eucherii abbati Sancti Dyonisii, in cuius monasterio prefati principis Karoli corpus humatum extitit, narrat. Post paucos igitur dies causa quadam exigente contigit, ut sepulchrum ipsius Karoli aperiretur, quod omnino uacuum totumque denigratum inuenitur, et ingens serpens ex illo exire uidetur. Cuius rei euentus circumquaque diuulgatus, multorum principum tyrannidem, ne simili pena plecterentur, ab inuasione ecclesiasticarum possessionum compescuit. Pipinus enim tercius, prefati Karoli filius [471 1Kb] , legitur multas fecisse restitutiones ecclesiis et domibus  religiosis. Frater quoque Karolomannus posthabito principatu monachum in monasterio Montis Cassini induit.

6. [uita S. Euch. c. 9.] Anno uero sequenti beatus Eucherius sacramentis salutaribus munitus, extremum spiritum exalauit, cuius corpus honorifice iuxta tumulum beati Trudonis sepultum est, mensis Februarii die . . . [472 1Kb] , anno exilii ipsius 9, ordinationis  uero anno 24, cuius sepulcrum multis miraculis illustratum legenda uite et gestorum ipsius ostendit. Incid. [SIGEB.] Anno Domini 743, imperii Constantini filii Leonis tercii 2. Bonefacius arciepyscopus Maguntinensis, natione Anglicanus, cenobium quod Folda uocatur in Bocania silua, que est in Turingia, fundauit---quod pre ceteris in partibus Germanie nobilius dicitur, cuius abbas precipuus est in curia imperatoris, et seruit ipsi imperatori cum mille armatis militibus---; cuius primus abbas sanctus Sturmus fuit, qui post hos annos anno Domini 780 obiit. Circa idem tempus floruit Sigibaldus Metensis epyscopus.

7. Anno Domini 745, imperii Constantini filii Leonis tertii anno 4, Hildrici successoris Theodericique  Francorum regis anno 4, et Grimonis abbatis huius loci anno circiter 15. Robertus comes uel dux Hasbanie, qui beatum Eucherium epyscopum prefatum ex commisso Karoli Martelli principis supradicti de suo proprio caritatiue usque obitum illius nutrierat, deuotionem affectans circa diuinum cultum, ad monasterium hoc uenit, et sancto Trudoni allodium suum Dung  cum aliis adiacentibus uillis, Halen  , Scaffen  , uelpem  , Merhout  , ac uniuersis hereditatibus, campis, siluis, pratis, piscariis, aqueductibus et wariscapiis  , cum reliquis iuribus, curtibus et casis, liberaliter contulit, super quibus plures carte sunt, quarum unius tenor talis est: Ille bene possidet res in seculo, qui sibi de caducis comparat premia sempiterna.  Quod ego Robertus comes, filius condam Lamberti, sedulo animo pertractans, statui aliquid de possessione mea hereditaria conferre ad corpora sanctorum, ut eorum meritis ueniam merear de peccatis meis ante conspectum Dei. Igitur in Dei nomine notum facio presentibus et futuris, quod ego Robertus anno 5 post obitum Theoderici regis, die 7 post Kalendas Aprilis , legitima traditione dedi ac deputaui quiddam de allodio meo ad basilicam sancti Trudonis, que est constructa in uilla nomine Sarcinio, ubi ipse sanctus Dei secundum fidem omnium in corpore requiescit; cui etiam ecclesie uenerabilis abba Grimo nomine regulariter preesse uidetur. Tradidi ergo supradicto in pago Hasbaniensi loquum quendam qui dicitur Dungo cum basilica inibi constructa,  quam ego proprio labore edificaui in honore beate Marie et sancti Petri, sancti Iohannis et sancti Seruatii et sancti Lamberti, tam ipsum locum quam  reliquas uillas uel loca ad supradictum locum de mea possessione pretitulata, scilicet Halon, Scaffnis, Felepa et Marholt. Ista loca supradicta sunt in pago Hasbaniensi et Masuarinsi  , que omnia tradidi cum casis et curtibus ibidem iacentibus, cum pratis, campis, siluis, etc., prout in libris cartarum copiatum continetur. Huius comitis seu ducis corpus et eius uxoris in sanctuarium non longe a sepulchro sancti Trudonis ad leuam sepultum fuit, ante locum capelle sancti eiusdem, quod post plures hos annos, tempore scilicet Wirici  abbatis, cum fundamenta capelle prefate ab ipso iacerentur, integrum, ut aiunt, inuentum est, in sarchofago depositum lapideo. Incid. Anno Domini 750, imperii Constantini filii Leonis tercii anno 9. Pipinus tercius dux inferioris  Lotharingie, maior domus et princeps Francie, ad mandatum Zacarie pape a sancto Bonefacio Maguntinensi arciepyscopo in regem Francie inungitur, et Hildricus rex destituitur et in monachum tonsuratur. Prefatus uero Bonefacius anno post hunc tertio ab inimicis fidei in Frisia martirizatur. Cuius corpus ad Fuldense cenobium, quod ipse in Thuringia intra siluam Bachoniam fundauerat, est delatum et honorifice inhumatum.

8. [uita S. Trud. II, 8.] Post aliquot uero annos, tempore prefati regis Pipini, thesaurus cenobii sancti Trudonis a quodam peregrini spetiem deferenti furtim rapitur. Cuius sacrilegii actor post aliquot tempora a quodam altero peregrino commissi flagicii conscio propalatur, et de mandato prefati  regis suspenditur, et thesaurus in diuersis locis reconditus reperitur et ad altare sancti Trudonis restituitur. Post paucos uero [473 1Kb] dies huius thesauri magna pars, quam idem fur sub terra occultauerat, meritis beati Trudonis a pastoribus terram effodiendo ludentibus, inopinate inuenitur abbatique restituitur. Incid. [SIGEB.] Anno Domini 753, imperii Constantini filii Leonis tercii anno 12, mortuo Floriberto, sancti Huberti filio, Leodiensi epyscopo, Fulcarius succedit, et 15 annis preest.

9. [uita S. Trud. II, 16.] Anno Domini 758, imperii Constantini filii Leonis tercii a. 17, Sanctus Rodegangus Metensis epyscopus post Sigebaldum pontificauit, qui Gorziam cenobium sub sua dyocesi fundauit. Iste fuit nepos Pipini tercii Francorum  regis ex sorore sua Landrada. Qui tempore prelationis sue quadam uice ad opidum Sarcinium uenit. Ex cuius seruientibus puer unus pro excessu quodam  penam correctionis demeruerat, qui ueritus acrioribus uerberibus disciplinari, ad monasterium sancti nostri Trudonis confugit, quem familiares epyscopi temerario ausu insequentes, ui extrahere cupientes, fores ecclesie irrumpebant. Quibus continuo dextra Excelsi obsistens, delapso celitus igneo fulmine cereos sacris altaribus astantes accendit, presumptoresque tante uiolentie, metu consternatos, manus in delinquentem extendere nequaquam sustinuit. Euocatus ergo sanctus epyscopus in testimonium tanti miraculi, puero illi culpam remittens, satellites suos de irruptione tam celebris cenobii inflicta satisfactione castigauit, seque sub tam defensibili tutela in orationibus suis sancto patrono Trudoni commendans ueniamque implorans, ad  urbem Metensem repedauit. [SIGEB.] Qui anno Domini 763 Italiam ueniens, corpus sancti Gorgonii ad Galliam transmisit, et tantum thesaurum monasterio Gorziensi donauit, annoque sequenti in Domino obdormiuit, cui in epyscopatu Angelramnus successit. Incid. Anno Domini 768, imperii Constantini filii Leonis tercii anno 27 Pipinus tercius, filius Karoli Martelli rex Francorum obiit, cui in regno eius filius Karolus Magnus eodem anno successit. Anno eodem mortuo Fulcario, Agilfridus, ex palatio Karoli regis assumptus, Leodiensis epyscopus constituitur, qui prefuit annis 16. Incid. Anno Domini 797, imperii Constantini filii Leonis quarti matre eius Herene ab imperio per Karolum Francorum regem repudiata [474 1Kb] , anno 6, post uictoriam de Hunis,  qui et Auari dicebantur, habitam Henricus dux Foroiuliorum, exspoliato Auarorum principe Yrungo in Pannonia, que nunc Hungaria dicitur, inestimabilem thesaurum Karolo regi misit. Eodem anno Thadim princeps Auarorum uel Auarum se et patriam suam Karolo regi dedit et gratiam baptismi percepit. Incid. Anno Domini 784 mortuo Agilfrido Leodiensi episcopo succedit Ogerbaldus, et preest annis 25.

10. Anno Domini 802, imperatrice Herene per Romanos exsiliata, Karolus Magnus cum iam super Francos annos 33 regnasset, a Romanis in imperatorem sublimatur, et [475 1Kb] diuiso a Constantinopoli imperio Romano euolutis circiter 468 annis, imperat 13 annis, qui filium Pipinum, huius nominis  quartum, Italie regem a Romanis obtinuit ordinari. Eodem anno Angelramnus, qui Metensem ecclesiam iam 45 annis rexit, adhuc floruit, ad cuius instantiam Donatus, huius loci, ut creditur, monachus et exul, uitam et actus beati Trudonis plano stilo descripsit. Incid. Anno Domini 803, imperii Karoli Magni anno 4, Huni pagani---qui a primo anno imperii Gratiani, anno Domini scilicet 381, ex regione Scitica, que est citra paludes Meotides emergentes, Ghotos paganos a suis sedibus depulerunt---isti  post plures annos sortiti nomen regis sui, qui Auarus uocabatur, appellati sunt Auares. Hos Longobardi, alias dicti uinidi, in amicitiam receperunt, et prouinciam Pannoniam, quam annis plurimis effugatis incolis obtinuerant, ad Italiam profecturi, prefatis Hunis seu Auaribus ad inhabitandum concesserunt. Qui inibi non paucis annis residentes, a superuenientibus Ungaris paganis Pannoniam bello uicti perpetuo amiserunt. Egressi igitur ad Italos, Italiam et Gallias peruagantes, cedibus, rapinis et incendiis diuersa loca deuastantes, usque ad Karoli Magni tempora tyrannizarunt. Qui congregata nobilium et popularium multitudine, conserto cum illis bello, prefatos Hunos sic protriuit, ut sola illorum historia factorum posteris remanserit, cessauitque  tunc persecutio Hunorum. Incid. Anno Karoli 9, mortuo Gerbaldo Leodiensi epyscopo, Waschandus succedit, qui in Ardenna Andagium cenobium feminarum construxit. Eodem [476 1Kb] tempore idem Waschandus apud cenobium Andainense, quod postea uocatum est cenobium sancti Huberti, immutato ibidem statu regularium canonicorum, instituit congregationem nigrorum monachorum, transferens illuc a Leodio corpus beati Huberti, reperiens illud altiori loco iuxta tumbam sancti Beregisi fundatoris illius cenobii [476 1Kb] . Incid. Anno Domini 814 mortuo Karolo Magno anno etatis sue 72, filius eius Ludowicus Pius imperium obtinuit, et annis 27 imperauit, qui anno primo sui imperii Bernardum, filium fratris sui Pipini quarti huius nominis, quia  contra eum conspirauerat, exoculauit, regnoque Italie et uita priuauit. Anno imperii eius 10, mortuo Waschando Leodiensi epyscopo succedit Pirardus, et annis 9 preest. Incid. Anno eodem Drogo frater huius Ludouici fit Metensis epyscopus. Anno sequenti [MART. POL.] Arioldus rex Danorum cum uxore et filio ac sua parte Danorum per plures irrumptiones deuastationum Francis illatas, tandem uiribus huius Ludouici Pii deuictus, apud Maguntiam baptizatur, et ab imperatore Ludouico muneribus et parte Frisie in beneficium sibi data honoratur. Incid. Anno Domini 836 defuncto Pirardo Leodiensi epyscopo succedit Hyrcanus, et preest 25 annis.

11. [SIGEB.] Anno Domini 836, imperii Ludouici  Pii a. 23, Normanni pagani a suis sedibus et nationibus egressi, Gallias grauiter impetunt et Frisones tributarios faciunt. Isti Normanni origine fuerunt Dani sed lingua barbara. Normanni quasi septentrionales homines sunt dicti, eo quod ab illa mundi parte uenerunt. Isti peccatis christianorum promerentibus sub diuersis successiue eorum ducibus et regibus, Gundo scilicet, Grimundo, Alstagno, Rollone et aliis pluribus, per annos 40 Gallias et regna Francorum, Anglorum, Lotharingiam cum diuersis  [477 1Kb] mundi prouinciis et terrarum principatibus peruagantes iteratoque redeuntes, miserabiliter deuastauerunt. Qui tum multotiens pluribus milibus de suis per christianos occisis, licet cum suis principibus baptizari merentur. uerumtamen residui fuga lapsi, recuperata suorum multitudine, a depopulatione urbium, ciuitatum et opidorum non cessauerunt usque ad tempora imperii Arnulfi, anno scilicet Domini 891.

12. Anno Domini 838, imperii Ludouici Pii anno 23. Drogo Metensis epyscopus huic monasterio sancti Trudonis abbas prefuit, qui, ut creditur, Ghiselberto in numero abbatum huius loci septimus successit; sed quo anno abbas esse ceperit aut quo obierit, memorie commendatum non inueni.

 13. Ipso anno quidam uir nobilis Hotbertus nomine bona sua in loco dicto Hasnoth  in pago Hasbaniensi sita ad ecclesiam beati Trudonis donauit, et inde cartam confici mandauit, cuius tenor talis est  : Cum lux ista festinanter discurrit, et dies nostri sicut umbra transeunt, ideoque oportet, ut, dum in seculo consistimus, de futuro iudicio tractare debeamus, ut, quando uenerit dies subitanea, non inueniat ullum quemcunque imparatum, idcirco in Dei nomine ego Hotbertus, cogitans Dei de misericordia pro anime mee remedio et eternorum retributione bonorum, ut piissimus Deus me de peccatis meis relaxare dignetur, et eternam beatitudinem possideam, donator dono per hanc epistolam donationis, donatumque in perpetuum esse uolo ad basilicam  sancti Trudonis, ubi preciosus in corpore requiescit, et domnus Drogo arciepyscopus preesse uidetur. Hoc est quod dono rem proprietatis mee in loco nuncupante Hasnoch, super fluuio Merbate in pago Hasbaniensi siue Dyostiensi, curtem cum casa indominicata [478 1Kb] et cetera edificia in ipsa curte constructa, et mansas uestitas 6 ad ipsam curtem conspicientes uel pertinentes, cum peruiis legitimis, warescapiis, pratis, pascuis, egressum uel ingressum, mobile et immobile, et de silua scara ad porcos, quantum inueniri potest et propria uoluntas intus decreuerit mittere, et quidquid ibidem mea possessio uel dominatio esse uidetur, totum et ad integrum cum deuotissimo mentis affectu ad ipsum sanctum locum supradictum tradidi, et  coram testibus confirmaui perpetualiter possidendum inter confines Sancti Trudonis et casaleti et mancipia 24. Actum in Sarcinii monasterio sancti Trudonis publice, sub die 13 Kalendas Augusti, anno 24, regnante domino nostro Ludowico serenissimo et ortodoxo imperatore. Incid. Nota, lector, quod iste Drogo 39us fuit Metensis epyscopus, qui de 5 Metensibus epyscopis fuit quartus, quos Romani pontifices ex speciali priuilegio transmisso ipsis pallio tamquam  arciepyscopos sub certis diebus palliatos missas celebrare iusserunt.

14. Iste Drogo, sicut uerisimiliter creditur, fuit a primo Grimone abbate octauus huius monasterii sancti Trudonis abbas, qui per suam industriam ipsum monasterium monasticis disciplinis deuotius inornauit, et pretiosis clenodiis et redditibus largioribus cumulauit. Ipsius etiam tempore nullus principum hoc monasterium ausus fuit perturbare, tum propter suarum uirtutum auctoritatem, tum propter imperatoris Ludowici Pii, fratris eiusdem, formidabilem maiestatem. Post hunc Drogonem abbatem successit abbas Adelboldus, ut creditur, 9us, deinde Hildradus abbas 10us, postea Sabbatinus abbas 11us, post hunc Ermenmarus abbas 12us, cui  successit Radulfus abbas 13us, et Ludowicus abbas 14us, post hunc Rotbertus abbas 15us, deinde Rodegangus 16us, cui successit Imizo abbas 17us, de quo pauca, que suo tempore contigerunt, infra consequenter annotantur. Nota hic, lector, quod inter 15 abbates huius loci, quos continue ponit Rodulfus abbas nominatim, ex quibus supra capitulo primo secundi libri illorum septem nomina exprimuntur, et octo reliquorum, quorum hic seriatim nomina notantur, isti duo Drogo scilicet et Imizo abbates non pertinent, sed ex antiquis annotationibus et cartis postea compertum est ipsos etiam abbates huius loci fuisse. Incid. [SIGEB.] Anno Domini 841, imperii Ludowici anno 26, idem Ludowicus moritur et Metis sepelitur, qui reliquit post se  4 filios: Lotharium, Karolum dictum Caluum, Ludowicum et Pipinum; iste fuit ultimus Pipinus huius nominis quintus. Lotharius igitur primogenitus eius usurpans imperium cum regno Francie imperat 15 annis. Anno eius 2, floruit Theodulfus abbas Floriacensis [Cfr. MARTIN. MIN.], postmodum factus Aurelianensis epyscopus, qui in captiuitate positus in die palmarum, cum Ludowicus solempni illius diei processioni interesset, ad fenestram eminentis turris ubi detinebatur accessit, et eleuata uoce ymnum Gloria, laus et honor cum ceteris uersibus ab eodem compositis per ordinem deuote cantauit; quod audiens rex illius exsilii misertus, iussit eum absolui, et ab illo tempore in Galliarum ecclesiis  ymnus prefatus illo die decantatur. Incid. Anno sequenti defuncto Ludowico Pio Lotharius primus, eius filius, succedit, et imperat annis 15. Incid. [SIGEB.] Anno Domini 844, imperii Lotharii 4 anno, fratribus de particione regni contra Lotharium graui bello decertantibus, descripto regno in tres partes, fratres cum ipso paciscuntur. Karolus accipit occidentalia regna a Britanico occeano usque ad Mosam fluuium, in qua parte ex tunc et modo nomen  Francie remansit; Ludowico uero orientalia regna cesserunt, omnis enim Germania usque ad Reni fluenta, et alique super Renum ciuitates cum adiacentibus pagis propter uini copiam; Martini cronice addunt quartum horum fratrum Pipini nomine, cui cessit Aquitania pro sua portione  . [SIGEB.] Lotharius, quia maior natu erat, imperator appellabatur, omniaque Italie regna tenuit cum ipsa Roma, nec non prouinciam et mediam partem Francie inter Scaldum et Renum, que mutato nomine, cum ipsa uocata esset Austria, a nomine istius Lotharii, huius nominis inter imperatores primi, Lotharingia est denominata. Continet autem Lotharingia has nobiles ciuitates, Coloniam Agrippinam, Treuerim, Mettim, uirdunum, Cameracum et  Leodium cum uniuersis opidis, castellis et libertatibus ac uillis sub suis dyocesibus constitutis. Item Gandauum  , Louanium  , Bruxellam, Maghliniam  , Antwerpium, Hoyum, Namurcum, Tongris  , Dyonantum  , Trudonis, insuper et Aquisgrani, que a Karolo Magno facta est sedes regni ipsius Lotharingie, sicut Metensis ciuitas ab antiquo exstitit. Fuerunt quoque sub hoc regno plures ducatus et comitatus principumque dominia, prout illis liquido constat, qui terras inter Scaldum et Renum sitas lustrabant. Incid. [SIGEB.] Anno Domini 856, imperii Lotharii primi 16. Lotharius primus, partito inter filios imperio et regno, imperium filio suo Ludowico, et Lotharingie regnum iuniori filio Lothario tradidit, susceptoque habitu  monachali apud Prumiam monasterio mundo renuntiat, et non longe post in Christo obiit. De cuius anima altercatio facta fuit; angeli enim petebant animam monachi, demones animam imperatoris, sed per orationes fratrum demones abscesserunt [Cf. MART. POL.]. Incid. Anno Domini 857. Aduentius Metensem epyscopatum suscepit, et prefuit annis 15. Huius autem immediatus predecessor quis fuerit nescitur. Incid. Anno eodem defuncto Hyrcano Leodiensi epyscopo successit Franco, et prefuit annis 26. Circa idem tempus Dani piraticam exercentes, duce Alstagno per portum Flandrensium emergentes, ui magna Franciam inuadunt.

15. [SIGEB.] Anno Domini 870, imperii Ludowici secundi anno 15. Aduentius Metensis epyscopus per  uicarios suos a Metis ad nostrum monasterium missos fecit descriptionem fieri omnium suppellectilium et iocalium  huius loci. Quibus a nostris ostensa est magna copia pretiosorum clenodiorum et utensilium, tam pro diuino cultu congrua quam pro humanis usibus decens et honesta. Insuper et  fratrum prebenda largissima et regulariter ordinata, certa annotatione cum expressa reddituum assignatione ad eandem spectantium per eosdem scripto commendata est anno epyscopatus ipsius 13, 18 Kalendas Septembris. Incid. [Gesta Treuir. 27.] Anno Domini 872, imperii Ludowici secundi anno 17. Aduentius Metensis epyscopus, qui consanguineum suum Bertulfum apud Karolum regem Lotharingie et Prouincie in Treuerensem arciepyscopum promoueri obtinuit, post paucos dies obiit, cui Walo succedit. Huic Waloni anno ordinationis sue 2. ob reuerentiam dignitatis regni Lotharingie, cuius Metis ciuitas caput fuit, Iohannes papa 105us pallium transmisit, et quibus festis hoc usurus fuerit, patentibus litteris indulsit. Super quo usu ab arciepyscopo  Treuerensi Bertulfo, ut pallium deponeret, ammonetur. Cui idem Walo respondit, se non primum sed quintum fuisse epyscopum, quem sedes apostolica sublimare pallii honore dignata fuit; primo scilicet Urbicium, secundo Rodegangum, Pipini tercii Francorum regis ex sorore nepotem, tercio Engilramnum, quarto uero Drogonem, Karoli Magni filium ac cenobii sancti Trudonis abbatem: quibus ego interpolatis successoribus quintus exstiti. Sed prefato Bertulfo hiis assertionibus non contentato, Hicmarus Remorum arcipresul ad sedandam talis controuersie litem Metensem Walonem, ut suo metropolitano obediret, informauit; sicque pretermisso pallio discordia quieuit. Ex cuius rei enarratione liquet, ex qua causa prefati Metenses episcopi  nomine arciepyscoporum intytulati leguntur, prout in cartis aut copiis de archiuis nostri monasterii sancti Trudonis annotatum inuenitur. In quibusdam etiam antiquis cartis huius monasterii scribitur Theodericus uel Stephanus, Mediomatrice sedis epyscopus, quod idem sonat ac si diceretur epyscopus Metensis. Quod quidem ex eo prouenit, quia urbs Metensis caput et sedes regni Austrie, que postea Lotharingia dicta est, extitit. Inuenitur etiam in quibusdam cronicis pro hoc nomine Metim Mediomatricum conscriptum. Incid. [SIGEB. MART. POL.] Anno Domini 877 mortuo Ludowico secundo, Karolus Caluus duobus annis imperat, cuius anno 1 comitatus Flandrie exordium sumpsit. Non enim tunc, prout nunc, tanti nominis et opilencie, sicut modo  cernitur, exstitit, sed a regum Francorum baliuis seu forestiariis illo transmissis regebatur; ex quibus  nobiles uiri Lidericus scilicet sub Pipino tercio, Ingerlaus sub Karolo Magno, et Andacer sub Ludowico Pio, rectores Flandrie fuerunt. Processu uero temporis Balduwinus filius Andacri, uir elegantis  forme, loco patris succedens, in aula regis acceptus fuit [Cfr. Chron. com. Fland.]. Is cum ad Flandriam destinandus esset, filiam Karoli regis Iudith, que hunc adamauit, rapuit et ad Flandriam secum deuexit, propter quod ex regis precepto ab omni ecclesia consensu epyscoporum excommunicatur. Dehinc intercedentibus epyscopis et optimatibus ad id consulentibus, Balduwinus et Iudith regis filia ab ipso Karolo ad ueniam admittuntur, quibus rex Flandriam in comitatum perpetuo possidendum benigne donauit. Incid. [SIGEB.] Anno Domini 879 mortuo Karolo Caluo, fratruelis eius Karolus iunior annis 12 imperat. Incid. Anno imperii ipsius 3, cum Normannorum multa milia per Francos occisa fuissent pluresque cum nauibus in mari demersi, maior  securitas Gallias, Franciam et Lotharingiam inhabitantibus accreuit. Qui tamen, ne effera gens ad predictas prouincias et regna repedaret, per diuersas urbes et loca criptas et latebras subterraneas ad res ecclesiasticas et sanctorum pignora occultanda construxerunt.

16. Anno igitur sequenti plus minusue  abbas huius monasterii qui tunc prefuit, et conuentus eiusdem, tam ex obseruantia monastice discipline quam temporalium possessionum locupletatione undique famosi, ob cedem, qua Normanni pagani humiliati erant, animequiores effecti, ut suo patrono maiorem solito reuerentie honestatem impenderent, consilio [479 1Kb] habito, unanimi consensu Leodiensem epyscopum Franconem inuitant. Qui,  prius aperto loco sepulcrali [480 1Kb] in presentia plurimorum ecclesiasticorum et religiosorum uirorum ac secularium, sanctum pignus pretiosorum corporum Trudonis et Eucherii ab imo eleuat, et in loco eminenti cum psallentium deuota modulatione reuerenter collocat.

17. Anno [481 1Kb] sequenti , quia fama laborabat Normannos infestaturos fore Lotharingiam, corpora sanctorum Trudonis et Eucherii diligenter a loco eminentiori, in quo pridem translatione eorum solempniter celebrata reposita fuerant, per sollicitudinem fratrum monachorum huius monasterii intra subterraneam criptam seu uoltam  , que infra cappellam [482 1Kb] ipsius beati Trudonis ad hoc nuper constructa fuit, suppinata et occultata sunt. Ubi multis  annis latuerunt usque ad tempora Wirici abbatis, sub quo per Rodulfum Leodiensem epyscopum solempniter iterato translata fuerunt, ut infra patebit  .

18. [SIGEB.] Anno Domini 883, imperii Karoli iunioris anno 4. Normanni pagani adiunctis sibi Danis, a Francia declinantes Lotharingiamque peruagantes, Ambianis, Atrebatum, Corbeyam cum monasterio Sancti Petri, Cameracum, Taruennam finesque Morinorum, Menapiorum, Bracbantensium  ac omnem terram citra Schaldem fluuium cum monasterio sanctorum Walarici et Ricarii ferro et igne crudeliter uastauerunt; indeque procedentes Wel fluuium ingrediuntur, qui fluuius a latere aluei Reni fluminis erumpens, inter ipsum Renum et Mosam preterfluit. Applicantes uero aggeri Batuam insulam, inter prefatos fluuios Renum et Wel situatam, que est umbilicus ducatus seu comitatus Ghelrie, intrauerunt. Qua deuastata per transuersum prefati fluminis Wel nauigantes, Nouimagium opidum et palatium ibidem imperatoris dextruxerunt et incenderunt.

19. Eodem anno prefati Normanni repedantes per fluuium Scaldem, famosum opidum Machliniam deuastauerunt, a quorum impetu sanctus Libertus, filius comitis Machliniensis, fugiens in Hasbaniam  deuenit; et cum ab illis infidelibus insequeretur, causa presidii hoc monasterium sancti Trudonis intrauit, quem ante aram prefati patroni gens effera ad orationem prouolutum crudeliter mactauit.

20. Eodem anno Godefridus et Sigefridus, reges Normannorum, cum inestimabili multitudine suorum iuxta Mosam in loco dicto Haslon considentes, Leodium, Traiectum, Tungris, Coloniam Agrippinam, Bunnam cum adiacentibus opidis et Castellis deuastant et comburunt, et in palatio Aquisgrani equos stabulantes, ipsum opidum et palatium incendunt; insuper hoc monasteria Stabulaus, Malmundarium, Indam, Prumiam comburunt et destruunt. Hoc insuper monasterium sancti Trudonis non minus aliis religione splendidum, et rebus temporalium possessionum  refertum, sub hac clade sic funditus est euersum  , et usque ad tempora primi Ottonis imperatoris raro incoleretur habitatore. Quapropter sacri ordinis et professionis utriusque sexus homines fuga lapsi, ubi oportunius poterant latitabant, et thesaurum ecclesiarum et sanctorum corpora locis, prout ualebant, tutioribus occultabant. Incid. Eodem anno mortuo Francone Leodiensi epyscopo Stephanus, qui cantum inuentionis Sancti Stephani composuit, successit. Incid. Anno sequenti Normanni Treuerensem dyocesim impetentes, omnia castella et opida uniuersa cum uillis euerterunt, et tandem ipsam ciuitatem expugnatam destruxerunt, epyscopo per fugam reseruato [Cfr. Gesta Treuir. 28]. Post hoc urbem Metensem usque perueniunt, ibique  conserto prelio christianos uincunt omniaque cum urbe destruunt et comburunt. In hoc prelio Treuerensi archiepyscopo Bertulfo prefato per fugam saluo, Walo epyscopus Metensis cesus occubuit; cui in epyscopatu Rubertus successit. Iste est 47 annus sub quibus Normanni christianorum regna cum diuersis prouinciis peruagando cedibus, rapinis et flammis uastauerunt. Incid. [MARTIN. POL.] Anno imperii Karoli iunioris 11 ens Ungarorum barbara  a Scitia in Pannoniam prouinciam primo aggressa, eiectis inde Awaribus qui et Huni, ibidem usque in hodiernum remanserunt. Isti ante baptismum crudis carnibus pro cibo et humano sanguine pro potu utebantur.

21. [SIGEB.] Anno Domini 891 Karolo iuniore mortuo, Arnulfus fratuelis eius imperat 12 annis. Huius imperii anno 1 Normanni Parisius expungnare nequeuntes, diuersas ciuitates Francie impugnant et expugnatas deuastant. Qui anno imperii Arnulfi 5 iterato Lotharingiam repetentes, Hasbaniam in confiniis opidorum Sancti Trudonis Tungrisque depopulantur, Brabantiaque cum Flandria annullata, circa Leodium ciuitatem cum christianis pugnant et preualent. Contra quos Arnulfus rex eodem anno cum exercitu ualido super fluuium qui Tylia dicitur  congreditur, tantamque multitudinem pugnatorum prostrauit, ut uix ex eis superesset qui ad classem meroris nuntium aduersum ferre posset. Residui uero Normanni Mosa transuadata Ribuariam terram et Arduennam uastando peruagantes, trans mare recedunt. Est autem Ribuaria terra uictualibus habundans, sub qua comitatus Iuliacensis  aliorumque principum fortalicia continentur. Arduenna uero uel Ardenna est terra montuosa et ferarum habundans, sub qua plura famosa monasteria sunt scita, que a Leodio ciuitate ab uno latere usque Metim, et ab alia usque citra Coloniam protenditur et dilatatur [483 1Kb] .

22. Anno Domini 896, huius Arnulfi regis anno  imperii 6. [MARTIN. POL.] Normanni et Dani qui Francorum regnum et Lotharingiam cum aliis prouinciis adiacentibus per annos ferme 60 pene ad nichilum redegerant, hoc anno per Arnulfum predictum, Ricardum Burgundie ducem et Robertum Parysiensem comitem adeo sunt deuicti, ut et ipsi Dei misericordiam implorarent et Baptismum reciperent . Tunc primum ira Dei uersa est in misericordiam, ut habetur 2. Machabeorum capitulo 7. Incid. [SIGEB.] Anno 903. Arnulfo imperatore mortuo filius eius Ludowicus tercius succedit, et annis 10 regnat. Incid. Circa idem tempus Ruberto Metensi epyscopo mortuo Adelbero primus huius nominis, frater Frederici Mosellanorum ducis, uir precellentis philosophie, succedit. Incid. Anno huius  Ludowici 8. Regino Prumiensis abbas cronicam suam, quam a natiuitate Domini inchoatam usque ad hunc annum produxit, corrigendam ad predictum Adelberonem transmisit. Incid. Anno Domini 912. Ludowico tercio mortuo, Conradus, filius comitis Hessie, annis 7 regnat. Ab hoc tempore imperium a Francigenis transiit et ad Alemannos perpetuo deuolutum est. Incid. Anno Domini 920. Conrado sine benedictione imperiali mortuo Henricus primus, dux  Saxonie, succedit, et annis 18 imperat. Incid. Anno eius 3. Ungaris Franciam, Alsatiam, Alemanniam Saxoniamque depopulantibus Henricus rex occurrit, et omnes usque ad internitionem dileuit. Incid. Eodem anno mortuo Stephano Leodiensi epyscopo succedit Ricarius abbas Prumiensis. Hic reparauit ecclesiam sancti Petri in Leodio a Normannis destructam. Incid. Circa idem tempus Henricus, rex Alimannie, et Karolus Simplex, rex Francie, apud Bonnam confederantur. Karolus reddit Henrico regnum Lotharingie, epyscopis et comitibus iureiurando rem confirmantibus. Anno huius Henrici 16. adhuc floruit Adelbero primus Metensis epyscopus.

23. Iliis temporibus, quibus nostrum monasterium fuit a Normannis destructum, fuit, ut ferunt,  quidam nomine Imizo huius loci abbas, qui omnium predecessorum suorum abbatum, ossa de diuersis locis monasterii in quibus humata iacebant, eleuauit in loco sanctuarii, paruo choro scilicet, sub quatuor marmoreis lapidibus in unum posuit, et post hoc infra spatium unius anni obiit. Incid. Post lapsum temporis Karolo rege Francie mortuo, Lotharingi Henrico regi Alemannie subesse nolentes, ad instinctum Chiselberti comitis Hannonie, cui pridem rex Karolus ducatum commiserat Lotharingie, ab eiusdem Henrici fidelitate recesserant, quod Henricus sagaciter dissimulans, inspecta Chiselberti potentia, filiam suam Girbergam illi in uxorem dedit et ducatum Lotharingie ei commisit. Et ne ducatus Lotharingie quantum comprehendat legentibus lateat,  sciendum, quod ipsa, ut supra tangitur, prius dicta fuit Austria, et fuit regnum per se et coniunctum quandoque regno Francie, uocabaturque tunc Francie pars media. Extenditur ergo hec Lotharingia in longitudine a finibus Burgundie usque ad mare Frisonum, et in latitudine a Scalda usque ad Reni fluenta, et complectitur in ea Hannonia cum adiacentibus sibi terris totaque Brabantia, que olim ab urbe Tornaco  usque ad ripam uelpe fluminis  , cuius hodie pars una a comitibus Hannonie, pars altera a comitibus Flandrie, tercia uero a principibus et ducibus Brabantie possidetur. Complectitur etiam ipsa Lotharingia intra se totam Hasbaniam, Campiniam, Batuam cum aliis principatibus et comitatibus, ac Mose fluminis transfluenta  cum Ardenna. Hec predicta pertinebant ad Pipinum, a quo duces Brabantie descenderunt, et uocabatur Austrasia seu Lotharingia inferior. Preterea integritas ipsius Austrasie seu Lotharingie adhuc ducatum Mosellanorum, quem modo uocant ducatum Lotharingie, continebat cum tribus metropolibus, scilicet Colonie, Treueris et Maguncie, cum ducatu Lemburgie et terris interiacentibus.


 Explicit secundus liber huius prime partis.



INCIPIT TERCIUS EIUSDEM.


 1. [SIGEB.] Anno Domini 938. Henrico nondum imperiali benedictione adepta mortuo, filius eius Otto, primus huius nominis, in regem Alemannie succedit, et annis 24 ante benedictionem suam in imperatorem feliciter regnat . Iste Otto, meliorato regni et ecclesie per suam industriam statu, duas ecclesias in Leodio a Normannis destructas monasteriaque reedificat et restaurat.

2. Anno eiusdem secundo uel quasi , qui fuit annus a monasterii huius deuastatione per Normannos facta 45  , prefatus rex, secundum antiquorum relationem, pro exsequendis regni negotiis opidum Sancti Trudonis, ut pranderet, intrauit. Cum autem facto prandio recessurus in hospitii sollario cum suis primatibus staret, respexit a longe  prominere huius monasterii deuastati muros ui ignis miserabiliter ruptos, uirentiaque ramorum per amplitudines fenestrarum se in altum extollere; requisiuit ergo quid hec ruinosa parietum proceritas indicaret. Cui cum responsum esset, hoc desolatum spectaculum condam cenobium fuisse famosum, sed per Normannorum rabiem, prout aspiceret, ad nichilum esse redactum, paucosque inibi monachos ex uictu tenui Deo seruientes, abbate iam de medio sublato, desolatos exsistere; tunc rex pius ingemiscens, conuocatis fratribus, sibi in hoc consentientibus, uirum deuotum ex ipsis nomine Reynerum abbatem constituit. Qui auxiliante rege officinas necessarias restaurauit, uictumque et uestitum fratribus sufficienter ex tunc ministrauit.

 3. Post defunctionem igitur supradicti Imizonis abbatis Reynerus, ex pago Hasbaniensi ortus, huius loci abbas consecratur, et preest annis 5. Qui infra breue tempus congregata multitudine monachorum, laudabiliter subditos in disciplina monastica dictis et factis innormauit.

4. [STEPELINI Mir. S. Trud.] Iste tamen quorundam adulantium delatione accusatus apud Adalberonem, secundum huius nominis Mettensem epyscopum, ad quem respiciebat medietas opidi istius, nullatenus poterat animum ipsius epyscopi contra se quamuis iniuste commotum per intercessionem illustrium uirorum placare. Protestabatur enim idem epyscopus ipsum abbatem gratiam suam nunquam  fore habiturum. Cum autem abbas Metis necessario compulsus deuenisset, et ad presentiam epyscopi oblatus fuisset, pro humili salutatione graues contumelias perpessus, cum rubore faciei confusus, a presentia epyscopi se subtraxit. Sed uir Domini beatus Trudo non sustinens iniustas serui sui contumelias, per uisum nocte quadam epyscopo apparuit,  eumque uerbis terribilibus increpans et acribus uerberibus flagellans, continuo disparuit. Euigilans ergo epyscopus, concitata ad se familia, quid sibi in uisione acciderit, enarrauit, suique testes sermonis nudato corpore ostendit plagarum liuores cum tumore carnis. Misso uero celeriter nuntio, abbas ad epyscopum rogatus repedat, et iniurias illatas benigne remittit. Cui epyscopus auxilium in uniuersis negotiis se prestiturum quamdiu superuiueret firma promissione profitetur, sicque gratie epyscopi restitutus, in Domino gaudens ad propria redit.

5. Anno sequenti  uenerabilis matrona Ruechlinda, mater domni Reyneri abbatis, quiddam de sua hereditate huic monasterio sub forma testamenti conscripti contulit, unde carte uel copie in nostris  archiuis habentur, quorum tenor talis est: Notum sit omnibus sancte Dei ecclesie fidelibus, quia, si aliquid de rebus propriis ad loca sanctorum conferimus, ob hoc procul dubio brauium immarcessibile a Domino retributore recipere post metam huius uite nos confidimus. Quapropter ego in nomine Dei Ruechlinda donatrix donatum imperpetuum esse uolo ad monasterium sancti Trudonis, quod est constructum in loco nuncupante Sarcinio super fluuium Cysindriam, in pago Hasbaniensi, ubi ipse pretiosus Christi confessor corpore tenus requiescit, et domnus Reynerus, filius meus, cum multitudine monachorum sub norma regulari degentium abba preesse uidetur. Et hoc est quod dono pro remedio anime mee, ut post cursum presentis uite munera perpetue lucis mihi impendere dignetur,  mancipia hiis nominibus, Euerardum et uxorem suam cum infantibus suis et multis, etc. Sequitur in fine: Actum in Sarchiensi monasterio, sub die 9. Kalendas Decembris anno regnante domno Ottone primo in Alemannia . Incid. [SIGEB.] Anno regni Ottonis 4. Ludowicus rex Francie ad regnum Lotharingie, quod Karolus pater suus nuper Henrico regi Alemannie dederat, ipsam Lotharingiam ductu Ghiselberti ducis Lotharingie, cuius uxor Gerberga soror Ottonis regis erat, inuasit et usque Alsatiam uenit. Quod ubi Otto rex perceperat, Lotharingiam intrauit, et usque ad Caprimontem peruenit, sed postea concordia interueniente Ludowicus ad sua rediit. Incid. Anno regni sui 6. Otto Brisagam  opidum Alsatie obsederat ad expugnandum militis Euerardi et Ghiselberti, aduersariorum suorum, qui ipsum occupauerant. A quo proceribus regni animo recedentibus, Euerardus comes palacii et Ghiselbertus comes Hannonie et dux Lotharingie, qui pridem Henricum ducem Bawarie, fratrem Ottonis regis, pellacia sua a fratre auerterant, congregato  magno exercitu, contra ipsum Ottonem bello congrediuntur, sed uicti ab exercitu ipsius Ottonis, pluribus suorum occisis, Euerardus occubuit gladio, et Ghiselbertus [484 1Kb] submergitur in Reni fluuio. Incid. Circa idem tempus mortuo Ghiselberto, Otto rex Gerbergam sororem suam, relictam ipsius Ghiselberti, tradidit in uxorem Ludowici regis Francorum. Cui Ludowicus post paucos dies partem Lotharingie, prout obtinuit, contulit.

6. Circa idem tempus abbate Reynero die quadam missam celebrante, facta fractione forme sacramentalis, cum in calicis fundo araneam horribilis quantitatis et coloris respexisset, abhorrens animalis spetiem quid faceret anxiatur, sed tandem uim diuine uirtutis ad mentem reducens, confisus in Domino,  calicis sacramentum glutiuit, nec quidquam postea molestie sensit. Qui eodem anno, postquam huic loco quinquennio prefuisset, Kalendis Marcii in Domino obdormiuit.

7. [SIGEB.] Anno Domini 944, imperii Ottonis regis Alemannie anno 7 uenerabilis pater Adelbero secundus, Mediomatrice sedis epyscopus, [STEPELINI Mir. S. Trud.] qui, ob fauorem quem monachis exhibebat, monachorum pater est appellatus, graui compatiens desolati gregis necessitati, ut habundantius proficienti illi in monasticis institutis prodesset, et temporalia bona, que per illos ferme 45 annos desolati huius loci per tyrannidem nobilium et magnatum iniuste possidebantur, recuperare posset, diuinitus inspiratus, onus prelature huius monasterii  assumens, abbas efficitur.

8. Et quia dudum Reynero suo predecessori sinistre informatus alienus exstiterat, pro qua causa sanctus Trudo etiam, prout supra narratur, ipsum corripuerat, ideo feruentius ad omnem istius monasterii promotionem intentus, hereditates deperditas pro parte restitutas accepit, et non habitas ex proborum largitione quos informauerat augmentauit. Ex sua insuper propria hereditate hanc ecclesiam 6 uineis iuxta locum dictum Manwen cum 6 curtilibus suis ac mansione una, sitis supra fluuium Mosellam in uilla que uocatur Pomerium  , dotauit, et ad similia facienda alios deuotos homines, apud uillam Bredal supra eundem fluuium Mosellam habitantes, effectiue induxit. Structuram monasterii  quoque multiplicatis operariis cum grauibus expensis in altum produxit, et firmo tecto ex sectis lapidibus nobiliter coopertam consummauit.

9. Completo ergo pro magna parte opere monasterii, annuente Leodiensi epyscopo Ricario, ipse Adelbero in propria persona, congregata populorum multitudine, hoc monasterium solempniter consecrauit anno prelationis sue in hac abbatia 2 . et a prima dedicatione huius monasterii anno 288. Incid. Anno eodem quo domnus Adelbero secundus, Metensis  epyscopus et huius monasterii sancti Trudonis abbas, hoc monasterium consecrauit, qui fuit, 8. annus imperii Ottonis primi in regno Alimannie, prefatus Otto subiugauit sibi totam Lotharingiam, resistente sibi solo Adelberone epyscopo et abbate prefato, fratre Frederici ducis Mossellanorum [SIGEB.]. Incid. Anno ipso defuncto Ricario Leodiensi epyscopo succedit Hugo primus, et preest annis 2. Incid. Anno Domini 947, regni Ottonis anno 10, defuncto. Hugone Leodiensi epyscopo succedit Farrabertus abbas Prumiensis, qui prefuit annis 6. Incid. Anno regni Ottonis 15, Conrardus, gener huius Ottonis et dux Lotharingie, quia contra Ottonem conspirauerat, a Brunone Coloniensi arciepyscopo, tutore imperii, capitur, redeunteque Ottone ducatus Lotharingie  ipsi Brunoni a fratre Ottone datur. Anno regni Ottonis 16, mortuo Farreberto Leodiensi epyscopo succedit Ratherius monachus Lobiensis.

10. Anno Domini 959, regni Ottonis primi anno 21, quedam nobilis matrona nomine Guodrada ad famulandum Deo et sancto Trudoni sese tradidit, tempore domni Adelberonis secundi, Metensis epyscopi et abbatis Sancti Trudonis, prout continetur in quadam carta ueteri, cuius tenoris principium et finis talis est: In nomine sancte et indiuidue Trinitatis. Notum sit omnibus sancte Dei ecclesie fidelibus, quod quedam femina nomine Guodrada, ueniens ad monasterium sancti Trudonis, ubi ipse sanctus in corpore requiescit, et domnus Adelbero epyscopus et preesse uidetur, ibi sue genuitatis libertatem amittens,  et sese sub iugo seruitutis Deo et sancto Trudoni tradidit famulaturam, etc.  Sequitur: Actum in monasterio Sarciniensi sub die 6. Idus Ianuarias anno 21, regnante domno Ottone glorioso [485 1Kb] rege Germanorum . Ego Eynardus cancellarius scripsi.

11. Item anno regni eiusdem 23 , quidam deuotus uir contulit ad mensam fratrum largas elemosinas possessionum apud Bredal super fluuium Mosellam, de quibus carta conscripta sic incipit: In nomine Dei omnipotentis ego Zeizolfus quasdam res mee proprietatis tradidi ad mensam fratrum in monasterio sancti Trudonis degentium, etc. Sequitur: Per consensum Adelberonis epyscopi Metensis, qui uidetur esse abbas ipsius loci, etc. Sequitur: Acta sunt hec anno regni Ottonis primi 23. Nota,  lector, quod hic de duabus cartis, quarum copie in libro cartarum nostri monasterii antiquarum plenarie continentur, pauca recitaui, ut nemo dubitet prefatum domnum Adelberonem huius monasterii fuisse abbatem. Incid. Anno Domini 962, anno regni eius in Germania seu Alimannia 24. Otto primus a cardinalibus Rome demandatus, in imperatorem coronatur.

12. Anno Domini 964, regni Ottonis 26  , imperii eiusdem anno 3, domnus Adelbero huius nominis secundus, Metensis epyscopus et abbas huius loci,  postquam 20 annis huic abbatie prefuit, quadam die ad hoc monasterium deueniens, in lecto egritudinis cecidit, conuocatisque fratribus, post sacramentorum sumptionem, 7 Kalendas Maii in Domino obdormiuit. Cuius corpus post solempnes exequias in latere exterioris parietis ipsius monasterii ad leuam uersus claustri ambitum et sepultum. Cui Theodericus huius nominis primus, Ottonis imperatoris consobrinus, in epyscopatu Metensi, et Thietfridus in abbacia huius loci succedit.

13. Anno gratie eodem domnus Thietfridus huic loco abbas preficitur, qui annis 30 prefuit, sub quo religio floruit et possessionum summa accreuit. Incid. [SIGEB.] Anno sequenti uel circiter Conrardus, Ottonis imperatoris gener, a ducatu Lotharingie  pridem destitutus, contra Ottonem rebellans, ad Ungaros Germaniam depopulantes transfugit, eosque in regnum imperii Ottonis adduxit. Qui ab ipso imperatore in hoc bello ita sunt prostrati, ut contra imperii regnum amodo se erigere non auderent, in quo conflictu idem Conrardus occubuit. Incid. Circa eadem tempora Ottone imperatore pro tuenda republica longe proficiscente, Bruno eius frater, Coloniensis arciepyscopus, secunda uice Germanie et Gallie tutor et defensor constituitur. Incid. [uita Brun.] Post hec uenerabilis Bruno febre correptus obiit; cuius corpus per Theodericum Metensem epyscopum, suum consobrinum, est delatum Colonie, et in cenobio sancti Panthaleonis, quod ipse fundauerat, sepultum honorifice. Cui in arciepyscopatu Folmarius, et  in ducatu Lotharingie eius nepos Karolus succedit. Anno imperii sui 7. Otto primus ducatum Lotharingie Karolo, fratri Lotharii regis Francie, filio sororis sue, tali conditione contulit, ut ipse a propriis insolentiis resipisceret, et sui fratris Lotharii insultibus, quos contra Lotharingiam conceperat, obsisteret.

14. Circa hec tempora plus minusue, tempore huius abbatis Thietfridi, illustris femina domna Bertha, uidua et Deo sacrata, comitissa Flandrie, cum peregre uisitasset limina beate Marie Aquisgrani, contigit eam in reditu opidum Sancti Trudonis deuotionis causa uisitare et ad sepulchrum prefati sancti preces humiles fundere. Que cum per aliquot dies causa repausationis ibidem moram faceret, in  lectum egritudinis incidit. Quod ut Arnulfo illustri uiro, filio suo, Flandrensi comiti, innotuit, ad prefatum locum quantotius properat, ibique presentibus Metensi epyscopo Theoderico primo ac Thietfrido abbate, ad preces sue matris domne Berthe ob remedium sue et suorum animarum Deo et beato Trudoni in usus seruorum Dei inibi Deo famulantium uillam Prouiin, in castellania Ylensi sitam iuxta fluuium Doulam, cum mancipiis, terris, decimis, siluis, pratis, piscariis aquarumque decursibus liberaliter hereditarieque donauit, cum  ecclesia parochiali illius uille et omnibus appendiciis eiusdem. Contulit insuper beato Trudoni siluam unam sitam non longe a uilla Merwel, et unam decimam apud uillam que uocatur Brustemium  hac de causa, ut predicti patroni meritis delictorum suorum ueniam adipisci mereretur, presentibus ibidem pluribus comitibus ac aliis uiris, prout in priuilegiorum nostri monasterii archiuis clare conscriptum reperitur. Quo peracto, ingrauescente infirmitate, prefata comitissa, sumptis ecclesiasticis sacramentis, extremum spiritum efflauit anno Domini 967, 17. Kalendas Augusti. Cuius corpus sepultum est in cripta antiqua, quod postea tempore Adelardi secundi est translatum et positum ad nouum sanctuarium, sub uolta in muro sinistri lateris  superioris chori iuxta maius altare. In cuius preconium huiusmodi uersus conscripti inueniuntur:

Bertha sacrata Deo, celesti digna tropheo,
   Hic translata iacet, que memoranda placet.
Stema prefulsit ei regalis progeniei,
   Nec fastu tumuit clara quod emicuit.
In uirtute studens comitissa per omnia prudens,
   Dans sua seque Deo, digna potitur eo.
Ipsaque forma boni sancto deuota Trudoni,
   uillam quo tenuit iure Prouiin tribuit,
Dans partem decime de uilla Brustemiense,
   Addidit et siluam que decet ecclesiam.
Suscipe, Trudo pater, quod contulit inclita mater,
   Gaudeat ut tecum, munera redde precum.
 Restabat biduum cancro solis peragendum,
   Cum felix obiit. uita Deus sibi sit.

Incid. Anno imperii Ottonis 10. mortuo Eraclo Nothgerus subcedit, et in epyscopatu Leodiensi annis 42 residet. Incid. [SIGEB.] Anno Domini 973. Otto primus, qui fuit primus imperator de genere Alemannorum seu Germanorum, ad quos imperium perpetuo a Francis exemptum est deuolutum, postquam annis 24 regnauit et 12 imperauit, cum deuotione magna exspirauit. Qui in principio regni sui hoc destructum monasterium per suam diligentiam reedificari procurauit. Cui eius filius Otto secundus, qui secum per aliquot annos coimperauit, successit, et annis 10 imperauit. Incid. Quia uero de Germania mentio incidit, sciendum, quod due  sunt Germanie, superior scilicet et inferior. Superior autem est maxima regio in initio Europe, sub cuius nomine uocabulo Schitia et Alania cum aliis terris communiter optinent tytulum Germania. Que simul protensa iuxta occeanum septentrionale, paludes Meothidis a superioribus habet propinquas, quam etiam maximus fluuius Danubius, cui 60 flumina nauifera successiue influunt, qui in suo progressu propter situum mutationes Hyster appellatur, pertransiens habundanter irrigat  . Est enim terra hec nimium ferax uictualium et barbaris hominibus  populosa, que propter gignendorum populorum fecunditatem dicta est Germania. Ex hiis partibus condam egressi sunt Goti, Huni, Wandali, Longobardi ceterarumque nationum pagani, postremoque barbari Normanni christianorum fines zelo debellandi  . Quorum egressionis causa fuit huiusmodi. Intra hanc enim regionis plagam constituti populi cum in tantam multitudinem pullulassent, ut iam simul habitare nequissent, sicut ferunt qui illam lustrauerunt, in tres omnem cateruam partes diuidentes, que ex illis pars patriam relinquere nouasque sedes deberet requirere, sortem miserunt. Ea igitur pars, cui sors dederat genitale solum excedere exteraque arua sectari, suis et patrie ualedicentes, cum coniugibus et prolibus ad requirendas  quas possent terras incolere iter arripuerunt. Qui quam inhumaniter [486 1Kb] Italiam, Galliam et alia plura christianorum regna illis temporibus depopulabantur, multorum solemnium uirorum hystorie testantur. Inferior uero Germania est eadem que et Alemannia, terra fructifera et habundans in uictualibus, repletaque cohabitatione hominum sapientium et fortissimorum, innumerabili multitudine et sacre fidei catholice professorum, quam Renus fluuius dulcis et amenus circumquaque irrigat. Incid [SIGEB.] Anno Ottonis secundi 5. Lotharius rex Francie Lotharingiam perturbat et deuastat sicque repatriat. Quem imperator cum multitudine armatorum insequens, Franciam peruagando Remensium, Laudunensium, Suessionum et Parisientium fines  diuersa clade deuastat, ecclesiis et monasteriis tamen parcens; qui tandem reconsiliati in loco super Karum fluuium rex Francie Lotharingiam adiurat. Incid. Anno Domini 984 mortuo Ottone secundo otto tertius eius filius, adhuc adolescens succedit; cui Leodiensis epyscopus Nothgerus propter sui industriam a primoribus imperii tutor constituitur.

15. [SIGEB.] uita Theod. ep. Anno Domini 984 Theodericus primus Metensis epyscopus fundator cenobii sancti uincentii ordinis sancti Benedicti, siti in insulaque est intra extremos muros ciuitatis Metensis, postquam annis tribus cum Ottone primo in Italia nuper militasset, et anno 11, ante hoc multas reliquias, inter quas pignera sancti uincentii leuithe et martyris cum sunguine prothomartyris  sancti Stephani erant, ad Galliam translatas in prefato cenobio locasset, et inter cetera dotalitia, quibus illud cenobium ditauerat, uillam Dongei ciuitati uirdunensi uicinam, que condam sancti Trudonis matrimonium fuit, contulisset, in Domino obiit. Cui Adelbero huius nominis tercius, ducis Mosellanorum Frederici filius, successit. Incid. [SIGEB.] Anno Ottonis tercii 4. Ludowico Francorum rege 37, qui post patrem Lotharium uno regnauerat anno, mortuo, Francis regnum, transferre uolentibus ad Karolum ducem Lotharingie, huius Ludowici patruum; sed cum ille rem ad consilium differret, Hugo Capet, filius magni Hugonis Parisiensis comitis ex Hawide sorore primi Ottonis procreatus, regnum usurpat, et annis 9 regnum tenet [487 1Kb] . Quem Karolus  prefatus eius nepos, cui regnum ex paterna et auita successione debebatur, multis bellis et uictoriis quinquennio lacescens, mentis conceptu infecto diem conclusit extremum. Sicque defecerunt reges Francorum de stirpe Karoli Magni ab anno et deinceps. Post mortem huius Karoli ducis, anno imperii Ottonis tercii 8, filius eius Otto in ducatu Lotharingie ei succedit, qui processu temporis contra ius hoc cenobium sancti Trudonis grauiter impetiit.

16. Anno Domini 994, imperii Ottonis tercii anno 11, 19 Kalendas Ianuarii  obiit Theitfridus abbas huius loci, qui sepultus est immediate post locum sepulcri abbatis Gontramni, iuxta murum lateris sinistri uersus ambitum claustri. Supra cuius locum sepulcri tales uersus sunt conscripti. uersus:

 Abbas Theitfridus diuino munere fidus
   Sub norma fidei uexit ouile Dei,
Fratribus et rebus augmentandis studiosus,
   Commodus ecclesie, carus erat patrie.
Annis ter denis monachorum pastor herilis,
   Regnaturus abit, non moriturus obit.
Hac in humo corpus post Iani ponitur Idus,
   Spiritus in celo uiuat ouans Domino.
Anno milleno sex demptis transit ab euo.

17. Anno eodem defuncto Theitfrido abbate, succedit Herenfridus qui prefuit 4 annis. Anno Domini 999 defuncto Herenfrido huius loci abbate, Nonis Nouembribus, Adelardus huius nominis primus ei succedit.


 Explicit liber tercius prime partis De gestis abbatum huius monasterii S. Trudonis



CONTINUATORIS TERTII AUCTARIUM.

 Incid. Anno Domini 1003 [488 1Kb] Ottone tercio defucto,  qui patri auo prius defuncto per generis successionem  immediate ad imperium successit, generali consilio principum et primorum imperii ad hoc conuocato, concorditer est institutum, quod filius patri aut propinquus suo propinquo de cetero iure hereditario nequaquam in imperatorem succedere debeat, sed qui per officiales imperii eligeretur [cf., MARTIN. POL.], imperio potiretur, quod adhuc obseruatur, ut habetur Extra [489 1Kb] de electione uenerabilem § 1  . Sunt ergo 7 electores, 3 scilicet cancellarii, quorum primus archiepiscopus Maguntinensis est cancellarius Germanie, secundus Treuerensis Gallie, et tercius Coloniensis Ytalie. Hii 3 sunt ecclesiastici principes, reliqui uero 4 sunt seculares, quorum primus marchio Brandeburgensis est camerarius, secundus, palatinus scilicet comes  Reni, est dapifer, tercius uero dux Saxonie est ensem portans, et quartus Bohemie rex est pincerna. Unde uersus:

Maguntinensis, Treuerensis, Coloniensis.
Quilibet imperii fit cancellarius horum.
Est palatinus dapifer, dux portitor ensis,
Marchio prepositus camere, pincerna Bohemus;
Hii statuunt dominu i cunctis per secula summum.

Nota, quod secundum quosdam rex Bohemie non est necessarius, nisi quando sex prefati electores discordarent, nec habet ius ab antiquo, sed tenet hodie de facto, ut notatur per Hostiensem super canone uenerabilem. Iste Otto tercius et eius pater Otto secundus tam atroces et mirabiles fuere, ut  unus pallida mors Saracenorum semper sanguinarius, alter mirabilia mundi diceretur. Auus uero huius tercii Ottonis, primus Otto, ultra omnes fuit christianissimus; cuius anima per generalem totius imperii orationem ecclesiarum, elaborante sorore sua abbatissa, cui ipse defunctus apparuit, diligenter expletam, a purgatorio est liberata et per angelos ad celestia deducta. Incid. [SIGEB.] Anno igitur Domini eodem 1003 isto tercio Ottone absque liberis mortuo, Henricus dux Bawarie, nepos Henrici fratris primi Ottonis, fit imperator, et imperat 22 annis. Nota hic, quod plures erant Henrici reges quam imperatores. [MART. POL.] Unde cum legitur Henricus primus imperator, ratione imperii dicitur primus,  sed ratione regni dicitur secundus. Fuit enim ante ipsum Henricus rex primus, qui tantummodo in Alemannia et non in Ytalia imperauit, et ideo benedictionem imperialem non est assecutus. Idem est intelligendum de Conradis et aliis succedentibus

Anno Domini 1005 Henricus imperator regni sui anno 3 post plures uictorias intendens soli Deo uacare, episcopatum Babenbergensem fundauit. A  cuius ciuitatis honorem cathedram episcopalem ibidem a ciuitate Narniensi de consensu pape transtulit [SIGEB.] Contra quod Metensis episcopus Theodericus secundus, dolens dotem et patrimonium sue sororis Cunegundis imperatricis ab imperatore ad prefatam ecclesiam delegari, anno episcopatus sui 6 rebellat. Cuius resistentie imperator offensus, Ottoni duci Lotharingie, suo consanguineo, omne ius quod prefatus episcopus in oppido hoc possedit, in preiudicium eiusdem episcopi illicite tradidit. Predictus igitur dux [490 1Kb] auaricie sue consulens, cum usurpatione possessionum Metensis ecclesie contra fas nimis immisericorditer bona monasterii huius non solum diripere, sed etiam nostram familiam presumpsit inhumaniter tractare [Cf. STEPELINI  Mir. S. Trud.]. Qui nocte quadam cum se sopori dedisset, uidit per somnium quasi ipse staret ad monasterii portam, et quendam senem in clericali scemate sibi obuiantem et quo tenderet percunctantem. Cui cum ille respondisset se monasterium ipsum uelle adire, senior ille aditus huius indignum affirmabat, cum tot sacrilegiis diuinum hoc oraculum totiens temerasset. Ille uero dum nititur reluctanti resistere et prohibita limina introire, continuo, ut sibi uisum est, ictum grauem [491 1Kb] . sensit . . ige . . . . . . . . . . . atior . . . . . . . . . . risque . . . . . . . . . . . sepe . . . . . . . . . . nstrata . . a ergo perseuerans . . monasterium lucra sua c . fratribus dolorem augme . e . cupiens accessit. Expletis igitur hiis, quorum causa illuc uenerat,  cum inde profecturus monasterii [492 1Kb] portam egrederetur, subito in scapulis quasi sagitta mortifera ui febrium pungitur, eiulandoque uociferans pre nimia angustia mentis, uicinam sibi mortem affatur, lentoque conamine somarios suos usque Traiectum subsecutus, quis eum per uisum sompnii a monasterio pepulerit, et quem increpantem contempserit, exitiali morte mulctatus, omnibus stuporis exemplum factus, miserabiliter interiit. [SIGEB.] Quo sic mortuo, Henricus imperator eodem anno ducatum Lotharingie Godefrido comiti Ardenne contulit. Qui Otto absque filio reliquit post se filiam Hermegardam Namursi cometissam; de quo etiam processit Godefridus comes de Bolyon et dux Lotharingie, qui et  postea rex Iherusalem.

Incid. Anno Domini 1007 obiit Nothgerus Leodiensis episcopus, plurimas ecclesias et beneficia Leodii constituens, qui fuit natione Sueuus. Huic successit Baldricus secundus, qui prefuit annis 11. Iste fuit filius Ottonis comitis de Los, ex Lutgarde, filia Hermegardis Namurcensis comitisse, Ottonis prefati ducis filie, progenitus. Huius Baldrici frater  fuit Ghiselbertus, qui patri Ottoni post aliquot annos in comitatu successit.

Incid Anno Domini 1010 rex Ungarie, que prius uocata fuit Pannonia, cum gente sua per diligentiam uxoris eius regine Gille, sororis Henrici imperatoris, ad catholicam fidem conuertitur. Eodem anno idem Henricus a Benedicto octauo Rome in imperatorem coronatur. Ipso etiam anno Henricus imperator Metensem urbem obsedit propter Theodericum Metensem episcopum sibi rebellantem; urbe uero per obsidionem pene desolata, tandem pax interuenit.

Incid. [uita Balderici.] Anno Domini 1013, imperii Henrici huius 10, Baldricus secundus Leodiensis episcopus ad arcendum maleficos cepit edificare castrum apud Hugardis uillam, que est allodium  ecclesie sancti Lamberti, intra Brabantiam, modicum ad confinia sitam. Cui obsistente Lamberto cum barba, Louaniensi comite, conflictu belli congressi episcopus, cesis suorum 300, uincitur. Qui Leodii rediens de suorum strage, lesam conscientiam habens, consilio discreti uiri Iohannis episcopi, ex Ytalia uenientis, ad placandum Omnipotentem pro redemptione animarum occisorum cenobium fundare se deuouerat. Sequenti igitur anno uoti compos intra muros ciuitatis in insula cenobium in honore sancti Iacobi minoris edificauit, ad quod idem comes Lambertus de proprio allodio pro satisfactione larga dotalicia contulit. Ubi et primus abbas Albertus nomine prefuit.

Incid. [SIGEB.] Anno Domini 1015 Godefrido duce  Lotharingie et comite Ardenne, Montensem comitatum depopulante, Lambertus cum barba, filius Reyneri comitis Montensis, patruo suo Reynero comiti in auxilium adueniens, bello apud Florinas conserto, occisis suorum 400 uiris, ipse cum eis occubuit. Qui Lambertus in uxorem duxerat Gerbergam, filiam Karoli ducis Lotharingie, et cum ea in dotem accepit unam partem ducatus Lotharingie, scilicet terram que nunc uocatur Brabantia, continens hec opida, Louanium et Bruxellam cum suis appendiciis. Occasione cuius primo et primus comes Louanie [493 1Kb] . . . . . . . . . post . . . . . . . . . . . prim . . . . . . . . . . et post . . . . . . . . . . tuit . . . . . . . . . . tia primo . . . . . . . . .  tercio capitulo tercie partis. . . hoc Lamberto filius eque successit.

Anno Domini 1017, imperii Henrici huius 14. Baldricus secundus obiit, et in cripta monasterii sancti Iacobi quod ipse fundauerat sepelitur. Cui Wolbodus succedens, anno eodem cenobium prefatum nuper inceptum ex mandato imperatoris Henrici perfecit; qui in episcopatu 5 annis prefuit.

Anno Domini 1021, imperii Henrici secundi 20 et  prelationis domni Adelardi anno 21 domna Herlendis comitissa, mater Godefridi comitis Duratii, de consensu filii contulit beato Trudoni medietatem uille sue, que uulgariter uillarium Popliir nuncupatur, cum omni sua iusticia et pratis, terris, aquis ceterisque uniuersis, pro anniuersario suo et filii sui primogeniti Adelberonis, Metensis ecclesie primicerii pridem defuncti. Qui ambo in una tumba consepulti sunt infra absidam monasterii iuxta parietem; qui est uersus meridiem, ubi et altare stat in honore [494 1Kb] beate uirginis  . . . . . . . . . . . . . . . . . . . . . . [STEPELINI mir. S. Trud.] Ghiselberto q conf . . uisse ligitur k . . nescitur. Quod quidam e . . e Omekinus cognoscens . . dilatandum terminos . . extirpare palos fin . . . renalium extremitatum  beati Trudonis in silua quadam. Cumque utriusque partis defensores causa discernende limitationis conuenissent, ille arborem quandam calce concutiens: Hunc, inquit, locum iureiurando assero esse domini mei, sicut istum hinc sanum possim retrahere pedem. Mox igitur, sicut falsum testimonium protulit, ita uerum iudicium Deus ostendit, ita ut non solum eius pedem computrescere faceret, sed et totum eius corpus graui tabe consumeret. Circa hec tempora plus minusue Adelardus abbas indesinenter estuans, quomodo de reliquiis prothomartyris Stephani, patroni fundationis cripte huius monasterii, aliquam particulam consequi posset, consilio conuentus sibi communi [495 1Kb] . . . . . . . . . . . . e  . . . . . . . . . . . . . . . . si . . . . . . . . . . . . . . . . s . . . . . . . . . . . . . . audiuit . . . . . . . . . . . minuta particula . . . . sancti reliquiis ibidem haberetur. De quo nil cuiquam posset impertiri, nec propter offensam aliorum id presumere auderet. Tunc ille: Num meritis eius aliquid de ipso osse diuina mihi dignabitur indulgere clementia? Spero, inquit, in Deo, dummodo mihi acquiescatis, quod desiderii mei pigneribus minime frustrabor. Os, queso, iubete presentari et reuerendo et sancto martyri committite. Quid plura? Tandem, licet difficulter, persuasum tamen est episcopo, et os allatum est. Quo fleotimo leniter percusso, continuo recens sanguis profluxit,  quem manu abbatis in uase ad hoc parato deuote acceptum, Adelardus abbas de consensu totius Metensis ecclesie ad propria gaudenter deferendum suscepit. Postea referebant quidam, quod, cum de prefato osse in dubium uenisset, utrum ueraciter de beati Stephani corpore esset, ad explorandam rei ueritatem de communi maiorum ecclesie Metensis consilio rem predictam sic gestam fuisse, et ex meritis ipsius sancti ambiguitate omnium detersa,  continuo post ictum fleotomi, ut iam dictum est, sanguinem illum profluxisse. I . . . . . . . . . . . . . . . [495 1Kb] A . . . . . . . . . . . . . . . . le . . . . . . . . . . . . . . . . et tribus . . . . . . . . . . . . . . Anno Domini 1023 . . . . . . . . . . . do Reginaldus succedit, et preest annis 13.

Anno Domini 1025 Henricus secundus in regno, in imperio primus, anno regni sui 7, et imperii 16, cum consorte sua Cunigunde uirgine in uirginitate permanens, tandem in lectum egritudinis incidit. Qui se consulentibus imperii primoribus Conradum, uirum regii generis et egregie libertatis, designans, moritur [Cf. MART. POL. SIGEB.], et in ecclesia Babenbergensi  quam ipse fundauerat sepelitur. Post quem imperatrix Cunigundis, cuius sanctitati Gontramnus, postea huius loci abbas, familiarissimus fuit, que post decennium defuncta, imperatori consepelitur. Eodem anno Conradus eligitur, et imperat 15 annis.

Anno Domini [496 1Kb] 1045 plus minusue pius pater [497 1Kb] Cuntramnus pro eleuandis sanctorum Trudonis et Eucherii corporibus, que [498 1Kb] tempore persecutionis Normannorum paganorum et translata et iterum sub terra occultata erant, indesinenter sollicitus, fecit prius fieri ex auro, argento et pretiosis lapidibus feretrum aurifabrili opere sumptuosum, in quo honorifice exhumanda celestium thesaurorum margarita ordinauit includenda, quatinus eo maiori  fiducia illorum a fratribus optinerentur patrocinia, quo orantium intuitus continue patronorum zomata  haberet [499 1Kb] in presentia. Quapropter [500 1Kb] completo hoc opere, fossoribus intra sanctuarium post altare beati Trudonis, ubi reposita erant, instanter de profundis terram effodientibus, ad uoltam lapideam, sub qua continebantur, tandem est peruentum, cum subito immense caliginis nebula ibidem exorta, fossores tanto terrore sunt perculsi, ut de uita desperati, cum in summa festinatione ad superos redissent, nimio stupore et sensibus alienati, post diuturna suspiria continua interruptione [501 1Kb] resumpta, uix loqui palpitante [502 1Kb] hanclo corde ualerent. Quod abbas ubi uidit, territus in eo quod  acciderat, reiecta humo et fossa repleta, ceptum intermisit.

Anno Domini 1048, imperii Henrici tercii in regno, in imperio secundi anno 9, et episcopatus Wasonis Leodiensis episcopi anno 8, domnus Theodericus secundus huius nominis, Metensis episcopus, anno episcopatus sui 49  , in cenobio nostro per aliquot tempus conmoratus, in lectum egritudinis  incidit. Qui cum ad extrema peruenit, ad preces fratrum huius loci, communicato sibi consilio suorum, contulit nobis scrutum huius opidi, scilicet omne ius grute, quod solum ad ipsum pertinebat, et libertatem grutarium constituendi, ac domum cum appendiciis suis, intra quam materia grute conficiebatur, sitam in opposito aule abbatis nostri, platea publica intermedia. Post cuius obitum Adelbero eius consanguineus, nepos Adelberonis tercii huius nominis ex fratre Theoderico duce Lotharingie seu Mosellorum successit, uir deuotissimus, et post Deum et sanctum Domini Trudonem, huius cenobii contra omnes principes et tyrannos defensator usque in finem uite sue fidelissimus. Incid. Eodem anno defuncto Wasone Leodiensi episcopo successit Theoduinus,  qui prefuit 28 annis

Anno Domini 1050 [503 1Kb] , prelationis domni Guntramni 16 anno Stepelinus, huius loci monachus, scripsit ad prelatum domnum Guntramnum librum de miraculis beati Trudonis, que temporibus huius domni Guntramni apud nos percrebuerunt sub numero centenario et amplius, quibus anteposuit aliqua miracula ante hec tempora facta. Iste Stepelinus adhuc puer ad ordinem receptus fuit in hoc monasterio, circa 21 annum domni abbatis Adelardi primi, qui puericie sue tempore uidit laudabilis uite seniores, qui 80 et amplioribus annis sub habitu monachali Deo et sancto Trudoni deuote seruierunt; qui etiam ad tot annorum numerum peruenit, sicut in secunde partis octauo libro clarebit  . Post  hos annos plus minusue uir quidam nobilis castellanus incaute deambulans, cum de alto cadens crurium debilitatem incurrisset, compuncto corde ad conuersionem intendens, suscepto habitu religionis contulit monasterio huic allodium suum, quod et adhuc optinere dicimur. Qui in monachatu tanto feruentius se in bonis operibus excercuit, quanto grauius in seculo deliquisse se cognouit. Is, cum more solito ante matutinos alios ad peculiares orationes agendas preueniret, sanctuarium intrauit, et retro maius altare, quod tunc ibidem fuit, ad orationem prostratus ante altare beati Trudonis, paululum soporatus uidit mire pulcritudinis infantulos per crepidinem altaris discurrere, flentes, gementes,  capillos trahentes atque complosis manibus ita conquirentes: Heu, heu! Hec illis reciprocantibus, frater ille innocue etati compatiens: Filii, inquit, qui estis, et que est causa tanti meroris? Innocentes aiunt: Pueri sumus, en domini nostri sancti Stephani sanguis iam uersabitur. Post quam uocem disparuerunt. At ille euigilans negligentiam non negligendi tam pretiosi pigneris ueritus, priori loci nostri petita  loquendi licentia uisionem indicat. Excitatis ergo fratribus, matutini cum celeritate cantantur, incumbentibusque domno abbate Guntramno et conuentu in orationibus, acceptis disciplinis et confessione omnium facta, capsa pretiosi thesauri aperitur, et roseus ac fluidus sanguis ille usque ad supremam inclinati uitrii uasculi oram fluxisse inuenitur. Accitoque industrio aurifabro, circa uasculum pretiosi sanguinis sperica clausura componitur, et sic in loculo undique munito reconditur. Iste celestis thesaurus, quem nemo dubitet, quin sit ueraciter in hoc monasterio, ex prouidentia laudabilium tunc seniorum in tam secreto loco tutatus est, ut nec incendio poterit corrumpi neque predonum uiolentia auferri.

 Anno Domini post hunc 1132, imperii Lotharii anno 8, quidam noster seruiens nomine Gozelinus in nocte festiuitatis beati Martini , sero facto lectum suum, ut dormiret, super locum sepulchri domni abbatis Guntramni strauit. Is, cum pulsatis signis et inceptis matutinis a turri maiori exiens cubitum iret, apparuerunt ei tres spectabilis forme uiri, sacris uestibus amicti et clara nube circumdati, stantes in medio monasterii ante crucifixum. Quorum unus eminentior aliis uisus est gestare uirgam pastoralem, dominice crucis signo insignitam. Matriculario  illo interim ante lectum sepulcro abbatis suppositum tremulo et stupido residenti, ille ammirationis persone quasi indignantes et minas intentantes uise sunt ei appropiari, sed illo meticuloso  super latus suum in terram ruente, et transpositionem lecti ex uoto meditante, disparuerunt. Mox ille reuerentiam exhibens sepulchro et sepulto, lectum exinde tollit, et deuotior factus Iherosolimam postea proficiscitur. Hanc apparitionem hic ponimus propter materici conuenientiam.

---Descripta  monasterii ampliatione et reparatione, ac prouisione copiosa materiarum ad structuram necessariarum in generali, memorie commendandum est per singula, quam animose pia sollicitudo huius domni Adelardi  fabricam huius monasterii cepit dilatare. Primo enim in loco atrii, quod fuit post tunc ueterem criptam, nouum cancellum, qui et sanctuarium dicitur, cum duabus absidis firmissime fundatum, in altum produxit, testudinibusque  lapideis formose uolutatum consummauit . Infra quod opus nouam criptam et spatiosam, undique lapidea celatura testudinatam, ad perfectum compleuit, intra quam structuram septem erexit altaria, quorum primum et maius, in medio sanctuarii, in honore beate Marie et sanctorum Quintini et Remigii construxit. Post quod aliud est in honore sanctorum Martini et Cristofori, tercium uero sub absida sanctuario coherenti ad dextram,  in honore sanctorum Iohannis baptiste et Iohannis euangeliste, quartum, quod est sub absida ad leuam sanctuarii, in honore sanctorum apostolorum Petri et Pauli et aliorum omnium. Altaria uero, que in cripta sunt, sic constituit: principale, quod stat in medio, fundauit in honore sancte Trinitatis et beate uirginis ac sancti Stephani, secundum ad dextram ibidem in honore sancti Benedicti, et tercium ad leuam situm in honorem sancti Gregorii. Hiis omnibus rite perfectis, corpus domne Berthe comitisse Flandrie, quod in ueteri cripta tempore Thietfridi abbatis humatum fuit, eleuauit, et ad leuam maioris altaris in sanctuario transtulit, et in tumba eminenti, Pariis lapidibus polita, infra uoltam honeste conclusit. Et quia post uetus sanctuarium, de quo  habetur supra in primo libro prime partis capitulo 13, predicta uetus cripta erat, repleuit illam humo, et ibidem chorum psallentium construxit. Inter quem et illud nouum sanctuarium gratum ascensum erexit, quem septem gradibus protraxit. Prosequenti uero tempore, cum quedam monasterii edificia per suos antecessores erecta sed minus completa cerneret, ad perficiendum ea animum accinxit. Inter que maiorem turrim nostram, quam deuotus abbas Guntramnus suo tempore usque ad medium cum duabus testudinibus lapideis produxit, iste superaddito tercio ascendendi statu, eam paulo humilius, duabus collateralibus erectam, magnis impensis consummauit. Preterea nauim monasterii, quamuis nequaquam ruinosam, euersis fortissimis  pilariis erectisque pro illis spectabilibus columpnis, muro ad summum cequato reparatam consummauit. Erat ergo suo tempore in tantum de nouo augmentata huius ueteris ecclesie fabrica, ut de ipsa sicut de bene consummatis ecclesiis congrue secundum doctores diceretur, quod ad staturam humani corporis esset formata. Nam habebat, et adhuc habere cernitur, cancellum, qui et sanctuarium, pro capite et collo, chorum stallatum pro pectoralibus, crucem, ad utraque latera ipsius chori duabus manicis seu aliis protensam, pro brachiis et manibus, nauim uero monasterii pro utero, et crucem inferiorem, eque duabus alis uersus meridiem et septemtrionem expansam, pro coxis et cruribus.  Fuerunt insuper ab antiquo ante tempora huius Adelardi due speciose cum firmissimis parietibus in altum producte abside, naui ipsius ecclesie ad dextram et leuam coherentes, que, ubi manicis anterioris crucis iungebantur, habebant duas turres eminentes, unam uersus meridiem et aliam uersus septemtrionem respitientes, altitudine muro monasterii pares; ubi uero dicte abside posterioris crucis alis seu manicis continuabantur, habebant duas capellas, unam ad dexteram in honore sanctorum  Eucherii, Leonardi et Gertrudis, reliqua uersus ambitum in honore sancti Lamberti. Et quia de cancello seu sanctuario et absida tractatur, sciendum, quod cancellus est caput et humilior pars ecclesie uersus orientem respitiens, et dicitur alio nomine sanctuarium, eo quod ibi sancta conduntur uel tractantur, et porrigitur usque ad chorum, unde tempore quadragesimali uelum solet inter chorum et cancellum seu sanctuarium in ecclesia suspendi. Abside uero sunt exedre seu appenditie, que aularum seu ecclesiarum lateribus adherent pro deambulatione amplianda.

Incid. [SIGEB.] A. Domini 1057. Henrico secundo in imperio mortuo, filius eius Henricus tercius imperator succedit, et 50 annis imperat. Anno eius  3, Stephanus nonus, frater Godefridi ducis Lotharingie et comitis Ardenne, fit papa, et moritur anno sequenti.

Anno Domini 1060, huius Henrici in regno anno 4, Theoduini Leodiensis et Adelberonis Metensis episcoporum anno 13 idem Adelbero ad postulationem abbatis Adelardi et fratrum huius loci omne ius scruti in gruta, quod predecessor eius Theodericus secundus nuper ecclesie et fratribus donauerat, confirmauit, presentibus ibidem in eodem cenobio Theoderico duce Lotharingie seu Mosellanorum, eiusdem fratre, aduocato huius opidi, et Ottone comite Durachii, subaduocato, de qua gruta et iure ipsius infra notabitur. Ante hunc annum Theodericus prefatus, dux Lotharie, constituitur  aduocatus huius opidi, qui Ottonem comitem Durachii, fratrem Emmonis comitis de Los sibi substituit.

Anno Domini 1063 plus minusue inter domnum Adelardum abbatem et Fredericum ducem, aduocatum nostrum, controuersia exorta est de iure aduocatus, sed per scabinorum declarationem determinatum est, quod ab antiquo aduocatus habet tercium denarium ex tribus generalibus placitis et magno banno, de ceteris nichil, nisi per scultetum episcopi uel abbatis in magnis causis ad hoc fuerit inuitatus.

Postea anno 1065 defuncto duce Frederico, instante domno Udone successore eius in presentia  huius domni Adelberonis, idem scabini adiurati eadem que antea protulerunt declarauerunt.

Anno [504 1Kb] Domini [505 1Kb] , quando combustum fuit monasterium, solutis in eo columpnis que pro pilariis erant, duo interiores nauis ecclesie parietes ruerunt, et eorum ruina sanctuarii ueteris ambo altaria, minus scilicet sanctorum Trudonis et Eucherii, ac maius, anterius stans, in honore duodecim apostolorum contriuit. Quorum unum, quod est sanctorum Trudonis et Eucherii, postea est reparatum, alterius uero etiam uestigia sunt abolita. Post premissam  igitur ruinam Lanzo abbas sanctorum Trudonis et Eucherii corpora, in sanctuario illo occultata, uoluit requirere, et ob hoc incipiens longius inde circa eorum sepulchrum fodi iussit. Sed locus ipse in tantum plenus inuentus est sarchofagis, ut inter sarchofagum et sarchofagum uix interdum pedis unius distaret spacium. Referebant de hoc aliqui, quod quidam loci nostri abbas Imizo omnium suorum predecessorum abbatum ossa de diuersis monasterii locis, in quibus humata iacebant, eleuari fecerit, et in predicto sanctuarii loco simul posuerit, circumpositis quatuor lapidibus marmoreis. Qui post hoc annum non superuixit. Preterea cum sub anteriori parte maioris ibidem altaris defossum esset, inuentus est, sarchofagus ita positus, ut, dum  sacerdos huic altari assisteret, pectus ibidem quiescentis sub pedibus haberet. Quo diligenter aperto, inuentus est quidam in eo pretioso coopertus pallio, sed occipicium non habebat. Duo etiam lateres ibidem inuenti sunt, unus ad caput, alius ad pedes, sed nichil erat inscriptum. De quo presentes magnum aliquid rati, ad corpus accesserunt, et arguenda temeritate disiecto per sarchofagum hac illacque membratim corpore, si qua indicia reperire possent quis fuerit, adhibitis etiam luminaribus inquisierunt, sed nichil inuenerunt. Pari modo ad ingressum parui chori aperto sarchofago, quidam inuentus est indutus cappa purpurea, aurifrigio optime parata, sed nulla quis fuerit indicia sunt reperta, a plerisque tamen sanctus Libertus fuisse  estimatum est. Ad quod spectaculum totus conueniens populus mirabatur, quod mox ubi attrectata fuissent ornamenta quibus operiebantur, in cinerem soluebantur. Tandem uero fossum est usque ad locum, in quo sancti erant reconditi, inuentumque est foramen in muro uolte seu cripte illius, ad grossitudinem manus hominis. Cumque unus de popularibus, humana tactus curiositate, quid in ea contineretur scire uellet, accensam candelam uirge summitati affixit, et per foramen in criptam misit. Cui quidam astans hunc presumptionis arguit, et turbulento clamore, ut cepto desisteret, monuit. Quod populus audiens tumultuoso strepitu infremuit, aliis, ad quos rei notitia peruenerat, progressum  prohibentibus, aliis, qui rem ignorabant, ut cepto scrutaretur, conclamantibus. Quorum strepitu ille territus, ceptum intermisit. Abbas [506 1Kb] etiam Lanzo progredi ueritus, priorem claustri ad episcopum Leodiensem Henricum [507 1Kb] direxit, querens quid uel super inuentis corporibus uel in reliquum sibi esset agendum. Qui huiusmodi factum in mandatis primo arguit, inde progressum uetat, et ad ultimum, ut celebratis missarum solempniis pro fidelibus defunctis et commendatione animarum facta, clauderentur sarchofagi, aspersis prius aqua  benedicta corporibus et incensatis, et sic terra operirentur, mandauit. Quod ita factum fuit.

[SIGEB. Auct. Afflig.] Anno [508 1Kb] igitur quo supra 1085 Romani Henricum imperatorem quartum regni nomine recipiunt, ac eorum iudicio prefatus papa Gregorius a papatu abiudicatur, et Clemens ille inthronizatur. Anno hunc precedenti monasterium Haffligense sumpsit exordium.

[SIGEB.] Anno [509 1Kb] Domini papa Gregorius uII exul moritur, cui uictor successit. Quo mortuo Urbanus II contra imperatorem et eius antipapam anno tertio post hunc successit, et 11 annis preest.

Anno [510 1Kb] eodem, anno scilicet Domini 1086, secundum seniorum tunc temporis relata et in antiquis libris nostri monasterii diligenter conscripta,  miles quidam, cui Arnulfus comes de Los, nepos Ghiselberti comitis de Durachio, excubias maioris turris nostri commiserat, intempeste noctis silentio prospiciens deorsum ad exustam monasterii nauem, ceteris consortibus suis dormientibus, uidit quosdam specie monachali habitu uestitos a cimiterii nostri loco nudis pedibus procedere usque ad sepulchrum sanctorum Trudonis et Eucherii, quod, ex recenti adhuc incendio sine tecto redactum sub diuo, cum satisfactionibus et humillimis supplicationibus reuerenter ambiebant. Huius ille uisionis conscium et testem uolens adhibere, cum conaretur soporatum excitare proximum socium, ipse immobilis mutusque tam diu permansit, usque dum uisio dispareret,  reuersis illis, quos uiderat, ad pristinum cimiterii locum. Moxque tante uisionis uirtutem non ferens, tam ualido languore correptus est, ut tercia die exanimatus sepulture traderetur.

Anno Domini 1096 [511 1Kb] Godefridus dux Lotharingie et comes Bullii, uendito prius castro de Bullio cum uillis suis Leodiensi episcopo Obberto pro 1300 marcis argenti, ad terram sanctam cum Hugone fratre regis Francie et comitibus Flandrie, Prouincie, Normannie ac multis principibus et populo innumerabili, cuius numerus est estimatus 600000, signo crucis prius ad exortationem Urbani II, ab omnibus assumpto, Iudeis in Christum credere nolentibus occisis, proficiscitur.

Anno [512 1Kb] Domini 1100 Godefridus de Bullio et dux Lotharingie, per cuius industriam Iherosolima a  christianis capta est, ipso tunc facto rege Iherosolima anno precedenti, hoc anno moritur. Et eodem anno Henricus imperator Henricum Lemburgensem sibi rebellantem ad deditionem cegit, receptoque in gratia multa mediante pecunia ducatum Lotharingie uacantem confert. Hic sciendum diligenter, quod duo sunt et fuerunt duces Lotharingie, quorum unius ducatus incipit prope Metensem urbem, et porrigitur inde iuxta ducatum ducis Austrie, et uocatur alio nomine Mosellanorum; reliquus ducatus Lotharingie est ab hac parte, et est longo tempore incorporatus ducatui Brabantie.

Iste [513 1Kb] dominus Theodericus  inter plurima gratiarum dona diuina et humana predictus scientia, precipuus erat in prosarum, ritmorum et metrorum  dictamine, qui uitam sancti patris et patroni nostri Trudonis, quam dudum Donatus dyaconus et, ut creditur, loci huius professus, mandante Metensi episcopo plano stilo descripserat, ad prepositi Gerardi superius sepe nominati instantiam, apud Gandauum in cenobio sancti Petri, ubi post obitum Adelardi secundi, abbatis huius loci, diu exulauit, urbaniori dictamine, cuius principium est: In exaltando igitur, etc., eliquauit. Sermonem insuper, qui legitur in translatione sanctorum Trudonis et Eucherii, cuius initium est: Gloriosum est hodierna, etc.  , cum quibusdam ibidem responsoriis, scilicet hec duo et O uiri misericordie, et antiphornam [514 1Kb] urbis eterne et Trudo uirtutum cum antiphonis,  responsoriis et uersibus, qui in depositione sancti Trudonis decantantur, dictauit; quos tunc prior Rodulphus, uir litteratissimus, in musica Guidonis Aretini expertus, ipso iubente, modulanter centonauit.

Anno Domini 1126 Henricus quartus imperator, qui patrem contra ius nature captiuauerat, sine liberis moritur. Cui Lotharius quartus in regem electus succedit, qui anno regni sui 3. Godefridum Louaniensem comitem de ducatu Lotharingie abiudicat, et Waleramnum comitem Lemburgie instituit [515 1Kb] .

Anno Domini 1127 Stephanus Metensis episcopus contulit nobis unum curtile ad usus fratrum, situm ante orientalem portam curie nostre nostri cenobii [516 1Kb] .



CONTINUATIONIS TERTIAE PARS SECUNDA.



PREFATIO.

 Expletis [516 1Kb] pridem tribus partibus compilationis in gestis abbatum huius monasterii, conuenit saltem in hac quarta parte colligere que restant pauca,  quia plurima memoria digna precedentium patrum pretermisit annotare negligentia. Cum igitur secundum Gregorium in omeliis qui ad aream non ualet  afferre manipulum, prodest illi, ne uacuus ueniat, quod spicas portet: idcirco, licet multitudo scribendorum, uelut arena grandis, aquis obliuionis sit obuoluta, ut tamen reliquie horum annalium salue fiant, et, ut paucula fragmenta, ne pereant, colligantur, placuit hanc ultimam partem in binos libros partiales diuidere. In quorum primo nouem abbatum gesta ponuntur,  quorum nomina hec sunt: Nycholaus, Cristianus, Iohannes, Libertus, Iohannes, Thomas, Willelmus, Henricus, Willelmus. In secundo libro ponuntur gesta trium abbatum, scilicet Ade, Amelii et Roberti; inter que gesta plurima interseruntur incidentia annalibus congrua.



INCIPIUNT CAPITULA LIBRI PRIMI QUARTE PARTIS CONPILATIONIS IN GESTIS ABBATUM, ET PRIMO DE GESTIS NYCHOLAI ABBATIS.


1. De Nycholai abbatis electione.

2. De incorporatione decime ecclesie de Alburg. Incidentia diuersa.

3. De officii scultetici seu uillicationis nostre controuersia.



DE GESTIS CRISTIANI ABBATIS.

1. De Cristiani abbatis electione.

2. De offitio sculteti seu uillicationis et eius redemptione. Incidentia de imperio Frederici secundi et aliis.

3. De superstitiosa adinuentione Anglicani monachi

4. De sancta Luthgarde priorissa Sancte Katerine.

5. De ciuitatis Leodiensis depopulatione.

6. De bello apud Steps, et qualiter episcopus incendiis inuasit Brabantiam

7. De bello iuxta pontem Bouinum, ubi conspirantes in episcopatum principes succubuerunt

8. De obitu Cristiani abbatis.



DE GESTIS IOHANNIS HUIUS NOMINIS PRIMI ABBATIS.

1. De postulatione Iohannis in abbatem et eius creatione.

2. Quomodo uisitatio monasteriorum Stabulensis et Malmundariensis per C. cardinalem legatum sibi est commissa

3. Quomodo cum abbatia ista abbatiam in Tuitio de mandato C. cardinalis suscepi

4. Quomodo medietas opidi Sancti Trudonis Leodiensi Ecclesie acquisita est.

5. De abbate Sancti Pauli Traiectensis.



DE GESTIS LIBERTI ABBATIS.

1. De electione Liberti abbatis.

2. De officio uillicationis nostre.

3. De festo sancti Liberti de nouo instituto.

4. De translatione monasterii sororum nostrarum monialium a suburbio Sancti Trudonis.

5. De cessione huius abbatis ab abbacia.



DE GESTIS IOHANNIS SECUNDI HUIUS NOMINIS ABBATIS.

1. De Iohannis abbatis ad hanc abbatiam institutione et de mutuo ad usuras eiusdem tempore contracto, et de dampnis occasione huius mutui emergentibus. Incidentia plura.

2. De cessione huius abbatis Iohannis ab abbacia ista.

3. De mutuo occasione dampnorum per priorem et conuentum ad usuras contracto.



GESTA THOME ABBATIS.

1. De creatione Thome in abbatem, et de debitorum obligatione, qua monasterium inuenit ad usuras obligatum.

2. De offitio uillicationis nostre, et quomodo magnates huius opidi ad fidelitatem suam donis mancipauit. Incidentia plura, et de obitu regis Romanorum lantgrauii, et quomodo successit Willelmus comes Hollandie electus.

3. De hospitali sancti Trudonis, et de recuperatione pontificalium ornamentorum.

4. De numero monialium de Milen et de obitu Thome abbatis.



DE GESTIS WILLELMI PRIMI HUIUS NOMINIS ABBATIS.

1. De Willelmi abbatis postulatione in abbatem et eiusdem electione.

2. De lite, quam contra Lumbardos usurarios in curia Romana sex annis peregit, et eius concordia. Item de grauibus aliis expositis.

3. De acquisitione aduocatie in Alburgh, et redemptione diuersorum bonorum monasterii et 16 prebendarum, quas ministeriales et officiati seculares hereditarie habebant.

4. De numero monachorum huius loci causa exigente restricto ad tempus.

5. De emptione 14 mansionum, et ampliatione nostre curie claustralis uersus paludem sardonum et lapideam plateam.

6. De discordia episcopi et patrie mutua, et proscriptione facta apud uotthem.

7. De latrocinio hospitis, et origine octo dominorum.

8. De uiolentiis et iniuriis, quas octo domini nostro monasterio fecerunt, et electo Leodiensi episcopo occasione percussure monete, et de obsidione opidi per Henricum ducem Brabantie.

9. Quomodo octo domini duci Brabantie dominium opidi tradiderunt et monasterium uiolauerunt, abbatem fugauerunt, ecclesiam beate Marie uiolauerunt, sacerdotes et scabinos captiuauerunt.

10. De proscriptione octo dominorum et de castro episcopi,

11. De augmentatione prebende, de monachalibus in uino, in refectorii ferculis et in uestiario, et de prima  fundatione curie Beghinarum in Sancta Agnete, elaborante ad hoc Willelmo abbate. Item de censu fratrum Minorum.

12. Quomodo sunt uendita bona nostra super Mosellam, et de uiolentia quam comes de Los et dux Brabantie nobis fecerunt usurpando iuredictiones uillarum monasterii nostri; et de molendino in Mecheren.

13. De prebendis beate Marie, et de prebendis minoribus, et de elemosina ad portam, et pottagio quod in caldaria super fornacem solidata condiebatur.

14. De non recipiendis ad nostram congregationem de illegitimo thoro procreatis. Item de mira apparitione Willelmo abbati ostensa de anima defuncti conmonachi. Item de eiusdem obitu.



DE GESTIS HENRICI ABBATIS.

1. De creatione Henrici in abbatem huius loci. Incidentia plura.

2. De cessione eius ab abbatia.



DE GESTIS WILLELMI ABBATIS HUIUS NOMINIS SECUNDI.

1. De institutione Willelmi secundi in nostram abbaciam et eius laudabili uita.

2. Incidentia de episcopi Leodiensis occisione et alia plura. De communitate in oppido erecta de consensu episcopi et abbatis ad tempus placiti ipsorum, et de bello apud Wuronc.

3. De edificatione mansionis nostre in Donc, et de alueo fluuii Herke, et obitu huius Willelmi abbatis.



INCIPIT QUARTA PARS In gestis abbatum monasterii sancti Trudonis, diuisa in binos partiales libros. Cuius primus liber continet nouem abbatum gesta; et primo



DE GESTIS NYCHOLAI ABBATIS.

 1. Anno Domini 1180, imperii Frederici primi anno 28. ac anno Rodulphi Leodiensis episcopi 13, defuncto Wirico pie memorie abbate 3 Idus Decembris, Nycholaus eodem die eligitur, et 12 Kal. mensis Ianuarii consecratur.

2. Anno prelationis sue 2  ecclesia de Alburg cum omni decima eius prouentibus stipendiis fratrum est incorporata, prout in cartis nostris, per Lucium papam tercium et Balduinum Traiectensem episcopum datis, liquide continetur. Incid. Anno 3. prelationis eiusdem , 11. Kal. Aprilis, fulmen cum horrido tonitruo dilapsum ecclesiam beati Laurentii Leodii intrauit, neminem lesit, intactisque cortinis, pallium maioris altaris scidit nec ussit; et sudario altaris illeso, sigillum ipsius altaris in  septem partes diuisit. Incid. Eodem anno, 3. Nonas Nouembris, ecclesia eadem per Rodulphum Leodiensem episcopum reconsiliatur. Incid. Anno prelationis ipsius 4, scilicet anno Domini 1183, Godefridus tercius dux Brabantie Ierusalem proficiscitur, et filius eius Henricus ipso recedente castrum Iacie  destruit. Anno ipso plures apud Flandriam combusti sunt heretici. Anno sequenti mortuo Godefrido duce Brabancie  Henricus  eius filius succedit et castrum Durachii destruit. Incid. Anno suo sequenti, 4 Kal. Maii, combustum et monasterium sancti Lamberti Leodii et sancti Petri ibidem cum claustris suis et omnibus officinis ac episcopi palatium. Incid. Anno Domini 1186 combustum est totum oppidum nostrum Sancti  Trudonis cum ecclesia beate Marie, monasterio illeso remanente, sub quo incendio plures utriusque sexus cum pueris suffocati sunt. Incid. [uINC BELLOu.  XXIX.] Anno sequenti Saladinus soldanus terras cristianorum inuadit, cristiani uincuntur , Ierusalem obsidetur et capitur, crucis signatio predicatur. Philippus rex Francie, Henricus rex Anglie cum principibus fidei catholice pro liberatione terre sancte cruce signantur. Incid. Anno Domini  Henricus cardinalis episcopus Albanensis apud nos biduo missas celebrat, populo predicat, et multos crismate confirmat, 4 Kal. Maii. Incid. Eodem anno Parisius in generali consilio multa milia nobilium et plebeiorum cruce signantur. Eadem nocte luna uisa est descendere ad terras, et postea paululum ad locum suum redire. Circa idem tempus imperator Fredericus cum principibus imperii crucem accipit; et Rodulphus Leodiensis episcopus cum illo proficiscitur.  Incid. Anno Domini 1189 Henricus dux Louaniensis nonas Iunii ex condicto inite pacis castrum Durachii, quod ante aliquot annos destruxit, reedificat. Incid. Circa idem tempus idem dux opidum Sancti Trudonis occasione aduocatie obsidet et oppungnat  , sed non expungnat. Ferunt, quod in hac aut consimili ducis obsidione in opido fuerunt honesti et prudentes scabini et burgenses, qui consilio inito, ut ad beniuolenciam animum tanti principis excitarent, fecerunt ignatias fieri delicatas, prout ab olim in opido consuete sunt confici, quas alio nomine uocant placentas; has per spectabiles uiros, datis dexteris liberi accessus, prandenti duci sub papilionibus propinauerunt, protestantes, quod opidi incole nil sinistri aduersus suam dignitatem  molirentur, supplicantes, quatinus pietatem sue nobilitatis super eos distillaret. Tunc ipse dux inspecta humilitate prudentium opidanorum, munusculum  gratanter accipiens, post paucos dies obsidione remissa cum toto exercitu benigne ad sua repedauit. Incid. [uINC. BELL.] Anno sequenti  Fredericus imperator cum maximo exercitu iuxta Anthiociam ueniens, de equo lapsus in paruo riuulo extinctus est. Et prophetia impleta est de ipso in cunis iacente facta: Intrabit ut uulpes, regnabit ut leo, morietur ut canis. Cui filius eius Henricus quintus ratione nominis succedit, et imperat annis 7.

3. Tempore huius abbatis, licet aliqui suorum predecessorum multa beneficiata et a uillicis usurpata minus iuste bona monasterii redemerunt, tamen plus quam 27 officia seu ministeria siue in feodum aut in aliud ius hereditarium diuerse persone in grauamen magnarum inpensarum nostre ecclesie  possederunt. Inter que officium uillicationis seu sculteticum fuit causa grauis dissentionis. Cum enim sepe abbas iste cum Euerardo uillico litigasset, et propter quosdam excessus eidem uillicatio abiudicari  debuisset, tandem multorum precibus abbas inductus, consensit quod Euerardus uillicationem eo modo tenere deberet, ut nulli preterquam monasterio uendere posset nec alienare ab ecclesia, si abbas uel quilibet successor eius ad scabinorum excommunicationem et suorum fidelium emere consentiret; sicque dissentio est sopita. Incid. [uINC. BELL.] Anno Domini 1191 christiani post longam obsidionem ciuitatem Acon expugnatam ceperunt conditione tali, quod pagani saluis corporibus discederent, et crucem Domini redderent, et captiuos christianos libertati restituerent. Incid. Eodem anno uise sunt acies pugnantium ex ere in terram descendere, et facta inter se pugna mirabili subito euanescere. Anno ipso Rodulphus Leodiensis episcopus de  transmarinis partibus rediens, cum 23 annis prefuisset, ueneni poculo interisse dicitur. Post quem anno sequenti  Albertis frater Henrici ducis Lotharingie in episcopum eligitur.



DE GESTIS CRISTIANI ABBATIS.

1. Anno Domini 1193, imperii Henrici ratione imperii quinti anno 4  , Nycholaus, postquam strenue 12 annis prefuit, malorum pertesus ab abbacia decedit, 5 Kal. Aprilis. Cui eodem die Cristianus electus succedit, et 9. Kal. Maii  consecratur. Huius patruus fuit Wiricus abbas, et quidam scabinus dictus Iohannes Kint eius nepos, cognationis de Staplen capitaneus. Ipse precipue fuit deuotus et religionis zelator.

2. Abbatis huius tempore Euerardus, de quo supra mensio facta est, rebus temporalibus attenuatus,  contra promissum alienare uoluit ab ecclesia officium uillicationis, quod abbas non consensit, sed inspecta utilitate ecclesie sue, data certa pecunie summa ipsum redemit. Qui, cum postea ex necessariis utilitatibus pecunia indigeret, prefatum officium Ottoni theloneario, potenti et prediuiti opidano, sub condicta pecunie summa impignorare curauit. Sed fideles ecclesie, precauentes, ne per eumdem Ottonem tam ipse abbas quam communes opidani in futurum nimirum possent opprimi, procurabant, quod talis conuentio effectu caruit, pronunciantes, quod domnus abbas tradere deberet eidem Ottoni 10 marcas Colonienses pro pena, que  indicta fuit parti ab illo contractu resilienti, sicque abbas constituit ad tempus quendam amicum specialem in uillicum. Quapropter interim fidelium ecclesie consilio Clemens quidam honestus opidanus et uxor eius Sigardis, cum forent de familia beati Trudonis, pro ipso offitio 80 marcas Colonienses deliberauerunt, et prefato Ottoni 10 predictas marcas remittere nolenti de eisdem satisfecerunt. Qui Clemens domno suo dans dextrarium bonum  ,  promisit cum uxore sua coram paribus ecclesie, si quando domnus abbas uillicationem redimere uellet aut conuentus ipse, paratus semper esset ad renunciandum restitutis sibi 88 marcis monete prefate. Incid. Eodem anno Albertus electus per sententiam pape  . Remis in Leodiensem episcopum consecratur, et iussu imperatoris occiditur anno creationis sue 3. Eodem anno Albertus de Kuic et Symon filius ducis Ardenne pro episcopatu litigant. Symon fit cardinalis, et Albertus episcopatum pacifice obtinet. Incid. [uINC. BELL. XXIX, 59.] Anno Domini  1197 Henricus imperator moritur: Incid. Anno sequenti  dissentio magna oritur de eligendo imperatore, inter Philippum ducem Suaui et Ottonem ducem Saxonie. Otto in imperatorem consecratur et contra ecclesiam tyrannizat, ut patet in speculo hystoriali. Incid. Anno Domini 1199 combustum est claustrum nostrum in Dunc cum ecclesia, pridie Kalendas Aprilis. Incid. Eodem anno obiit Albertus Leodiensis episcopus. Cui successit Hugo de Petraponte, qui ecclesie Leodiensi acquisiuit castrum Musal cum suo comitatu.

3. Tempore huius abbatis Cristiani contigit mirabile quiddam. Monachus enim quidam Anglicanus  gratia hospitalitatis ad nos uenit. Qui ex relatu fratrum intelligens quam maxima oblatio ob merita beati Trudonis hanc ecclesiam dudum ditauit, cupiens gratus esse abbati, excogitauit fallaciam, mediante qua claustrum a debitis quibus detinebatur exoneraret. Fecit enim per quosdam meatus subterraneos usque ad ima turris maioris protractos [517 1Kb] sursum aquam [518 1Kb] ad modum fontis ebullire. Quod ubi populus uidit, beatum Trudonem illud  miraculose fecisse indubitanter crediderunt, diuulgatumque est in tantum, ut confluentibus fidelibus altare beati Trudonis magnis oblationibus cumularetur. Sed quia talis ipocrisis diu latere non potuit, paucis emensis diebus, restructo meatu, fons emarcuit, et quo astu factum sit innotuit. Que res tandem ad aures summi pontificis delata est, cuius indignatio contra ipsum abbatem in tantum efferbuit, quod pontificalibus et mitra eum priuauit.

4. [uita S. Liutgardis 21, 17, 18, 22.] Anno Domini 1200 aut circiter, Lutgardis, deuotissima monialis monasterii sancte Katerine, siti in suburbio opidi Sancti Trudonis, cum ibidem in manus Cristiani abbatis, ut moris est, professionem solemnem faceret, in fine, cum secundum regulam  abbati sicuti sue priorisse et sororibus ceteris pacis osculum offerre deberet, in tantum expauit sancti uiri attactum, ut uix a sororibus ad id sit tracta. In quo, prout dixit postea, nullum sentit corporalem contactum. De eadem. Hec Deo digna Luthgardis dum anelare cepit, ut ministerio consecrationis per manus episcopi Christo uni uiro perfectius iungeretur, data est occasio, quod plures ibidem moniales Leodiensis episcopus statueret consecrare Deo. Adducta est ergo Luthgardis ad cetum uirginum consecranda. Quarum capitibus dum presul per singulas in signum corone aureole sertum [519 1Kb] ex zonis complexum innecteret, manifeste uisum est tribus deuotis personis ibidem astantibus, hanc Luthgardem  pre ceteris presulem honorare, et pretiosam coronam auream illius capiti imponere. De eadem. Post aliquot autem discursus temporum defuncta priorissa, Luthgardis omnium consensu eligitur, et ex tunc locum et propositum mutare proposuit. Que cum a magistro Iohanne de Liro, in omni sanctitate precipuo, et a Christiana Mirabili admoneretur [520 1Kb] , ut ad Aquiriam  monasterium Cysterciensis ordinis, loco et prelatione relictis transiret, et hesitasset, Christus ei apparens ammonuit, ut finaliter ad prefatum Aquirie locum tenderet. Parens igitur hiis monitis, ad monasterium illud in Brabancia situm, postquam in monasterio sancte Katerine annis ferme 12 monialis exstitit, feliciter petita licencia transiuit. Quod ubi moniales Sancte Katerine  uiderunt, inconsolabiliter doluerunt. Quarum dolori compatiens, consolationem a beata Maria matre Christi accepit, ut illud claustrum, a quo recederet, spiritualiter et temporaliter eius precibus promouendum esset. Facta est hec Luthgardis translatio anno Domini 1206 aut circiter. Incid. [uINC. BELL. XXX, 1.] Anno Domini 1211 Fredericus rex  Cicilie, Ottone ab imperio nuper destituto, in imperatorem eligitur, et Rome honorifice susceptus consecratur, et imperat annis 34. Incid. Eodem anno cepit guwerra inter Hugonem Leodiensem episcopum et Henricum ducem Brabancie, occasione comitatus de Musal.

5. Anno Domini 1212  ac anno prelationis eiusdem 20, in die ascensionis Domini, que fuit in die inuentionis sancte crucis, Henricus dux Brabancie, dolens comitatum de Musal deuolutum esse ad episcopatum Leodiensem, uastatis plurimis uillis per episcopatum, in graui multitudine armatorum Leodiensem ciuitatem inuadit et expugnat, et infinitum thesaurum in auro, argento ac aliis preciosis substantiis omnino aufert. Clerici et sacerdotes spoliantur,  omniaque ecclesiastica supellectilia et iocalia auferuntur, altare sancti Lamberti humano sanguine contaminatur, in ecclesia sancti Petri tres uiri occiduntur, mulieres et uirgines Deo sacrate opprimuntur et stuprantur, et pluribus in diuersis locis interfectis, multi submerguntur, aliique captis uantur quamplurimi. Quibus patratis, dux cum suiad propria rediit. Post cuius recessum Hugo episcopus Leodiensis statim celebrato consilio apud opidum Hoyum ducem excommunicat, et lata sententia excommunicatum denunciat, et congregato magno exercitu trium milium equitum ac maxima multitudine pedestrium, cum auxilio et potencia comitum Ferrandi Flandrie, Philippi Namurcensis, Ludouici Lossensis, cum aliis multis comitibus et nobilibus  Francie ad destruendam Brabanciam festinat. Dux uero hec audiens, magno terrore anxiatur. Prefatum comitem Flandrie adiit, ac per ipsum interpositis conditionibus pacem cum episcopo fecit, promittens Leodiensibus omnia dampna illis per suos illata restituere, insuper et in ecclesia sancti Lamberti flexis genibus de suis excessibus ueniam postulare. Sicque prefati principes cum suis ad propria redierunt. Eodem anno idem dux facto cum Philippo Francorum rege federe, filiam  ipsius regis accepit in uxorem, et idcirco elatus, animo tumido quicquid episcopo promiserat facere recusauit. Incid. [uINC. BELL.] Hiis temporibus floruit Maria de Ognies, que cognouit in spiritu, quod debacante  hostium irrumptione per episcopatum Leodiensem, uniuerse sue congregationis sacre puelle in puritate sue uirginitatis forent preseruande.

6. Anno Domini 1213  ac anno prelationis eiusdem 21, comes Flandrie Ferrandus mandauit episcopo Leodiensi et comiti Lossensi, ut congregatis exercitibus terras ducis inuaderent ex parte una,  ipse easdem inuaderet ex altera. Et cum circa huiusmodi intenderet, rex Francie Philippus, gener  ducis, terram ipsius comitis hostiliter inuadit, et opida quedam in Flandria ui ad deditionem compulit, et quedam cepit aliaque subuertit, et de Flandrensibus circa duo milia hominum in bello peremit. Quo audito comes expeditionem, quam contra ducem disposuerat, pretermisit, et insecutus regem, qui iam ad propria redierat, ciuitatem Turnacum cepit. Interea dux congregato cuncto suo exercitu, iterato terram episcopi intrauit et opidum Tongris deuastauit, Waremiam  , Waleuiam  et alias uillas episcopii combussit, et ciuitatem Leodiensem repetiit. Cui cum appropiasset et eam firmissimis muris uallatam inuenisset, ammiratus de  tam festiua munitione perfecta, retro cessit, iterque ad Brabanciam direxit. Congregatis ergo interim exercitibus suis, Hugo episcopus et Ludowicus Lossensis comes ipsum ducem festinato sunt insecuti, quem in custodia de Steps  , que iuxta uillam Montenaken sita est, cum toto suo exercitu inuenerunt. Ordinatis igitur aciebus ex partibus alterutris, durissimum commissum est prelium, cessitque uictoria Leodiensi episcopo, et ceciderunt interfecti de exercitu Brabancie amplius quam duo milia uirorum. Ipse quoque dux fuge consulere compulsus est, et uenit cum paucis in opidum Louanium. Episcopus uero procedens inde intrauit terram ducis, et opida Lewis  Landen, Hanuet  et alias plures uillas Brabantie deuastauit. Incid. Post paucos autem  dies Ferrandus comes Flandrensis, sua expeditione quam contra regem Francie disposuerat postposita, cum copioso exercitu Brabantiam intrare accelerat. Quod ut dux audiuit, nimio terrore consternatus, data maxima pecunie summa pacem cum comite fecit, ac mediante interuentu ipsius comitis, concordia pacis facta est inter episcopum et ducem. Sicque ipse dux id quod precedenti anno promiserat, sed adimplere renuebat, compulsus expleuit, et apud Leodium ueniens, ecclesiam sancti Lamberti humiliter intrauit, et nudatis pedibus flexisque genibus beato martiri ueniam de suis demeritis postulauit in presencia Hugonis episcopi, tocius cleri et populi. Quibus solempniter peractis, absolutionem ab episcopo accepit et ad propria rediit  .

 7. [uINC. BELL. XXX, 1.] Anno eodem Fredericus, qui contra Ottonem imperatorem fuerat consecratus, Alimaniam intrauit, cui principes regni pro maiori parte adheserunt. Otto uero eximperator cum magno exercitu Aquisgrani uenit, ut exhinc in adiutorium  auunculi sui regis Anglie  contra regem Francie ueniret. Ad quem Henricus dux Brabancie accessit, factoque federe cum ipso, filiam suam Ottoni in uxorem dare promisit  , sub hac spe, ut se per illius potenciam adhuc uindicare contra Leodiensem episcopatum ualeret. Quo federe facto  , Otto imperator cum toto suo exercitu Niuelle uenit. Ad quem cum duces Brabancie et Limburgie, comites Flandrie et Bolonie  aliique principes deuenissent in multitudine copiosa, conspirationem contra episcopatum Leodiensem unanimiter secrete fecerunt, ut quam cito uictoriam quam sperabant contra Philippum regem Francie obtinerent, continuo prefatum episcopatum inuaderent, potitaque uictoria, inter se ciuitatem, opida, castra, munitiones et uillas  Leodienses, prout ordinauerant, condiuiderent. Sed auxiliante Deo ac meritis sancti Lamberti fauentibus, illis spe sua frustratis, preter uotum accidit quod consequenter patebit. Incid. Anno sequenti Otto eximperator et Ferrandus comes Flandrie ac eorum complices, duces scilicet Brabancie et Limburgie, comes Bolonie, ac alii plures comites, principes et barones, contra Philippum regem Francie processerunt. Quibus idem rex iuxta pontem Bouinum  cum suis occurrit , commissoque prelio, cum ex utraque parte multi nobiles occubuissent, uictoria tandem cessit regi Francorum. Ibi comites Flandrie, Bolonie, Salesberie, scilicet frater regis Anglie  , cum multis aliis capiuntur, ac plures occiduntur, Ottoque imperator  et duces Brabantie et Limburgie post maximos labores et pericula cum aliis multis nobilibus per fugam liberantur. Incid. Eodem anno reges Francie et Anglie pacificantur. Incid. Eodem anno post fugam Ottonis eximperatoris in bello pontis Bouinii omnes principes Alemanie, qui adhuc Ottoni imperatori adheserant, illum pro desperato reputantes, Frederico a Romana ecclesia consecrato sunt coniuncti. Fredericus uero cum quinque milibus militum Aquisgrani tendit, Renum transiit, et porro ducem Brabancie et terram eius tanquam fautorem Ottonis adhuc inuadere disponit. Quod audiens dux territus est, et mediante Hugone Leodii episcopo pacem et illius gratiam obtinuit. Incid. Anno Domini  1215 ac anno prelationis eiusdem 23, Innocentius papa tercius Lateranense consilium celibrat, ubi inter ceteros ecclesiarum prelatos Cristianus huius loci abbas uocatus interfuit. Incid. Anno Domini 1216 ac anno prelationis eiusdem 24, ordo fratrum Predicatorum confirmatur per Honorium tercium  papam, qui Innocentio ordinem ipsum promouere proponenti hoc anno successit; unde uersus:

M, C bis, X sexto cepit qui predicat ordo.
Incid. Anno Domini 1219 ac anno prelationis eiusdem 27. Honorius papa confirmauit regulam fratrum uallis scolarium. Item idem confirmauit regulam fratrum habitantium in monte Carmeli, qui postea propter paganorum insultus compulsi sunt a loco illo per uarias mundi partes dispergi. Incid. Anno Domini 1221 ac anno prelationis eiusdem 29. Kal. Septembris, combustum est fere dimidium opidum  Sancti Trudonis et ecclesia sancti sepulcri. In hoc incendio tantum unus uir concrematur.

8. Iste abbas postquam prefuit annis 30, tandem in lectum egritudinis decidit, et sumptis ecclesie sacramentis deuote in Domino obdormiuit, sepultusque est in choro psallentium ante gradus. Cuius epytafium biis uersibus intitulatur:

Hic sortitus erat nomen de nomine Christi,
Ergo christianum se uita [521 1Kb] prebuit isti;
Et quia mente pia coluit pater is te, Maria,
Porrige, uirgo, manum saluaque tuum Christianum.



DE GESTIS IOHANNIS ABBATIS PRIMI HUIUS NOMINIS.


 1. Anno Domini 1222, imperii Frederici secundi anno 22  , defuncto Christiano abbate, 15 Kal. Octobris, magister Iohannes de Sanctis, decanus ecclesie sancte Marie in Aquisgrani, in abbatem huius loci postulatur. Super quo Leodiensis et Metensis episcopi  nimium gauisi, patrocinaturos sese illi in cunctis affectuose sposponderunt. Qui humiliter obaudiens, per legatum Romane curie 5 Nonas nouembris in abbatem creatur.

2. Eodem anno episcopus Portuensis et Sancte Rufine cardinalis, apostolice sedis legatus, 11 Kal. Decembris, auctoritate sue legationis eidem mandauit et commisit uisitationem in monasterii Stabulaus et Malmundarii tam in capite quam in membris exsequendam.

 3. Prefatus legatus sequenti anno mandatum illi dirigit in hac forma: C.  miseratione diuina Portuensis et Sancte Rufine episcopus, apostolice sedis legatus, dilecto in Christo Iohanni abbati Sancti Trudonis salutem in Christo Iesu. Licet salubriter in sanctis canonibus sit statutum, ut singulis personis singula officia committantur, frequenter tamen personarum consideratis et locorum qualitatibus ac circonstanciis, plures ecclesie conceduntur uni persone de gratia speciali. Hinc est, quod cum abbatiam Tuiciensem sancti Heriberti tibi commiserimus, ne monasterium sancti Trudonis ex nostra commissione iacturam in temporalibus uel in spiritualibus patiatur, tibi legationis qua fungimur auctoritate indulgemus, ut  abbas Tuiciensis existens, abbas Sancti Trudonis remaneas, ut utrorumque monasterium et eorum personas auctoritate presentis indulgentie tanquam proprius abbas regas, et plenam curam eorum habeas in temporalibus et spiritualibus ministrandis. Datum Sybergis, 16 Kal. Marcii. Incid. Anno Domini 1226, beatus Franciscus incepit ordinem fratrum Minorum.

 4. Anno Domini 1227 capitulum Leodii per solempnem commutationem pro curia beati Lamberti dicta Maidieres, que sita est in episcopatu Metensi, acquisiuit sibi ius, quod Metensis ecclesia in Leodiensi episcopatu optinuit, medietatem scilicet opidi Sancti Trudonis cum omni dominio et iustitia ac ceteris uillis ultra Mosam sitis, et hominibus tam nobilibus, clericis quam laicis, et quidquid iuris in abbatiis in Leodiensi episcopatu sitis obtinuerit  . Quam conmutationem Treuerensis  et Coloniensis  archiepiscopi, Gregorius  papa et Henricus comes Hollandie, rex Alemanie, et Metensis et Leodiensis episcopi cum suis capitulis confirmauerunt. Incid. Eodem anno Hugo Leodiensis episcopus confirmauit opido Sancti Trudonis, quod iuditio  14 scabinorum, quorum sunt 7 episcopi et 7 abbates, omnia in opido agerentur  . Hoc anno, ut creditur, statutus ab antiquo 14 scabinorum Sancti Trudonis numerus ad numerum senarium est redactus. Quapropter ut amodo prefatus numerus in sua perfectione perseueraret, per domnum episcopum Leodiensem et abbatem huius loci et scabinos cum opidanis sic concordatum est, ut quilibet ex istis sex scabinis protunc unum opidanum quem uellet eligeret in officium scabinatus, ac domni prefati de duobus reliquis quilibet eorum unum constitueret; tali conditione subnixa, quod deinceps cum contingeret [522 1Kb] scabinatum uacare, superstites scabini eligere possent infra 40 dies unum idoneum in  scabinum. Qui si sub prefato dierum numero eligere pretermiserint, tunc episcopus seu abbas, cuius ille scabinus fuerat, unum idoneum quem uellet loco illius constitueret; quod usque in hodiernum conseruatur.

5. Anno eodem , 6 Nonas Marcii, Walterus prepositus huius monasterii in abbatem monasterii sancti Pauli Ulterioris Traiecti assumitur,  quod pene desolatum, suis laboribus emendauit. In cuius anniuersario habemus ad pytanciam unum modium siliginis. Incid. Eodem anno Henricus dux  Brabancie moritur, cui filius eius Henricus succedit  .



DE GESTIS LIBERTI ABBATIS.


 1. Anno Domini 1228, imperii Frederici anno 17. ac Hugonis Leodiensis episcopi 28. defuncto Iohanne abbate 7. anno sue prelationis, 10. Kal. Octob., Libertus ei succedit, et 12. Kal. Februarii  in ecclesia nostra a domno Hugone episcopo Leodiensi honorifice consecratur. Eodem anno uisi sunt in opido nostro pulli quidam semipedes, alii quadrupedes et alii tripedes. Anno Domini 1230 Hugo Leodiensis episcopus 6. Idus Aprilis obiit  ; qui ecclesie nostre 80 libras alborum dedit. Cui Iohannes de Appia huius nominis secundus, maior prepositus  succedit.

2. Tempore huius abbatis Clemens uillicus, de quo supra narratur, uillicationem uel officium sculteti, quod prius [523 1Kb] sub pignore obtinebat, quatuor filiis fratris sui Serisii, de consensu domni abbatis, coram ministerialibus et scabinis contulit, pro eo quod ipse Clemens ecclesie nostre quandam decimam, que ad officium sculteti pertinebat, dedit. Hec fuit minuta decima de tota uilla Sancti Trudonis.

3. Iste domnus Libertus instituit festum sancti  Liberti sub festo duplici, et 30 solidos Louanienses hereditarie acquisiuit, quos abbas, qui pro tempore fuerit, singulis annis pytancie fratrum persoluit

4. Anno Domini 1231 omne edificium monasterii sancte Katerine, situm in suburbio opidi Sancti Trudonis quod Ad sanctam Katerinam uocatur, translatum est ad locum magis congruum et confluentium aquarum irriguum, quem locum nobilis domina de Parweis cum omni iurisdictione sua temporali dicto monasterio contulit. Sub eadem translatione corpus sanctum Christiane Mirabilis,  quod 7 annis ante [524 1Kb] in loco prioris monasterii humatum fuit, exhumatur, et ad locum noue habitationis transfertur. Anno eodem, in die beate Marie Magdalene , Henricus dux Brabancie opidum nostrum Sancti Trudonis obsedit.

5. Anno Domini 1232, pridie Nonas Maii, Libertus abbas in presencia domni Iohannis Leodiensis episcopi Apud Hoyum resignauit, et cessit de abacia cum prefuisset laudabiliter et deuote annis 4, mensibus 6, diebus 15.



DE GESTIS IOHANNIS HUIUS NOMINIS SECUNDI.


 1. Anno Domini 1232, imperii . . . . [525 1Kb] anno, episcopatus Iohannis secundi anno 3, Liberto ab abbacia cedente, Iohannes abbas Sancti Laurentii in Leodio 8. Kal. Iunii huius loci abbas efficitur, regimine abbacie sancti Laurencii sibi permanente. Qui infra tres annos  ad usurarios apud Trecas accepit mutuum ad summam 2005 librarum Turonensium. Anno uero 4, solutione illius mutui neclecta, facta est computatio per ipsum abbatem cum Lumbardis, et sorte ac usuris cum expensis compensatis, abbacia nostra est ipsis usurariis in 6200 libris Turonensium obligata, soluendis infra 4 annos; de qua summa idem abbas persoluit iisdem Lumbardis usurariis medio tempore 2007 libras Turonensium nigrorum. Et sic post huius abbatis  obitum monasterium nostrum permansit ipsis Lumbardis obligatum in 3540 libris Turonensium preter usuras. Incid. Anno Domini 1233 Leodiensis ecclesia  cum scripsisset datum annorum Domini a pascali tempore incipiens, nunc conformans se Romane et Coloniensi ecclesiis, incepit annos Domini a die natalis Domini. Incid. Anno Domini 1238  Iohannes episcopus Leodiensis secundus huius nominis moritur  , cui Wilhelmus ualentinus electus et a Gregorio papa confirmatus succedit.

2. Anno Domini 1239, Kal. Februarii, Iohannes abbas huius loci abbatiam huius ecclesie ac Sancti Laurentii in Leodio resignauit, et in claustro uallis sancti Lamberti iuxta Leodium Cysterciensem habitum induit, ubi infra annum in pace quieuit. Qui prefuit huic monasterio 7 annis et 6 mensibus.

3. Anno eodem prior et conuentus receperunt mutuo a prefatis Lumbardis per Egidium de Lauor  ciuem Leodiensem 800 libras Parisiensium, que faciunt 1200 libras Turonensium.



DE GESTIS THOME ABBATIS.


 1. Anno Domini 1239, qui fuit primus annus Willelmi Leodiensis episcopi, postquam Iohannes secundus de hac abbacia cessit, Thomas, qui ante ingressum religionis plebanus ecclesie beate Marie fuit, ortus de mediocribus opidanis, utilis pro populo, postea prepositus huius loci, uir circumspectus et sedulus, abbas creatus est [526 1Kb] . Qui per negligenciam sui predecessoris inuenerat abbaciam ex contractu mutui ad usuram cum Lumbardis apud Trecas facto, ut supra narratur, in 3540 libris Turonensium eisdem Lumbardis obligatam, item ex mutuo per priorem et conuentum cum prefatis Lumbardis, ut iam prefertur, ex necessitate contracto in 1200 libras Turonensium similiter oneratam inuenit, quarum summa ascendit usque 4740 libras  Turonensium nigrorum. Anno prelationis sue secundo  Thomas abbas soluit ipsis Lumbardis prefatis de debitis ante creationem sui factis 720 libras Parisiensium; postea facta est conputatio cum Lumbardis, et ipse persoluit 1766 libras Parisiensium. Summa igitur totalis, quam abbates Thomas et suus predecessor Iohannes diuersis temporibus soluerunt, 4647 libre Parisiensium. Remansit igitur hec ecclesia adhuc dictis usurariis Lumbardis obligata ratione supradicti mutui in 2747 libras Parisiensium.

2. Iste abbas per suam diligenciam acquisiuit duas partes scultetici officii; in quo statuit fidelem uirum, qui singulis annis 8 mensibus uillicauit, aliis uero 4 mensibus Walterus de Domo lapidea pro  tercia parte uillicationis ad se ex dote sue uxoris pertinente uillicauit.

3. Anno Domini 1240 per diligenciam sollicitudinis huius abbatis hospitale, quod situm fuit in cimiterio nostro, de consensu Iacobi episcopi Prenestini, apostolice sedis legati, translatum est ad locum ubi stat in platea de Stapel, conditione tali, quod domus hospitalis dicta in atrio nostro sita et quicquid habere dinoscitur in platea de Plankem in censu et redditibus nostro monasterio perpetue cedet, et in reconpensationem huius assignauimus prefato hospitali sex bonuaria terre de cultura nostra in Schurouem et molendinum nostrum in Stadem iure perpetuo, nosque hospitalis, sicut  hactenus fuimus, ueri patroni erimus. Circa idem tempus prefatus abbas Romanam curiam adiit, et  usum pontificalium ornamentorum, qui ex causa abbatis Cristiano a papa retractus fuit, de nouo ab Innocentio quarto papa, ut eo solempniter uteretur, impetrauit. Qui eciam plura priuilegia pro utilitate ecclesie nostre ab eodem papa obtinuit. Incid. Eodem anno  Willelmus Leodiensis episcopus in Transalpinis partibus moritur et in Florencia inhumatur, et uacauit sedes 2 annis  . Incid. Anno Domini 1241 Robertus primus, Lingonensis episcopus, per translationem Leodiensis episcopus efficitur. Incid. Tempore huius episcopi incepit status Beginarum. Incid. Anno Domini 1245, mortuo lantgrauo Thuringie, qui a papa Innocentio quarto super destitutum ab imperio Fredericum in regem Alemanie creatus fuit [uINC. BELL. XXXI],  uacauit imperium anno 1. Anno sequenti, 6. Kal. Nouembris  , Robertus primus Leodiensis episcopus moritur. Eodem anno Henricus dux Brabancie moritur, cui eius filius Henricus tercius succedit. Incid. Anno Domini 1247 Willelmus comes Hollandie, nepos ex sorore Henrici secundi ducis Brabancie, superstite adhuc Frederico secundo ab imperio destituto. Romanam ecclesiam persequente, elaborante papa Innocentio, eligitur in regem Alemanie. Anno eodem Henricus  , consobrinus Willelmi electi in regem Alemanie, frater Ottonis comitis Gelrie, Leodiensi ecclesie preficitur  . Circa idem tempus Innocentius papa quartus instituit festum sacramenti sancte eucaristie celebrari per omnes ecclesias fidelium.

 4. Anno Domini 1248, anno 1. Willelmi regis Alemanie, B. priorissa totusque conuentus monasterii sancte Katerine in Milen  conpromiserunt per iuramentum sub pena excommunicationis in manus Thome abbatis, quod amodo non debeant numerum sanctimonialium et fratrum et sororum augmendare ultra 40 personas. Super quo conpromisso elaborante Thoma abbate obtinuerunt confirmationem a papa Innocencio quarto. Iste abbas fuit uir actiuus et sollers. Qui cum non haberet consanguineos ualentes resistere monasterio iniuriantibus, contraxit familiaritatem cum Iohanne de Follonia, potenti opidano, emptisque quinque bonuariis terre arabilis et eidem in feodum collatis, fecit illum uasallum suum. Qui fideliter eidem pro  muro contra aduersarios fuit. Eodem anno abbas Thomas obiit 4. Kal. Nouemb. Cuius corpus sepultum  est ante altare sancte Elizabeth, habens tale epitaphium:

Gessit digna legi Thomas abbas, quia legi
Astrixit multos ipsius dogmate fultos.
Diuinum uerbum bene prompserat, et quod acerbum
 Patrator gessit, hoc confessore recessit.
Ecclesie decori quod reddita mitra labori
   Eius inest, memori iure nequitque mori,
Ut uiua fama sculptum facit huic epigrama
   Horum lectores, este sui memores.



DE GESTIS WILLELMI ABBATIS HUIUS NOMINIS PRIMI.


 1. Anno Domini 1248, Willelmi regis Romanorum anno 1. et Henrici Leodiensis electi anno 2. Willelmus, inuestitus Sancte Marie Aquisgrani, in abbatem Sancti Trudonis postulatur, quia erat uir deuotus et literatus ualde; quem rex Alemanie precipue diligebat et pro suo secretario tenebat. Pro cuius confirmatione ad Romanam curiam missum fuit et optentum. Alii dicunt quod una die habitum monasticum induit, die sequenti professionem fecit,  et tercia die abbas efficitur mensis Februarii die 5. Incid. Eodem anno Willelmus Hollandie comes, in regem Alemanie electus, Aquisgrani opidum et sedem regni per 6 menses obsedit, et per uiolentiam aquarum, mediantibus eleuatis altis aggeribus intra menia profluencium, Aquenses ad deditionem non conpulit, sed inedia tandem fatigatos aperire portas artauit. Sicque per legatum curie Romane in regem Alemanie consecratur.

2. Anno eodem cum idem abbas ecclesiam istam prefatis mercatoribus Lumbardis in 2748 libras Parisiensium obligatam inueniret, sepedicti Lumbardi, quia per triennium ante sui creationem cessatum  fuit a particularibus solutionibus contracti mutui, que diuersis temporibus fieri deberent, grauissimas et intolerabiles usuras petebant. Propter quod idem abbas, licet inuitus, necessitate compulsus cum eisdem plus quam 6 annis placitauit in curia Romana, et tandem fecit cum ipsis conputationem anno Domini 1255 de 2480 libris Parisiensium infra 10 annos particulariter persoluendis. Quam summam idem abbas totam sub tali statuto termino persoluit. Sed quia quandoque statuto termino particulam non soluit, ideo sub diuersis temporibus pro usuris 74 libras Parisiensium soluit. Item idem abbas pro tractatibus, quos cum mercatoribus istis in diuersis partibus Lugduno, Lauduno, Cameraco et alibi habuit, pro testibus et aduocatis exposuit 5 marcas Leodienses. Summa omnium predictarum, que abbas Willelmus soluit et expendit  pro debitis suorum predecessorum infra 22 annos, 2183 marce Leodienses. Item summa omnium que exposuit ad mandatum pape Alexandri  pro uigesima, pro cardinalibus et pro legatis, infra annum 61 et 71, 2860 marcas Leodienses; item pro dampnis diuersarum guerrarum et tempestatum 2000 marcarum Leodiensium. Summa igitur pecunie, quam ecclesia ista diuersis partibus soluit pro contractu ad usuras cum Lumbardis, ultra et preter sortem ascendit ad 4000 librarum  Parisiensium, que dicuntur tunc ualuisse 6000 librarum Turonensium nigrorum. Et sic plenarie omnia persoluta sunt anno Domini subsequente 1265.

3. Anno Domini 1250 Willelmus Romanorum rex et comes Hollandie ex speciali fauore, quem ad abbatem Willelmum gerebat, aduocatiam, quam in bonis ecclesie nostre et in homnibus adiacentibus uillis nostris in Alburgh existentibus ratione comitatus Hollandie pleno iure possedit, eidem abbati et  suis successoribus in perpetuum iure feodali libere possidendam contulit, propter quod bona ecclesie nostre ibidem ualebant annuatim 25 marcas amplius quam solebant. Idem abbas acquisiuit, redemit et exoccupauit diuersa bona ecclesie iniuste a pluribus usurpata, tam in episcopatu Traiectensi quam Leodiensi. Item idem abbas, aut forte aliquis suorum predecessorum, titulo emptionis acquisiuit monasterio terciam partem emolumentorum, quam quidam opidanus uir possedit hereditarie ad molendinum in curia nostri monasterii situatum. Item molendinum nostrum in Gorsembruel ab hereditario iure, quod Cristianus aduocatus noster cum uxore sua in illo  habuit, redemit. Item officium uillicationis in uilla nostra Borlo recuperauit. Item de prebendis ministerialium et officiatorum huius ecclesie, quarum numerus fuit 29, redemit suo tempore usque ad numerum 16 prebendarum, scilicet braxenie sed cambarie, quod idem est, lotarie  , ortolanie  , cellerarie, camerarie, coquinarie, mariscalcie, cum ceteris. Item redemit terciam partem scultetici officii in opido nostro erga Walterum de Domo lapidea, cuius pridem predecessor suus Thomas duas partes redemit, et sic officium ipsum libere ad monasterium rediit. Item bona nostra apud Borlo, que ante sua tempora ascendebant ad numerum 60 bonariorum et 13 uirgarum terre arabilis, ampliauit in 18 bonuariis cum 5 uirgis magnis et 14 paruis; summa ergo totius terre arabilis apud Borlo suo tempore ascendebat ad 100 bonuaria cum 12 uirgis magnis  et 8 paruis. Item cum in decima nostra apud Borlo plures haberent portiones particulares, ipse ex illis data pecunia quatuor partes emit; primo erga abbatem de Heylesem  octauam partem, et erga abbatissam de Boneef  aliam octauam partem, et erga fratres Theutonicos duodecimam partem, et similiter duodecimam partem erga Hermannum de Brustino. Que quatuor partes ualent 50 modios siliginis, de quibus assignauit ad pytanciam refectorii pro sextis feriis 26 modios siliginis.

 4. Tempore huius abbatis Willelmi fuit numerus monachorum uno conuerso annumerato 35 preter abbatem. Postea uero idem domnus Willelmus abbas et conuentus iuramento sese obligauerunt, prout in transcripto hoc quod sequitur continetur: Uniuersis presentes literas uisuris Willelmus Dei gratia abbas, G. prior totusque conuentus monasterii sancti Trudonis salutem et orationes in Domino. Notum facimus uniuersis, quod nos pensatis et diligenter consideratis uniuersis bonis, prouentibus siue facultatibus nostris, ac etiam pensionibus et diuersis bonorum nostrorum distractionibus [527 1Kb] , necnon et multitudine debitorum, quibus ad presens et etiam a multis temporibus ecclesia nostra grauiter est oppressa; considerata etiam diuersitate ac multitudine expensarum, quas circa nostras  et officiatorum nostrorum personas, nec non circa hospites et pauperes, ac circa diuersa alia, que ex inopinato et sine proposito frequenter emergunt, secundum exigentiam professionis nostre et diuersitatem temporum nos oportet ineuitabiliter sustinere: de communi consensu duximus statuendum, et quod iam diu inter nos statutum fuerit renouandum, uidelicet quod nullum de cetero in monachum recipiemus, nec alicui prebendam dabimus monachalem, donec ad triginta monachorum nostrorum numerus sit redactus, et ecclesia nostra sit a debitorum onere liberata. Si uero super hoc nobis moueret aliquis questionem, pro iure nostro stabimus et nos, in quantum secundum Deum e iusticiam poterimus, defendemus. Nos uero Willelmus abbas, et nos conuentus de ipsius abbatis nostri  uoluntate et licentia speciali, propter ecclesie nostre utilitatem et necessitatem, imo ad uitandam ipsius omnimodam destructionem, promisimus et tactis euangeliis iurauimus hoc firmiter et inuiolabiliter conseruare. In cuius rei testimonium presentes literas sigillis nostris fecimus roborari. Datum anno Domini 1250. Iste prior Guntramnus fuit consecratus, qui quandoque abbatem Willelmus de neclectibus, quamuis non magnis, corripiens, disciplinam uirgarum in capitulo ei dari fecit. Iste prior habuit sororem monachialem in Herkenrode, que scripsit ei breuiarium, quod adhuc apud nos est. Incid. Anno Domini 1251 magna discordia orta est apud Leodium, primo inter clerum et laycos, deinde inter maiores et populares,  et demum inter populares ex una parte, contra clerum, canonicos et maiores ciuitatis ex altera, in tantum ut clerus a ciuitate Leodiensi abcederet. Sed anno sequenti concordia pacis interueniente, populus clero redeunti nudis pedibus et cereis accensis obuiam uenit  . Item. Anno Domini 1253 Hugo titulo Sancte Sabine presbiter cardinalis, apostolice sedis legatus, per commissarios fecit officium uisitationis apud nos. Qui etiam statuta de pluribus obseruanciis nobis inflictis reliquit in scriptis.  Et postea alia uisitatio facta est per commissarios illius, 3. die post Lucie , sicut in antiquo martirilogio in fine conpilata inueniuntur. Item. Anno Domini 1252 Reynerus de Rolinghem miles dedit decimam suam de Berlinghem  perpetuo ad elemosinam pauperibus ante portam distribuendam, que soluit 5 modios siliginis et 5 modios ordei. De quibus constituit conuentui nostro subtrahendos modios siliginis et ordei.

5. Anno Domini 1254 idem abbas, uidens officinas, scilicet pistrinum, braxenam et alias necessarias domus, in curia monasterii nostri uersus paludem sitas, in arto positas, et strepitum ac tumultum commorantium oppidanorum uicinorum fastidiens,  qui per 14 mansiones---quas hereditarie possidebant, protensas a loco posterioris porte curie monasterii, que stat uersus orientem, usque ad molendinum nostrum, et similiter a molendino usque ad portam claustralem dilatatas---plura incommoda et inquietudines nobis et familiaribus nostris inferebant, collecta summa pecunie prefatas mansiones ab heredibus cum fundo integraliter emit, et continuo euersis omnibus hiis mansionibus, curiam ampliauit et muro conclusit.

6. Eodem anno Leodienses leuauerunt communitatem, et facta est grauis discordia inter Henricum episcopum electum ex una parte et Leodiensem populum ac uillas patrie ex altera. Electus conuocatis scabinis Leodiensibus apud uothem  et pro tribunali  sedens, plures Leodiensium proscribit, propter quod Leodienses, nequaquam pacis amatores, audire noluerunt, nisi scabinorum sententia de proscriptis reuocaretur. Sed tandem ad arbitrium quatuor proborum uirorum dissoluta confederatione, quam pridem Leodienses cum uillis patrie et Trudonensibus fecerunt, conclusum est, quod scabini Leodienses, cum fuerit necessarium, iuditio tribunali consedere poterunt apud uothem, contra transgressores processuri. Incid. Post modicum uero temporis dissoluta est concordia. Nam electus aduersus patriam et patria contra electum horribiliter uicibus multiplicibus in inuicem incendiis, uiolentiis et cedibus debacantur. Sub hac controuersia castrum Waremie ab Hoyensibus concrematur.

 7. Anno Domini 1254 quidam alienigena locuplex uenit in opidum nostrum ad commorandum. Qui acquisita mansione solempnis hospitalitatis, sita ad dexteram ecclesie beate Marie in medio platee illius, accepit in uxorem consanguineam Gotscalci de Repe, militis et scabini opidi nostri Sancti Trudonis. Post aliquot uero annos quidam mercator de Hoyo oriundus, ibidem solitus hospitari, de nundinis pecuniam afferens, ab ipso hospitii domino ad cameram  ei deputatam, ut pausaret, primus intrare iubetur. Ille iussis obtemperans cum paululum procederet, ualua uolubilis equilibris in planicie maliciose parata calcantem in se, deorsum inclinata, in prisionem precipitauit. Ancilla interim, que pridem a prefato mercatore inpregnata erat, casu in stabulum equorum intrante, dum aspiceret amici sui equum spumantem et brumosum  ad presepe positum, et ipsum circumquaque queritans non inuenisset, eiulando totam uiciniam concitans, suum impregnatorem suffocatum lacrimose propalauit. Ad cuius eiulatum concurrente populo, dominus hospitii, flagicii huius conscius, clam fuge consulit nunquam rediturus. Quapropter scultetus et scabini consilio habito ad hospitium prefatum accedunt, et facto scrutinio  talis flagitii uestigia nullatenus reperiunt. Qui secrete ancillam illam adortantes, libere eam abire promiserunt, si suspecta loca de tali flagitio ipsis designaret. Tunc illa: Scrutetur, ait, quid latere possit sub ualua penoris  in introitu talis caminate sita. Ad quam illico proceditur, et introspicientes in profundum, iacentem mercatorem semiuiuum respiciunt. Ad quem quibusdam ad extrahendum descendentibus introrsum quedam cauea patuit, cumulata ossibus et humanis corporibus. Idcirco conpletis quindenarum  per bannilem campanam citationibus, hospitii dominus ille non comparens proscribitur, et quia secundum iusticiam huius opidi bona temporalia perpetrancium latrocinia infiscantur, questio orta est inter rectores huius loci,  scilicet scabinos et consules, si [528 1Kb] uxor latronis illius, nescia flagicii sui mariti, bonorum suorum fieri deberet exsors. Super quo facta monitione per scultetum, Godescalcus predictus sentencialiter pronunciauit per sequelam aliorum scabinorum, innoxie uxori sua bona debere restitui. Ob quam scabinorum sententiam maxima tumultuatio inter opidanos surrexit, in tantum ut Iordanus de Pule comes mercatorum et sui consiliarii, contra dominos suos, episcopum et abbatem, grassati, iuridictiones eorum uiolenter contempnentes infregerunt. Incid. Anno eodem Willelmus rex Romanorum Frisones subiugauit. Qui sequenti anno in conuersione sancti Pauli  eosdem impetens cum multitudine suorum super glacies, preualentibus Frisonibus, anno regni  sui 9. occiditur.

8. Anno Domini 1255, imperii Willelmi regis 9. pridem occisi [529 1Kb] , pridie Kalendas Mai, Iordanus de Pule comes mercatorum cum suis complicibus et communitate effregit seram de aquaductu nostro super pratum Willonis, alias dicti Wilbanid, ubi  emissa aqua, capi fecit pisces nostros ab omnibus piscari uolentibus, non formidans, quod precedenti anno 7 fuissent puplice et nominatim certe persone monite sub pena excommunicationis per Henricum electum Leodiensem, ut satisfacerent monasterio de excessu huiusmodi. Idem Iordanus sequenti anno mense Iulio per uiolentiam communitatis fecit confringi nauem nostram in aqua prati Willonis et in frusta comminui. Incid. Eodem anno Henricus tercius Brabancie dux cum magno exercitu ad inuadendum Leodiensem patriam tendens, prope Straten uillam, infra opidi nostri libertatem sitam, tentoria figit et ad [530 1Kb] instantiam Henrici Leodiensis electi opidum nostrum obsedit; sed Trudonensibus sub certis pactionibus  electo se dedentibus, ab obsidione  recedit. Incid. Eodem anno Henricus electus, non immemor pristine rebellionis opidanorum, ipsos armis impetit, sed opidanis rem ad ducem deferentibus, mediante duce electo reconsiliantur .

9. Anno Domini 1256 Iordanus de Puel et consortes sui cum consensu opidanorum, secundum relata ueteranorum, Henricum prefatum ducem Brabancie ad opidum nostrum accersientes, circa medium forum sedili grandi sedere fecerunt, et claues portarum ipsius opidi ei tradiderunt. Qui acceptas claues manu [531 1Kb] stringens filio suo ei comitanti dixisse fertur: Ecce, nunc sum dominus oppidi huius! Cui filius: Sic pater carissime; si tamen per episcopum et abbatem, ueros eius dominos, processisset  donatio. De eodem. Anno eodem cum opidani Sancti Trudonis percussuram monete, quam quedam opidana in feodum ab episcopo ab olim habuit, in grauamen sui domini Henrici episcopi electi procurassent transferri ad ducem Brabancie Henricum, et quedam etiam seruicia balistariorum eidem duci prestare se obligassent, idem electus a summo pontifice Alexandro quarto obtinuit mandatum, quo compellerentur a male temptatis desistere. Huius uero mandati executio iniuncta est abbati Willelmo. Qui dum secundum ordinem iuris moniti essent et non resipiscerent, tandem excommunicantur. Propter quod Iordanus de Puel cum suis complicibus, Lamberto de Porta, Waltero Rufi, Iohanne filio Tharisii,  et aliis decanis guldarum, communitate concitata in armis, assumtis secum uillico de Lewis et Dormale  , cum uexillis explosis egressi, de molendinis nostris apud Gorsembruel et Merwile ferra molarium lapidum abstulerunt. Qui inde redeuntes, cum multitudine pedestrium et uiginti equestribus uiolenter monasterium intrauerunt, et effractis ostiis  cum parietibus ante altare beati Trudonis, illic irruentes, peruenerunt usque ad gradum chori superioris, ex quo nimirum territi domnus abbas et domni commonachi ad latebras hinc inde fugerunt. Fueruntque illi sacrilegi in tantam rabiem uersi, quod quidam ex eis cum impetu in feretrum sancti Trudonis cum hastis suis impegerunt, ex quibus plures de magnatibus et melioribus opidanis et plures ex mansionariis fuisse dicuntur. Qui usque ad capellam sancti Lamberti accedentes, securibus et fustibus ad ianuam percutientes, nitebantur irrumpere et domnum abbatem molestare. Post hec idem Iordanus et magna pars comitatus [532 1Kb] cum officiatorum decanis ad portam claustri congressi, super ianuas obseratas [533 1Kb] ictibus impulerunt, sed non  effregerunt. Post aliquot uero dies idem sacrilegi requisiti, cur tam nefanda monasterio sancti Trudonis inferre presumpsissent, responderunt ex iussu ducis Brabancie hec facta fuisse, cui paulo antea claues portarum ipsius opidi tanquam domino suo tradiderunt. Fuit autem maxima causa presumpte illorum uiolencie, quod domnus abbas exequens mandatum apostolicum, excommunicationis in eos sententiam prosequebatur. Propter quod ipse dominus abbas ueritus adhuc insultum eorum, ad curiam nostram Donc proxima die sancti Iohannis baptiste sequente confugit; ubi eciam plures seniorum, uel ut ferebatur totus conuentus, subsecutus fuit, usque dum opidanorum seuicia quieuit. Item feria sexta, scilicet die sexto post diem beati Iohannis, iidem  qui prius explosis uexillis cum equestribus et multitudine armatorum cum impetu ad clericos clamauerunt, quos desuper forum insequentes, usque in ecclesiam beate Marie fugauerunt. Quos munitioni turris se committentes insecuti, duabus firmis ianuis de turri effractis, ceperunt ibidem domnum Clementem plebanum Sancte Marie cum aliis ex sacerdotibus aut clericis, pro eo quod apostolicis mandatis parere uoluerunt. Quos cum inferius deduxissent, tandem habito inter se consilio, liberos abire dimiserunt. Unus uero de sacerdotibus Adam nomine ad turrim non confugit, sed retro maius altare ecclesie beate Marie in confessionis camera se tutauit. In quem cum uellent irruere, surrexit, et pixidem sacrosancti  corporis Christi in manibus accepit, sicque, licet ecclesia plena armatis fuisset uiris, cessauerunt in eum irruere. Eodem uero die iidem Iordanus et sui cum toto opidanorum tumultu ad forum accedentes, captiuos deduxerunt scabinos opidi, scilicet Walterum filium Ermegardis, Walterum de Domo lapidea, Robertum Probum, Iordanum Scofeel, Arkint et Nycholaum militem ac alios plures opidanos, nefandis eorum insultibus consentire nolentes. Quos tanquam uiles transgressores in anulis ferreis mansipauerunt, apponentes eisdem custodes ducis Brabancie sub expensis grauibus.

 10. Eodem anno Henricus electus Leodiensis, simulata cum Trudonensibus pace, opidum ipsum intrauit, comitante sibi post tergum armatorum multitudine [cf. HOCS. 5]. Quapropter congregatis scabinis pro tribunali, Iordanus de Puel, alias dictus de Lacu, cum suis complicibus tanquam rei crimine lese maiestatis sententialiter proscribuntur a patria, honore et possessionibus suis. Item. Post hec iussu electi introitus porte de Staplen, qua tenditur usque Brabanciam, aggere firmo obstruitur. Propter quod dux ipse indignatus contra electi armatorum multitudinem, copiam militum congregat, sed pace interueniente electus et dux pacati sunt tali pacto, quod abiudicatio facta firma maneat; ex gratia tamen, si ipse Iordanus et consiliarii eius reuerti  ad opidum elegerint, ipsos in pace residere in eo licebit tanquam proscriptos. Insuper conditionatum est, quod turrim seu castrum, dudum per ipsum electum intra muros opidi nostri restauratum et fossatis circumdatum, uersus Traiectum respiciens ---quod per prefatos Iordanem et suos prepeditum exstitit---ipse electus, ad precauendum, ne opidani amodo rebellare presumpserint, firmare libere poterit. De quo castro, secundum relationem antiquorum, pons, per transuersum fossatorum desuper constructus, introitum liberum familiaribus episcopi dedit.

11. Anno Domini 1257 dissentio orta est per priorem Guntrammum et totum conuentum contra domnum Willelmum abbatem, eo quod petebant  augmentari sibi prebendam monachalem in uictu et uestitu. Super quibus tandem compromissum est ex utraque parte in domnum G. archidiaconem Leodiensem, tanquam in arbitrum. Qui diligenter consideratis querelarum causis, suum arbitrium sic pronunciauit: primo quod ad 5 denarios Louanienses, qui singulis diebus pro coquina cuilibet fratrum dantur, per singulas sextas ferias 4 uasa siliginis de redditibus monasterii pro ferculo piscium emendo assignarentur. Item quia feriatis diebus sexta una, id est sexta pars unius sextarii, cuilibet fratrum amministrabatur pro uino unius diei, prefatus arbiter unam quartam mensure opidi huius, id est quartam partem unius sextarii, singulis diebus per  singulos dandam pronunciauit. Item de uestiario cum uix marcha cum dimidia cuilibet daretur, tres marchas Leodienses, que faciunt decem solidos grossorum ueterum, amodo liberandos pronunciauit. Incid. Eodem anno occiso apud Frisones Willelmo rege Alemanorum, dissentientibus electoribus, Rychardus comes Cornubie mediante pecunia electionem sibi parauerat, et per Conradum Coloniensem archiepiscopum in regem Alemanie Aquisgrani consecratur contra regem Castelle [cf. HOCSEM. 5.] Item. Anno Domini 1258 Willelmus abbas Beginas, que sub diuersis parrociis nostri opidi, partim scilicet  apud Ghouelinghen, Rokendale, Sanctum sepulcrum, et partim apud Sanctum Genghulfum Deo seruiebant, in unum locum collegit, et in suburbio de Schurouem in allodio et districtu monasterii nostri ecclesiam in honorem sancte Agnetis construxit, ad quam contulit reliquias de corporibus sanctorum 132, ubi edificatis per girum mansionibus, murum firmum in munitionem circumponi procurauit. Ob cuius perpetuam memoriam magistra Beginarum in die depositionis beati Trudonis offert ad altare unum aureum denarium ualentem 3 grossos ueteres. Tenentur etiam eedem begine blada sua molere ad molendinum nostrum in Meruile, prout in literis inde confectis plenius continetur. Item. Eodem anno discordia inter nostrum monasterium  et conuentum fratrum Minorum in opido nostro commorantium per arbitralem compositionem sic sopita est, quod idem conuentus pro loco, in quo manent et eorum ecclesia sita est soluet [534 1Kb] nobis perpetuo in die depositionis sancti Trudonis unum aureum denarium, ualentem 12 denarios Louanienses, et quod habeant liberam sepulturam, saluo iure parochialis ecclesie. Incid. Anno Domini 1260 Willelmus abbas attulit de Colonia plures reliquias, tam de sanctis undecim milibus uirginibus quam sanctorum Thebeorum et Gereonis.

12. Anno Domini 1263 uendita sunt bona monasterii huius super Mosellam sita sub dyocesi Treuerensi, que condam Adelbero secundus, Metensis episcopus et huius loci abbas, nobis contulit.  Que titulo emptionis religiosi uiri abbas et conuentus de Hemmenrode acquisierunt pro 1150 marcis bonorum et legalium sterlingorum, 12 sterlingorum solidis pro qualibet marcha computatis. Cui summe addite fuerunt 60 carate uini de Mosella infra tres annos succedentes monasterio deliberande. Que pecunie summa conuersa est in utilitatem monasterii, tam pro soluendis grauibus debitis ad usuras contractis per suos predecessores, quam pro redimendis et emendis bonis hereditariis monasterio ipsi bene situatis. Item. Tempore huius abbatis comes Arnoldus de Los  nullum ius habuit in uilla nostra Borlo, nec redditus aliquos secundum relationem ueridicorum [535 1Kb] ueteranorum, nisi solummodo ad molam Sandicis ibidem, que soluebat  eidem ueterem mitam  cum dimidia; similiter in ceteris uillis monasterii huius Engelmanshouen, Ham, Halen, Linkout  cum ceteris nichil iuris habuit preter aduocatiam, que suis predecessoribus collata fuit pro defendendis iuribus monasterii. Sed comes iste proprie salutis immemor, uiolenter iurisdictionem  nostram sibi usurpauit. Eandem uiolenciam nobis intulit dux Brabancie in uillis nostris sub dominio suo situatis. De qua graui uiolencia iste deuotus abbas Willelmus uiscerabiliter flens et ingemiscens, cum a suis secretariis amicis de nimia impatiencia redargueretur, hoc solum solatii sibi remansisse dixit, quod contra uoluntatem suam talem uiolenciam passus fuit. Item. Eodem anno, 6 Idus Iulii  , die dominica inter nonam et uesperas, cecidit media et maior turris monasterii nostri, cum esset aura penitus tranquilla. Huius ruine fore causam dixerunt, quia arcus uolte qui subtus erat, sub quo capella sancti Nycholai exstitit, ubi cotidie per unum ex conuentu fratrum nostrorum missa celebratur, primo dissolutus fuit. Et quamuis tunc in  ipso instanti multi honesti uiri ante altare sancti Leonardi ad tractandum de arduis causis simul conuenissent, omnes illesi euaserunt; sed due minores nole peroptime consonancie cum campana sexte lapse sunt confracte, due uero maiores, scilicet Aurelia et Katerina, licet ruerunt, integre permanserunt. Quintina uero in casu super duas trabes cecidit absque lesione, quam cum campana none et bannili campana deposuerunt, et duas alias que non ceciderant officiati nostri, ut eis uteremur, tucius suspenderunt. Post huius turris ruinam quindecim gradus, qui solebant infra campanas ante matutinas legi, ceperunt in choro dici. Item. Anno Domini 1269 molendinum nostrum apud Meetseren translatum est ad monasterium sororum nostrarum in Milen  ratione commutationis pro aliis hereditatibus

13. Tempore huius domni Willelmi, cum ab antiquo tempore ad prebendas sancte Marie, que deuotis pauperibus beginabus et paucis quibusdam uiris conferuntur, per singulas singulis septimanis unus denarius Leodiensis ad duos albos panes distribuerentur, ipse idem abbas pro illo uno denario Leodiensi constituit et dedit duos Louanienses. Numerus harum prebendarum est 20, et habet quelibet harum prebendarum duos panes albos de eadem tritici materia et pondere, quales sunt panes prebende dominorum, que singulis sabbatis diebus prefatis pauperibus ministrantur. Insuper ad prefatas prebendas datur singulis septimanis dimidia pars  quarte partis unius uasis de pura et purgata farina, que equaliter diuiditur inter habentes prefatas prebendas; preterea alia medietas quarte partis farine omni sabbato distribuitur pauperibus ante portam monasterii. Item ultra has 20 prebendas idem Willelmus abbas suo tempore constituit consimilem prebendam in honore sanctorum Trudonis et Eucherii,  Quintini, Remigii et Liberti, que etiam appellatur prebenda sancti Trudonis. De eodem. Anno eodem aut circiter, Iacobus cognomine Iuuenis, prepositus huius loci, uir discretus et fide dignus, cum fuisset diuersis uicibus a pluribus honestis et diuitibus personis executor testamentorum constitutus, in remedium animarum eorumdem acquisiuit certos reditus hereditarios, de testatorum bonis emptos, qui sufficerent perpetuis temporibus ad 18 minores prebendas, ex quibus quilibet pauper prebendarius habet unum panem, uulgariter dictum huesghenetbret, de quibus fiunt ex uno uase 14 panes subalbi coloris. Ad istas prehendas pecunia non datur neque farina. Item creditur, quod idem Iacobus de testatorum bonis constituit seu augmentauit  prebendas, que in cena Domini pauperibus intra ambitum claustri distribuuntur, per singulos unus panis uulgariter huesgenotbret, ut supra describitur, et duo alleca cum uno nigro Turonensi. Harum prebendarum numerus est 250. In huiusmodi elemosinarum redditibus idem Iacobus procurauit solenniter inhereditari abbatem hunc Willelmum aut alium nomine monasterii huius. De eodem. Item sunt adhuc 11 panes ex farina non colata, sed prout multa defertur, qui ex dimidio uase conficiuntur, et dantur super curiam beginarum. A Kalendis Decembris 4 uasa pisarum coquebantur in septimana pro pottagio  pauperum, ad quorum condimentum 3 solidi Louaniensium dabantur. Fuit enim grandis caldaria in domo portarii supra fornaculam  firmata, ad modum caldarie ceruisiarii, ex qua coctum pottagium in uasis haustum ad portam deferebatur et pauperibus distribuebatur. Item. Anno Domini 1271, in crastino epyphanie, domnus prefatus Iacobus prepositus obiit, qui reliquit monasterio 660 libras Louaniensium et amplius. Que pecunia conuersa est in finalem solutionem omnium debitorum huius ecclesie, ita quod hoc anno abbacia ista, que a 40 annis precedentibus grauibus debitis fuit obligata, nunc nulli in aliquo teneatur [536 1Kb] . Item. Tempore huius abbatis, qui creditur fuisse anno Domini 1252, Cristianus aduocatus Sancti Trudonis et Ida eius uxor contulerunt monasterio nostro superius molendinum et medietatem inferioris molendini Gorsembruel, ut inde daretur  in die anniuersarii utriusque ad pytanciam fratrum unus modius, et similiter unus modius ad elemosinam pauperum perpetue. Item promisit abbas et conuentus pro ipsorum animabus in altari sancti Nycholay, sub maiori turri nostra sito, cotidie per unum de nostris fratribus debere missam celebrari. Item promisit idem abbas cum conuentu dare fratribus et dominis in infirmitorio discumbentibus 8 modios siliginis perpetue, et totidem pauperibus ad  portam, si de seruiciis et pensionibus, quibus dicta molendina ecclesie nostre sancti Trudonis prius tenebantur, aliquid supercreuerit. De eodem. De cotidiana missa in altari sancti Nycholai celebranda, de qua iam narratur, sciendum est, quod post tunc [537 1Kb] anno Domini 1263 prefata turris corruit, prout supra patet, et ita ibidem missa celebrari non potuit. Propter quod forsan aliquis hesitare posset, si illa cotidiana missa in prefato altari fieri debita esset et fuisset omnino pretermissa; sed uisibiliter credendum est, quod iste abbas et suus conuentus, uiri magne deuotionis et reuerencie, prefatam cotidianam missam transtulerint ad et supra altare beatissimi sancti Trudonis, ubi singulis diebus celebratur missa matutinalis aliquibus sanctorum  diebus, ad quorum altaria protunc hec missa celebratur.

14. Tempore huius domni Willelmi fuerunt plures huius loci monachi nobilium uirorum filii illegitimi, quorum unus dictus fuit Ludowicus, filius uel nepos Arnoldi comitis de Los, qui diu superuixit post obitum huius domni Willelmi abbatis; fuit eciam unus nomine Godefridus, Henrici Leodiensis episcopi filius. Talium igitur receptiones seu intrusiones conuentus egre ferens, consenciente domno abbate Willelmo aut uno suorum successore, concorditer statutum fuit, quod nullus ex tunc in antea in monachum huius loci reciperetur, nisi ipse rocipiendus et ambo parentes ac amborum parentum parentes de thoro legitimo fuerint. Quodam tempore  contigit mirabile factum in cymiterio huius monasterii sancti Trudonis, prout relatum audiui, quod tempore prelationis huius abbatis Willelmi accidisse [538 1Kb] opinati sunt. Fuit enim quidam prediues diuicias quouis leui modo cumulans. Hic cum fuisset de fraternitate gulde sancti Eucherii, defunctus sepelitur iuxta gulde prefate fratres infra districtum nostri cymeterii. Cuius exequiis de more peractis, cum sero factum esset, quidam iuuenes commonachi huius loci, forte fleothomati, in infirmitorio cenati, ceperunt iocundari et dicere: Si quis nostrum tante audacie est, quod accedat ad sepulcrum defuncti huius diuitis, deferens ad aspectum nostrum de terra sepulchrali, nichil soluet de potu huius cene. Tunc ex ipsis unus, corpore et mente elegans, continuo  surgens, accessit ad locum sepulture, et cum manum extenderet ad capiendum de terra modicum, accessit quidam illum acriter brachiis stringens. Quod iuuenis ille senciens, fortiter renisus est. Ubi dum diu luctatum est, impugnator disparuit, sicque ille iterato inclinatus, in manu terram accepit, et ad suos consodales attulit. Quem illi tamdiu retardatum intuiti, uidentes eum sine habitu, inquirunt ubi dimiserit cucullam. Tunc ille  narrans quid ei acciderat, subintulit - Redibo et cucullam michi ab illo extractam reportabo. Statim cum ad locum illuc uenisset, cucullam supra sepulchrum inuenit, sed illum inuasorem non repperit. Qui reuersus ad consocios, tam amens affectus est, ut infra paucos dies sepulture traderetur. MIRACULUM. Tempore huius abbatis contigit unum deuotum huius loci monachum ab hoc seculo transire, qui in ipsa nocte abbati comparens, ad penas purgatorii addictum se ingemuit. Cui compatiens abbas ipse quesiuit per quem modum efficacius liberari posset. In suburbio, quod Noue domus dicitur, inquit, matrona paupercula moratur sub domuncula illius platee, cuius penitencia michi precipue auxiliabitur, sicque anima illa euanuit. Igitur mane facto  misso festinanter, nuncio, inuenitur illa in tali domuncula et nomine eodem nuncupata, prout anima illa predixit. Que cum presentie ipsius abbatis consedisset, interrogata de statu et modo suo uiuendi, respondit: Karissime domine, ego peccatrix maritata sum, nullius meriti conscia, que habeo maritum insolentem, ebrietatem frequentantem. Qui dum sero de  taberna domunculam nostram intrat, filantem me inuenit, et cum me pauentem respicit, maledictionibus cum grauibus uerberibus neque [539 1Kb] demeritis indesinenter afficit. Tunc abbas: Quid agis, filia, post tanta grauamina? Respondit: Prosterno me ad orationem, et tunc recolo passionem Christi, et continuo tam dulcem consolationem in mente sencio, quod omnium miseriarum pondus pro nichilo reputo. O karissima, rogo te, inquit abbas, ut uelis nuper defunctum nostrum confratrem penitentie et orationum tuarum facere participem. Cui illa liberaliter ait: Prosit ei totaliter, si quid Christo gratum aliquid offerre merui, et sic ad sua recessit. Nocte igitur sequenti abbati in stratu suo quiescenti anima illa in claritate magna apparens, gratias illi optulit, quia a penis  se liberatam et ad eterna gaudia se ascendentem [540 1Kb] , dulci uoce resonans continuo euanuit. Item. Anno Domini 1272, 4. Kalendas Marthii, domnus Willelmus de Rikle, postquam 23 annis huic monasterio strenue prefuit, in Domino obdormiuit. Cuius corpus sepultum est ante capellam beati Trudonis, in loco ueteris sanctuarii.



DE GESTIS HENRICI DE WAELBEKE ABBATIS.


 1. Anno Domini 1272 pendente scismate inter Richardum comitem Cornubie et regem Castelle de imperio regni Alemanie, et Leodii presidente Henrico, fratre comitis Gelrie, domnus Henricus de uelbeke abbas eligitur, uir magne nationis sed simplex. Incid. Eodem anno Placentinus de genere uicecomitum, archidiaconus Leodiensis, quem Henricus filius comitis Gelrie, concanonicus suus, condam inhonestauit palmo suo illum ad maxillam percutiendo, in papam eligitur, et Gregorius decimus uocatus est. Qui prefato Henrico, ante plures annos Leodiensi ecclesie presidenti, nunc in papam consecratus paterne epistolam exhortatoriam scribit, ut euitatis uiciis pro exsequendis uirtutibus insudescat. Incid. Anno sequenti Rodulphus primus, comes  de Hauensborch, per consensum electorum imperii in regem Romanorum eligitur [uINC. BELL. XXXI], et Aquisgrani coronatur. Qui regnum Alemanie penitus destitutum ad statum pristinum strennue reformauit. Incid. Eodem anno Iohannes dux Brabancie cum multitudine armatorum ad inuadendum Leodiensem episcopatum usque opidum Lewis progressus, super uadum uulgariter Tuenne nuncupatum tentoria fixit.

2. [HOCSEM. 8.] Anno Domini 1274 Gregorius tercio anno pontificatus sui profectus ab urbe Roma, uenit Lugdunum ubi pro passagio terre sancte statuit consilium, ad quod inter ceteros episcopos Henricus de Gelria, Leodiensis episcopus, personaliter citatus comparuit. Quod ubi Leodiensibus et ceterarum uillarum maioribus innotuit, nuncios illuc destinant,  et episcopum de suis insolenciis accusant. Qui presentie tandem pape Gregorii accercitus, presentibus ibidem precipuis theologis, Thoma de Aquino ordinis Predicatorum, et Bonauentura ordinis fratrum Minorum, exclusa comitiua suorum nobilium, episcopus solus asstitit. Appositus ergo illi liber est ad examinandum, sed illiteratus repertus ab episcopatu destituitur, et reddito anulo recedere iubetur. Acta sunt hec anno episcopatus huius destituti [541 1Kb] Henrici 27, qui cum confusione ad propria rediens, per totum episcopatum castra episcopalia occupauit. Eodem anno [HOCSEM., 10] Iohannes de Anghiens, Tornacensis episcopus, transfertur ad Leodiensem episcopatum in eodem consilio Lugdunensi per prefatum Gregorium, cui etiam abbatia  monasterii Stabulensis, prefato Henrico ablata, confertur. Incid. Anno sequenti, in die beate Marie Magdalene, solempnis processio facta est, congregato uniuerso populo et pluribus ex circoniacentibus uillis, ubi cum maxima deuotione et reuerentia deportatum est feretrum sanctorum Trudonis et Eucherii. Incid. Eodem anno cum processio fieret apud Traiectum cum feretro sancti Seruatii, ubi multitudo populi ad medium pontis peruenit, dissoluto ponte submersi sunt in Mosa flumine 300 homines. Incid. Anno Domini 1276 Wido comes Flandrie et Iohannes dux Brabancie cum suis plures uillas in episcopatu Leodiensi combusserunt. Eodem anno Hoyenses et illi de Dyonanto terram comitis Namurcensis intrauerunt et multas uillas combusserunt [cf. HOCS. 10.].

 3. Anno Domini 1277, prelationis huius abbatis Henrici sexto, cum fratres sui et consanguinei bona monasterii huius ad eorum placitum disponere uellent, et ipse quia pusillanimis erat, illos compescere  nequiret, et ideo cotidie a conuentu instanter uexaretur, resignauit abbatiam in manus sui ordinarii, Iohannis episcopi Leodiensis.



DE GESTIS WILLELMI SECUNDI ABBATIS.


 1. Post prefatam resignationem habito consilio, totus conuentus uota sue electionis in ipsum episcopum transtulit unanimiter, confidens sue fidei de prouidendo idoneo pastore. Fuit uero illo tempore monachus apud monasterium Haffligensem, uir magne literature et uite uenerabilis, nomine Willelmus, quem idem episcopus in studio Parisiensi optime nouit et dilexit, qui de progenie Magliniensium originem illegittimus duxit. Hunc ut idoneum promouere cupiens, indilate ad Romanam curiam  pro dispensatione nuncios misit et obtinuit. Quapropter anno eodem episcopus denunciauit per honestos uiros conuentui, quod prouidisset ipsis de laudabili uiro preficiendo, prefigens statutum diem quo illum solempniter, ut moris est, in abbatem reciperent. Interim cum conuentus intellexisset illum fore de thoro illegitimo, omnimodis resistebant. Episcopus compescere illos cupiens, asserebat ipsum fore legittimum, quem capud ecclesie, summus pontifex, sanxit preferendum. Statuto igitur die episcopus cum honesta comitiua abbatem recipiendum ad opidum nostrum perduxit, et ut processionaliter obuiam illi procederent, instanter requisiuit, sed conuentus asserens, tali monasterio hunc merito non debere prefici, adhuc renitebatur.  Quo uiso episcopus, accepto in manu percussiuo bacillo, compulit omnes, ut albis se induerent, sicque ordinata processione, festiue ad monasterium inducitur et consecratur. De eodem. Iste abbas fuit uir precipue deuotionis, zelator religionis, humilis, prudens, ecclesiasticis et secularibus personis acceptus, inter confratres et domesticos temperate solatiosus, studiosissimus in sacra scriptura, et canonibus sacris eruditus et bonus metricus. De eodem. Tempore huius abbatis temporale dominium monasterii in nullo detrimentum [542 1Kb] sustinuit. Qui honestum hospicii seu curie magistrum secum habuit, qui congruis temporibus in foro opidi deambulauit, et si quando uiri honestatis aliunde  uenientes in hospiciis opidanorum se reciperent, ad eos accessit, et inuitatos ad mensam domni sui abbatis presentie adduxit, a quo gratiose recepti, sepe maiora inpendia rependerunt. Incid. Anno eodem Willelmus comes Iuliacensis cum multitudine suorum Aquisgrani ciuitatem sue ditioni subicere nitens hostiliter impetiit, sed Aquensibus uiriliter rebellantibus, comes cum filiis Willelmo et Rolando  et multis nobilibus et ualidis hominibus numero 350 occiditur. Incid. Anno sequenti  Iohanne papa mortuo, Nycholaus tercius succedit, qui fratribus Cystercii [543 1Kb] ordinis priuilegium dedit, quod tempore interdicti uniuersalis ubique interesse possunt diuinis, ecclesiis fratrum Minorum duntaxat exceptis. Incid. Anno Domini 1281 Henricus de Ghelre, destitutus nuper ab episcopatu, magnam pecunie summam in utilitatem Leodiensis episcopatus expositam, ut asseruit, ab episcopo Iohanne instanter  repetiuit [cf. HOCSEM. 10]. Tandem uero conuentum est, ut statuto die apud uillam Hughardis  ad tractandum conuenirent. Quo dum episcopus secundum condictum uenisset inermis, ex insperato a satellitibus destituti Henrici capitur et uiolenter abducitur. Qui quia corpulentus impetuosum equi, cui impositus fuit, transcursum sustinere nequibat, preclusis uitalibus spiritibus, de equo inter manus rapientium pene suffocatus corruit, derelictoque illo in campestribus prope claustrum Heylecimense  , malefactores confusi fugerunt. Eadem uero hora fortuito muliercula superuenit, que cum uenerandi pontificis capud residens in sinu suo coltocasset; post tenuis flatus suspiria spiritum exalauit extremum. Item. Eadem die opidani Sancti  Trudonis comperto scelere redimere intendentes dominum suum, reos illos usque trans Temeram fluuium insecuntur. Contra quos Lossensis comitis uiri in unum congressi, pontes undique euertunt, et Trudonenses aliquos separatim discernentes a Lossensibus, quos amicos suos reputabant, capiuntur, spoliantur, et aliqui occiduntur. Quod ubi comiti innotuit, continuo captiui dimittuntur liberi. Incid. Eodem anno grauissima bella inter christianorum regna commissa sunt. Gens Siculorum, uiolentiam Francorum non ferens, in contemptum Karoli regis Francie Gallicos in suis partibus commorantes, cuiuscunque sexus et etatis essent, occiderunt, et mulierum a Gallicis inpregnatarum latera  aperientes, nundum natos partus extrahentes occiderunt. Ipso anno inter paganos mutua bella innumerabilibus occisis hominibus facta sunt. Incid. Eodem anno  Florencius comes Hollandie cum multitudine suorum Frisiam in ultionem patris sui Willelmi Romanorum regis, a Frisonibus occisi, intrauit, qui Frisones deuicit et plures illorum sue ditioni subegit. Inter quos Friso unus, ut mortis  periculum euaderet, comiti patris sui corpus in trunco  repositum et retro focum domus sue subterratum effodit et tradidit, quod ille cum maximo honore secum ad propria afferens, reuerenter sepeliuit. Incid. Anno ipso  Iohannes primus Brabancie dux cum maximo exercitu transiuit Mosam, cui Reinaldus comes Ghelriecum multis nobilibus iuxta uillam Ghulpen  occurrit. Quorum acies cum ex utraque parte ordinate forent ad congrediendum, treugis interpositis ab inuicem pacifice discesserunt. Incid. [HOCSEM. 14]. Eodem anno  sede Leodiensi post mortem Iohannis de Anghien episcopi per annum uacante, Iohannes Metensis episcopus, filius Gwidonis Flandrie comitis, per Martinum quartum papam ad Leodiensem  episcopatum transfertur.

2. Anno Domini 1288, regni Rudolphi Romanorum regis anno 18, mensis Aprilis die 25, cum opidani Sancti Trudonis crebris querimoniis insinuassent, quod graues excessuum enormitates assidue in ipso opido inpune perpetrarentur, domnus Iohannes episcopus Leodiensis et Willelmus abbas ad refrenandum efficatius maliciam peruersorum, concitato consilio plurium sapientium et prouidorum, statuerunt et concesserunt, ut in ipso opido debeat esse communitas, ad dictorum dominorum duntaxat uoluntatem duratura, prout in literis super hoc confectis, qui in nostris archiuis reseruantur, continetur. Que communitas paucis annis durauit. Item. Eodem anno magnum  horreum nostrum iuxta pomerium monasterii situm, plenum segetibus frumenti, siliginis ac aliorum fructuum, latrocinaliter est combustum. Incid. Anno eodem, mensis Iunii die 5, Iohannes primus Brabancie dux uolens stratam publicam ratione ducatus Lotharingie, tanquam marchio sacri imperii, inter fluuios Mosam et Renum tutam et liberam ad deambulandum conseruare, cum copioso exercitu ultra Mosam transiens, Wuronc  castrum obsedit, pro eo quod archiepiscopus Coloniensis Siuerdus  ibi raptores seruaret, qui mercatores [544 1Kb] spoliarent et captiuarent. Quo audito archiepiscopus cum multitudine suorum, conuocatis secum comitibus Ghelrie  et Luthsenburgie  qui causam iniurie Iohanni duci  inponebant, eo quod ducatum Lemburgie a comite  Montensi acquisierat  , in quo ipsi ius se habere dicebant---preter hos etiam multitudo principum accedens in auxilium archiepiscopi, infinitum exercitum contra paruum ducis Brabancie cuneum conglobabat. Prefatus igitur dux confidens de Dei adiutorio, qui causis fauet iustis, ordinata suorum acie, constanter ab obsidione castri nolens cedere ante planiciem dicti castri accessus aduersarum acierum animose expectabat. Congressum ergo est durissimum bellum, et post maximam sanguinis effusionem cessit uictoria Brabantinis; sed aduersa parte adhuc cum secunda acie uiriliter irruente, tercia superaggreditur. Ibi tamdiu pugnatum est, ut congressus belli huius mane inceptus, ad uesperum usque extenderetur. Sed tandem ceso comite Luthsenburgensi   cum fratre suo Waltero de Rupe et aliis suis duobus fratribus naturalibus, cum pluribus armatorum, quorum numerus est uirorum 900, ceteris terga dantibus, dux certaminis campum uictor obtinuit, et captiuauit prefatum archiepiscopum, Reinaldum comitem Ghelrie, Adulphum comitem Nassouue, qui post non diu Romanorum rex efficitur, et multos alios nobiles et famosos. Ibi Waltrandus domnus de Falcomonte cum aliis multis nobilibus, aliis cesis, per fugam uix euasit. Prefatum igitur castrum dux ipse, in obsidione persistens, deditum recipiens destruxit, et liberum securumque ibidem strate regie transitum effecit. Incid. Anno sequenti Iohannes primus, prefatus dux, obsedit castrum de Falcomonte, sed amicabili interueniente  conpositione, ab obsidione recessit, quia domnus ipse de Falcomonte ad optinendum illius gratiam homagio duci facto, liberum transitum mercatoribus prestandum promisit inuiolabiliter obseruare. Incid. Eodem anno Rudolphus Romanorum rex moritur. Ipso anno Tripolis christianorum ciuitas iterato a Saracenis capitur. [Cont. uinc. Bell.]

3. Anno Domini 1291 idem abbas Willelmus construxit de nouo in allodio nostro de Dungh aulam pulcram cum suis appendiciis, et fluuii Herke [545 1Kb]  , que tantum post mansionem preterfluxit, effosso nouo alueo, totam illam curiam intra prefatam Herkam conclusit, que nuncusque per dikum, quo de campestribus ad ecclesiam transitur, non cessat preterfluere. Temporibus huius abbatis fuerunt inter  conmonachos et dominos nostri monasterii plures  noneste persone et literati uiri, facundi in Teuthonico, Gallico et Latino sermone. Incid. [HOCSEM 17.] Anno sequenti Rodulpho Romanorum rege mortuo. Adolphus comes Nassouwe in regem eligitur. Incid. Eodem anno Iohannes tercius Leodiensis episcopus obiit, et Gwido frater comitis Hannonie  ab una parte capituli Leodiensis eligitur, contra Willelmum Bertoldi de Maghlinia theologum ab alia parte electum. Incid. Cont. uinc. Bell. Eodem anno Achon, opulenta ciuitas a christianis diu possessa, per soldanum Babilonie diu obsessa capitur, prout circa finem secunde partis uincentii in speculo hystoriali plenius narratur. Incid. Anno Domini 1293, mensis Iulii die 5. Celestinus quintus in papam eligitur et consecratur, qui prius heremeticam uitam, pane et  aqua pro uictu contentus, 40 annis duxit. Iste callide circumuentus resignauit papatum. [HOCSEM. 20.] Cui  Bonefacius octauus anno eodem in uigilia natalis Domini electus succedit, qui sextum librum decretalium fecit. Incid. Circa idem tempus Iohannes dux Brabancie apud Barram in hastiludio a quodam milite in brachio lanceatus, grauiter in lecto egritudinis positus, militem qui eum lanceauit, sibi adduci iussit, et causam sue lesionis integraliter indulsit, acceptisque ecclesiasticis sacramentis deuotus obiit, Cui filius suus Iohannes secundus successit. Incid. [HOCSEM. 21.] Anno Domini 1296 Hugo de Caballone per Bonefacium octauum papam fit Leodiensis episcopus, et electiones pridem de Willelmo et Gwidone examinate in Romana curia, cassate sunt. Anno Domini 1297, prelationis sue anno 20, abbas Willelmus inter deuotos deuotior obiit, 18 Kalendas  Maii, et sepultus est in medio nauis ecclesie.


 Explicit primus liber quarte et ultime partis de Gestis abbatum huius monasterii Sancti Trudonis.



INCIPIUNT CAPITULA SECUNDI LIBRI PARTIS EIUSDEM.---DE GESTIS ADE ABBATIS.

1. Quoniam Adam electus est in abbatem.

2. De euersione mensarum cambiatorum, et de reedificatione turris monasterii nostri. Incidentia plura, et de bello Curtraci.

3. De erectione communitatis per Woltermannum et suos complices, et de sculteti uulneratione.

4. De nocturnis incendiis et uiolenciis in noua curia factis, et de interdicto in opido posito.

5. De proscriptione Woltermanni suorumque complicium, et de emenda quam opidani domnis episcopo et abbati fecerunt, et de gratia pape nunciis Ade abbatis exhibita.

6. De priore nostri monasterii in Milen, et qualem prebendam amministrabit illi conuentus ibidem. Incidentia plura, et de destructione templariorum, et de crucesignatis, et occubitu Theobaldi Leodiensis episcopi in expeditione Henrici imperatoris contra Romanos.

7. De occisis intra ecclesiam beate Marie, et de occidentium proscriptione.

8. De creatione Henrici de Rikle, prioris huius loci; in abbatem Sancti Pauli inferioris Traiecti, et reconsiliatione ecclesie beate Marie. Incidentia de bello intestino ciuitatis Leodiensis, et de bello inter progeniosos Hasbanie apud Waremiam.

9. De communitate Ercam in opido nostro, de consensu Adulfi episcopi et capituli Leodiensis, cuius occasione interdictum positum est in opido.

10. De appellatione facta per abbatem Adam et conuentum ad Romanam curiam contra absolutionem, qua episcopus Adulfus absouit opidanos, et de combustione cippi nostri, et subtractione census cambarum, uulgariter panthsins, et de hospitali nostro.

11. De uisitatione primo et secundo facta in capite et membris huius monasterii per Adulfum episcopum, in debitis expensis contra ius ecclesiam istam grauantem. Incidentia de caristia bladorum et hominum mortalitate, et de elemosina tunc ante portam largius pauperibus facta.

12. De scabinis annalibus. De mansione nostra apud Lewis.

13. Qualiter opidani tempore interdicti fecerunt celebrari diuina per extraneum presbiterum, et qualiter conuentus apud Dunc moratus est, et quomodo rediit ad claustrum, et de suspensione litis contra episcopum et opidum in curia Romana ad triennium. Incidentia de discordia Leodiensi contra episcopum Adulfum, et de bello apud Dommartiin, et de bello super montem prope Hoyum, et de ruina Trudonensium apud Waremiam facta et ipsorum fuga, et de bello apud Huselt, et alia plura. Item de concordia pacis inter episcopum et patriam, et de antipapa.

14. De pace apud nouam curiam inter domnos episcopum et abbatem cum opido facta. Item de elemosina domni Iohannis de Follonia, et incorporatione bonorum cellerarie ad abbaciam. Item de 26 modiis siliginis ad refectorium pertinentibus.

15. De obitu abbatis Ade et eius sepultura.



DE GESTIS AMELII ABBATIS.

1. De electione Amelii abbatis. Incidentia plura de gwerris inter episcopum et ducem Brabancie.

2. De captiuo a curia monasterii abducto et iterum reducto. Incidentia de prima destructione claustri Haffligensis, et de pace inter progeniosos Leodiensis patrie facta ad sentenciam duodecim discretorum, et alia plura.

3. De mansione nostra apud nouam curiam per abbatem Amelium de nouo edificata. Item de maioris curris perfectione, et de molendino collocato super ortum nostri cymeterii, uulgariter urythof.

4. De subleuatione opidi a grauibus oneribus pensionum, in cuius preter alia subsidium de consensu amborum dominorum, pascua communia ad terminum 18 annorum accensantur.

5. De antiquis scabinis qualiter captiuantur et taxantur et destituuntur. Incidentia de epidimia et aliis.

6. De expulsione episcopi a patria, et de erectione communitatis huius opidi. Incidentia. Item de bello apud uothem, et de bello apud Crissi, et de bello apud Tourins, et de bello Trudonensi ante opidum Lewis, et quomodo Trudonenses obtulerunt se uoluntati ducis Brabancie.

 7. Quomodo Iohannes dux Brabancie usurpauit sibi dominium in opido Sancti Trudonis, et priuilegia opidi sibi oblata in oculis omnium abscisis sigillis cassauit, et plurium opidanorum mansiones funditus fecit euerti. Incidentia de imperatore K., et de secta flagellatorum et de combustione Iudeorum.

8. De obitu Amelii abbatis et eius sepultura.



DE GESTIS ROBERTI ABBATIS.

1. De electione Roberti abbatis.

2. De modo recipiendi abbatem uel episcopum.

3. De modo consecrandi abbatem.

4. De releuatione feodi, de auocatia in Aelburgh, et de dampnis que comes nobis intulit.

5. De redemptione uille nostre Halchtre, et bonis ibidem de Dola et uiolenta usurpatione domni Reyneri de Schenuorst.

6. De homicidio uel pocius latrocinio super curiam beghinarum perpetrato, et de homicidio super cymiterium ecclesie beate Marie facto. Incidentia de discordia et bello inter ducem Brabancie Wincelaum et Ludowicum comitem Flandrie, et de secunda euersione claustri Haffligensis, et de conflictu episcopalium et Brabantinorum apud opidum Landem, et de rege Francie in Angliam captim abducto.

7. De modificatione obligationis scabinorum antiquorum, et quomodo ex scabinis modernis aliqui, de pluribus excessibus sibi obiectis in presencia amborum dominorum et oppidanorum se excusantes, euaserunt, et de sentencia appellationis ad scabinos sedis Aquensis facta, et de amicabili compositione ipsorum scabinorum Sancti Trudonis cum dominis suis facta.

8. De prerogatiua speciali, quam ab antiquo quilibet abbas Sancti Trudonis habet in abbacia Sancti Broniensis, quam abbas et conuentus ibidem Roberto abbati nostro gratuite et effectiue exhibuerunt. Incidentia de obitu comitis de Los, ad cuius comitatus dominium incole opidorum de Los et Hasselt et Herke conpulsi, receperunt Engelbertum episcopum, prestando ei fidelitatem.

9. De eleuanda communitate in opido nostro Sancti Trudonis, quam episcopus contradicente Roberto abbate, contra fas mediante pecunia, opidanis concessit, cum essent secum in obsidione castri de Stockim.

10. De iniusta defidatione in nos et nostratium bona per Henricum de Halbeke armigerum facta, et combustione mansionis nostre in Dola, et quomodo inuestitum de uilla nostra occidit et ecclesiam ipsam concremauit.

11. De uiolentia magistrorum communitatis, compellentium scabinos ad eligendum scultetum episcopi in scabinum, contra quem Robertus abbas appellauit ad sedem Aquensem, ubi suum obtinuit intentum. Incidentia de comitatu.

12. De imprisionatione illorum qui latrocinium apud curiam beghinarum fecisse dicebantur, et eorum uariis ad mortem talionibus. Incidentia plura de translatione episcopi Leodiensis et cetera. De Arnoldo de Rumiens pro comite de Los se gerente, et quomodo Leodienses combusserunt uillam Rumiens et castrum de Hamele.

13. De expulsione Roberti abbatis a ciuitate Leodiensi, et de remissione cause litis ad curiam Romanam. Incidentia de obsidione castri Rummiens.

14. De primo introitu Iohannis Leodiensis episcopi sine solennitate, et de tractatu pacis inter dominos et opidanos absque effectu.

15. De obitu Roberti abbatis, et de eius sepultura, et de aduersariis suis qualiter ante eius mortem multis tribulationibus sunt afflicti.



DE GESTIS ADE ABBATIS.

 1. Anno Domini eodem 1297, 12 [546 1Kb] Kal. Maii, scilicet sexto die post obitum prefati et reuerendi abbatis Willelmi, anno regni Adulphi Romanorum regis 7 et Hugonis Leodiensis episcopi anno 2, Adam custos huius monasterii in abbatem eligitur. Huius electio fuit tumultuosa. Prior enim, quem ad minus saltem tunc seniores et laudabiles persone plures simul priuatim decreuerunt pre aliis eligendum, uotis horum clam cedens, in loco et tempore capitulari, absque habita deliberatione cum illis, pronunciauit, hunc Adam custodem precipue fore eligendum. Propter quod illi id non estimantes sunt stupefacti, sed conclamantibus aliis: Placet! placet! postposita maturitate surgitur, et ad chorum incepto ymno Te Deum laudamus electus deducitur. Qui Leodii, ut moris est, presentatur, et confirmatus apud Sanctum Iacobum consecratur. Iste oriundus fuit de Ardinghen ex potentioribus hominibus  Hasbanie, sagacis ingenii sed modice literature, astutus in temporalibus et in iuribus sue ecclesie defendendis seriosissimus. Hic biennio post suum introitum expensis parcens, non extra partes sed intra claustrum suum cum pauca familia sibi prouidit et uixit. Incid. [HOCSEM. 23.] Circa hec tempora nimis seua guerra oritur inter domnum  de Awaus  cum sua progenie et progeniem de Warois ex altera parte. Eodem anno domnus de Awaus campestri bello ab aduersariis suis de Warois occiditur. Incid. Eodem anno sanctus Ludowicus rex Francie a Bonefacio octauo papa canonizatur. Incid. Eodem anno Philippus rex Francie potenter Flandriam inuadit, et Brugis opilentum opidum cum aliis opidis cepit, Gwidonem comitem et filium eius primogenitum Robertum, imponens eis, quod contra eum cum rege Anglie Edwardo  conspirassent, captiuos in Franciam duxit et carceri mancipauit.  Incid. [HOCSEM. 22.] Anno Domini 1298 Adulphus rex Romanorum ab exercitu Alberti ducis Austrie, filii Rodulfi condam regis Alemanie, cum suorum multitudine occiditur. Sequenti anno idem dux a principibus imperii in regem Romanorum eligitur et coronatur.

2. Anno Domini 1299 quidam cambiatores [547 1Kb] mensas cambii sui sub districtu domini Leodiensis statuerunt, officium suum extra districtum ecclesie nostre exercentes contra ius. Quod abbas ut intellexit, mensas illorum ad medium fori deferri fecit, et propriis pedibus conculcans, in frusta iussit concidi. Per sententiam enim scabinorum cambii usus pertinet ad abbatiam, sicut monete percussura spectat ad episcopum, sic uero condiuisum fuit ab  antiquo inter Metensem et nostram ecclesiam. Quapropter destructis cambiis in districtu episcopi, quidam honestus opidanus nomine Petrus, qui postea scabinus fuit, ex parte domni abbatis, infra districtum iurisdictionis nostre ecclesie, officium cambiarum in domo uicina capelle clericorum solus tenebat. Incid. [HOCSEM. XXIu.] Anno Domini 1300 Hugo de Caballone per capitulum et ciues Leodienses criminatur [548 1Kb] apud Romanam curiam propter plura enormia facta, que eius frater domnus Iohannes de Caballone dicebatur perpetrasse de consensu episcopi. Propter quod personaliter citatus, coram papa Bonefacio conparens, ab episcopatu destituitur, et Adulfo de Waldeghe ibidem presenti [549 1Kb] confertur. Dicunt aliqui quod papa eidem Hugoni de alio minori  episcopatu prouidit. Incid. Anno eodem communitas Brugentium contra magnates opidi sui propter assisiam impositam contendentes, multos occiderunt. Item. Circa idem tempus Adam abbas cupiens maiorem turrim, que corruit dudum tempore Willelmi primi abbatis, reedificare, asciuit quendam famosum lapicidam. Qui cum amplitudinem edificii, prout congruebat, ordinasset, nec abbati, qui expensis pepercit, hoc placuisset, dixit ille: Si non placet uobis id quod bene concepi, malo ut alium opificem quam me acceptetis, qui uestre uoluntati potius quam edificii profectui insistat. Sicque recedente illo alius superuenit, qui turrim usque ad campanas in altum produxit. Incid. Anno Domini 1301 rex Francie comitatum Flandrie sibi usurpans,  misit plures nobiles Brugis ad puniendum id quod precedenti anno communitas Brugensis perpetrauit. Que consurgens contra regis nuncios, omnes occidit, et electo uno capitaneo ex officio pannificum nomine Petrus, per illum omnes communes populi contra regem conspirant, et de loco ad locum mittentes, fautores regis cunctos interficiunt, in tantum ut in opido Erdenburgh  quatuor milia hominum occiderent et bona ipsorum inuaderent.  Incid. [HOCSEM. XXu.] Eodem anno Adulfus de Waldeghen in Leodiensem episcopum a Leodiensibus honorifice suscipitur, qui eodem anno moritur. Cui succedit Theobaldus, frater comitis de Barro. Incid. Anno sequenti filii Gwidonis comitis Flandrie, egre ferentes, quod eorum pater et primogenitus frater a rege Francie sic captiui tenerentur, accitis secum nepote eorum comite Namurcensi  et aliis sibi proximis, nec non Petro predicto cum ipsis Flandrensium communitatibus, castrum Curtraci, in quo regis thesaurus reconditus fuit, obsederunt. Quo rex audito, misit Robertum suum nepotem, filium fratris sui sancti Ludowici condam regis  , cum multitudine principum ex regno Francie et aliarum prouinciarum undique, ad repellendum ab obsidione  Flandrenses. Sed illi non cedentes, licet pauci contra innumeros, cuncti se ad pedestre bellum statuerunt, modico fossati uallo se munientes, Francis in equis suis animose permanentibus. Congressum igitur est; et Franci primo aduersarios impetentes, in uallum illius fossati corruerunt. Nam qui in fronte belli erant, a subsequentibus successiue precipitio lapsi, et subsequentes a superuenientibus miserabiliter precipitati, sine gladiis partis aduerse interierunt. Cum autem prima acies et secunda, paucis gladio cesis, sic deperisset, Flandrini, qui ad dandum terga se parauerunt, animosiores effecti, Francos qui a periculo euadere potuissent, omnes absque misericordia occiderunt. Sicque acies tercia adueniens, nil laudis consecuta, fuge consulit. Quos  multi Flandrensium insecuti sunt; et cum uadum quoddam euadere credentes intrassent, paucis euadentibus, cum equis suis sunt submersi, et qui euaserant, ab altera uadi parte occiduntur, uno milite de Brabancia ad uitam preseruato, qui captiuus a sibi notis abductus euasit. Ceciderunt ergo in illo bello comites Atrebatensis cum multis comitibus, item de Brabancia domnus Godefridus, frater Iohannis ducis, cum tribus baronibus, scilicet Iohanne de uirson eius filio, domno de Wesemale, et domno de Butersiim cum multis de melioribus Brabancie item primogenitus  comitis Hanonie cum pluribus de Lotharingia, Prouincia et Gasconia, quorum numerus estimatus fuit octo milia tam nobilium  quam militarium. Incid. Eodem tempore grauis guerra oritur contra episcopum Leodiensem, canonicos, clerum et scabinos, a Leodiensibus et ceterarum uillarum incolis.

3. Anno Domini 1302 Cristianus dictus Weilnere cum duxisset in uxorem domnam de Busco, relictam cuiusdam militis, impedientibus amicis primi eius mariti, nequibat libere uti bonis et possessionibus, que ad uxorem quam duxerat pertinebant. Super quo pluries instanter scabinos requirens, ut  facerent ei iusticie complementum, eo quod possessiones ipse infra districtum opidi nostri consistebant, nichil profecit, quia, ut dicebatur, ad instanciam precum aduerse partis dicti scabini causam discuciendi de die in diem differebant. Propter quod idem Cristianus cum tribus fratribus suis 12 Kalendas Ianuarii causam iniuriarum sibi factam officiatis de opido pluribus priuatim conuocatis refert, et auxilium ab hiis requirit. Ex cuius occasione opidani contra scabinos concitati, quendam opidanum nomine Walterum de Dyst, dictum Wouterman, extulerunt et capitaneum fecerunt. Anno sequenti  congregatis opidanis, idem Woutermannus cum suis consortibus 7 die mensis Iulii scabinos captiuat, et in penore domus Lumbardorum sub  custodia mancipat. Ad quorum liberationem cum domno abbate Arnoldus comes de Los aduocatus cum ante prandium laborasset [550 1Kb] , et ad prandendum in aulam consedissent, communitas, comperto quod Arnoldus Probus scabinus extra opidum fugisset, furore accensi ad arma conuolant, et ut comitem secum habeant, conclamant. Quapropter portam claustralem cum impetu intrant, ianuam aule effringunt; sed interim domno abbate de mensa resiliente et in secreto loco se occultante, comes conpulsus cum illis ad domum prefati Arnoldi Probi accedens, requisitus ab illis tanquam aduocatus, primum ictum cum uirga percussit, et continuo plurimi in ipsam domum impegerunt, et solotenus confregerunt et spoliauerunt. Deinde procedentes extra portam  Stapulensem, uineam eiusdem Arnoldi Probi destruxerunt. Item. Post hec cum ad forum procederent, Arnoldum filium domni Roberti de Glinden sine causa occiderunt. Item. Dehinc redeuntes ad portam claustralem, aliqui euaginatis gladiis discurrebant. Ex quo plures ex nostris commonachis et dominis ualde timuerunt, ex quibus tres murum curie nostre transscendentes, fugam ceperunt, quorum unus fracto aut torto bracio corruit; sed opidani illos ad monasterium deduxerunt nec abire sustinuerunt. Interim tumultu cedato, 12 die mensis Iulii scabini de captiuitate liberi abire permittuntur, et circa horam cene domnus abbas cum comite, adductis secum scabinis, latenter recessit  ad loca tutiora, scultetis utrisque cum subaduocato subsequentibus pre timore capitaneorum communitatis, qui expulsis ipsis iurisdictionem sibi usurpauerunt. De eodem. Anno eodem cum scultetus noster Iohannes de Winde nocte quadam [551 1Kb] a loco, ubi Adam abbas residebat, reuerteretur, et clam opidum per portam dictam uisseghat intraret, ab insidiatoribus atrociter uulneratus, ad claustrum festinauit. Quo comperto communitas in armis concitata, ante portam nostram congregata, horribilibus ictibus  pulsantes, instabant, ut scultetus in manus eorum traderetur. Quibus prior Henricus de Rikle et alii ex senioribus, qui supra portam sursum erant, seriose responderunt, supplicantes, ut sic intempesta nocte uim nobis inferre parcerent. Qui humilibus precibus mitigati, tandem suadente id Woutermanno ad sua recesserunt.

4. Anno eodem, in uigilia sancte Barbare , cum domnus abbas fuisset apud Alken  uillam episcopi ad tractandum cum episcopo de arduis causis, superuenit nuncius secreto suggerens, ne ad nouam curiam ad pernoctandum rediret. Quo audito, secrete iter uersus Kerkim  parat ad domum sui fratris Godefridi, ibi pernoctans. Capitanei uero communitatis, habito secreto consilio, circa  noctis medium ad nouam curiam festinantes, ut ipsum captiuum secum abducerent, armata manu ad aulam accedentes et undique perscrutantes, uiderunt se ab effectu sceleris sui frustratos, quia absentem esse abbatem conspexerunt. Propter quod furore accensi, domum superiorem incendunt, equos quinque occidunt, et lectos plures gladiis dilaniant et transfigunt; utensilibus ablatis recesserunt. Interea mane facto conuersus noster prouisor colonie nostre in ipsa noua curia interfectas equas cum lectis gladiis dilaniatis super currus impositas supra medium fori fecit [552 1Kb] proiici, et circa horam prime, concurrentibus opidanis ad spectaculum, plumis ex rupturis lectorum profluentibus circonquaque uolitantibus, idem frater Nycholaus tubali uoce dixit:  uidete, opidani omnes, has uiolentias nostri opidani apud nouam curiam cum incendiis et spoliationibus domino meo abbati intulerunt. Quod quidem factum opidanis id ammirantibus ualde displicuit. Quapropter abbas ipse cum scabinis suis uelociter Aquisgrani perueniens, omnia nefanda sibi illata scabinis Aquensibus recitans, et de eodem, ut congruo tempore eis denunciando ad curiam nostram in Dung accederent, supplicauit. De eodem. Interea post reditum domni abbatis ab Aquensi sede interdictum positum est in totum opidum, quinta scilicet die post uiolenciam in noua curia perpetratam . Post hec paucis interpolatis diebus curati ecclesiarum ac alii sacerdotes, tutiora loca petentes, ad curiam  nostram Dungh se presidio receperunt.

5. Anno Domini 1304, pridie Nonas Februarii, episcopus Leodiensis Theobaldus, Adam abbas huius loci et Arnoldus comes de Los cum multitudine copiosa armatorum electorum uirorum, in loco campestri, sito inter opidum et Brustemium, super stratam que tendit uersus Bautershouen a latere, et ab alio latere uersus locum dictum Heirstake--- adductis secum scabinis Aquensis sedis, propter hoc specialiter demandatis, ac scabinis opidi Sancti  Trudonis uniuersis---habito consilio maturo, querimoniam deposuerunt contra opidanos de uiolenciis supra narratis, et specialiter contra singulares personas dominium opidi sibi usurpantes. Hiis prefati scabini auditis, diligenter iusserunt poni sedilia in prefata strata, sic ut partim in districtu episcopi et partim in districtu iurisdictionis abbatis, eo quod limites amborum dominorum ibidem se contingerent, sisterentur. Congregatis ergo scabinis, nichil actum est, quia campana bannilis non pulsabatur. Comparato uero pro 100 libris Turonensium quodam satellite, ad monasterium clam mittitur qui ascenso turri ipsam campanam diu pulsat. Quapropter scabini, quia intra opidum ipsum iusticie conplementum explere nequibant, facta per utrosque scultetos  monitione, campane sonu audito, sententialiter tanquam reos crimine lese maiestatis abiudicant ab honore et proprio iure ac possessionibus et rebus Woltermannum de Diest, quatuor fratres dictos Weelnere, Henricum, Walterum, Gunterum et Cristianum, Iohannem filium Iohannis et Hermannum Wisselere. Pulsante uero tamdiu campana, opidani in armis ad forum conuenientes, cum audirent armatos congregatos esse in campestribus, exeuntes in armis, ordinant aciem in campo retro ortos suburbii, sed ad informationem comitis ad opidum redeunt. Quibus omnibus sic patratis, domini cum suis ad propria tendunt. Facta uero talium proscriptione, opidani multi ceperunt illos capitaneos deuitare, dicentes: Nolimus pro istis in manus incidere  dominorum. Quod illi intelligentes, et de die in diem se quasi alienos haberi, de aliorum adiutorio desperati, infra quindenam uxoribus et liberis suis cum fletu et merore relictis, ad paupertatem ex maximis diuiciis peruenturi, opidum reliquerunt. De eodem. Eodem anno post multos tractatus opidani ad cor redeuntes, tandem dominis suis concordia pacis interueniente reconsiliantur, deliberantes dominis prefatis pro emenda 3000 librarum Turonensium, hoc adiecto, quod secundum ordinationem proborum obuiam dominis suis usque nouam curiam procedere debeant, ubi pridem rapinas et nocturna incendia committebant. In cena igitur Domini, que tunc fuit 7 Kalendas Aprilis, congregato uniuerso populo, singulares persone, que illis septem  capitaneis supradictis in excessibus suis auxilium et fauorem prestabant, nudis pedibus et capitibus in lineis uestibus incesserunt. Et cum ad locum prefate curie peruenissent, flexis genibus et manibus complosis a domno abbate et conuentu humiliter ueniam postulantes, ad gratiam recipiuntur. Et sic in modum processionis bini et bini, domno abbate subsequente cum conuentu, usque in medium monasterii processerunt. Ibi facta statione usque dum ymnus Te Deum laudamus finiretur, perstiterunt. De eodem. Pascalibus diebus transactis, plures ex opidanis prefato Woutermanno et suis complicibus  famulantes, a dominis ad gratiam non recepti abiudicantur et proscribuntur. Incid. [HOCSEM. 29.] Anno eodem Benedictus XI. papa, qui Bonefatio a suis inimicis occiso successit, de ordine Predicatorum fuit. Hic uel magister ordinis aut prouincialis factus, ad opidum nostrum ueniens, ad prandium domni abbatis est inuitatus. Cui ad aulam accedenti a quodam honesto uiro suggestum est, quod Gallica lingua, non Latina, cum abbate haberet colloquia. Quod ille gratanter intelligens, dulcia familiaritatis obsequia promittens, iocunde delectati sunt, status sui qualitatem alter alteri mutua collatione uerborum depromentes, sicque cum gratiarum actione uir ille laudabilis ab aula recessit. Post aliquot uero temporis spacium idem iste pater sanctus cardinalis,  hoc anno in papam consecratus est. Eodem anno missi sunt nuntii ex parte monasterii huius ad Romanam curiam pro causis arduis. Que cum ad noticiam pape relate essent, uocatis ad se nunciis illis, papa quesiuit, si causa esset abbatis sine Latino, qui nuper ei in claustro sancti Trudonis tam iocundum prandium exhibuit. Illis id affirmantibus, papa indilate iussit in omnibus petitionem illorum ad effectum produci. Iste papa cum 9 mensibus presedisset, obiit  . Cui Clemens u. qui primo Romanam curiam a Roma ad Prouinciam transtulit, successit. Incid. Eodem anno ad instanciam fabrorum opidi Sancti Trudonis, sub expensis ipsorum, de consensu Ade abbatis et Henrici plebani Sancte Marie, capella sancti Eligii construitur, et altare  dotatum in ea consecratur, et gulda fraternitatis dictorum fabroruum oritur. Incid. Eodem anno communitas quasi per totam Lotharingiam immaniter, et postea undique per Brabanciam surrexit. Sed resistentibus maioribus de Bruxella, quos communitas expulsos tenuit, auxiliante duce, per conflictum pungne communitas in fugam uertitur, multis occisis et 45 rotatis et aliis de patria expulsis. Incid. Sequenti anno  pax reformata est inter Philippum regem Francie et Flandrenses, et Wido comes cum filio suo Roberto, addicta regi una parte Flandrie, a uinculis emancipatur et comitatui restituitur. Incid. [HOCSEM. 29, 30.] Anno Domini 1307, Templarii per totam Franciam captiuantur, et anno sequenti ad instanciam regis in consilio  Lugdunensi a Clemente papa ordo ipsorum propter quedam nefanda facta, que illis imponebantur, funditus aboletur. Unde, ut dicebatur, pape cupiditas et regis inordinata uoluntas erant occasio, quod multi saltem innocentes perierunt, omnes enim ad condictum diem igne combusti sunt. Quorum possessiones continuo ad fratres ordinis sancti Iohannis, data pape infinita pecunie summa, applicantur, illorumque priuilegiis annullatis, noua summa pecunie accepta, papa dedit eisdem Iohannitis noua priuilegia. Incid. Eodem anno inter populures et insignes Leodiensis discordia magna orta est, unde per  episcopum Theobaldum, scabinis a ciuitate exeuntibus, armatorum exercitus colligitur, ut ex popularibus multi apud uethim proscribantur. Sed obstante in armis populi uniuersitate, concordia interuenit

6. Anno Domini 1308 determinatum est per sentenciam arbitralem inter monasteria sancti Trudonis et sancte Katerine de Milen, quod priorissa et conuentus ibidem ministrabunt eorum priori apud eas continue uel per interpolationes residenti talem prebendam in uictu et uestitu, qualem habet unus ex commonachis monasterii Sancti Trudonis, et eius famulo uictum dabunt. Incid. [HOCSEM. 31.] Anno Domini 1309 [1308], prima die mensis Maii, Albertus rex Romanorum, predecessoris sui Adulfi interemptor,  anno regni sui 12 a suo nepote, cuius patrimonium occupabat, occiditur. Eodem anno nobilis Henricus de Lutsenburgh in Romanorum regem eligitur, et in epiphania Domini Aquisgrani coronatur. Eodem anno electio eius a papa Clemente confirmatur. Incid. Anno eodem  multitudo communis plebis, tam uirorum quam mulierum, de partibus Lotharingie et trans Renum ex ciuitatibus, castellis et uillis progrediens, nullo predicante, sed sua sponte cruce signantur. Qui occasione unius mulieris a Iudeis necate apud Thenismontem  , de qua nullum iusticie complementum processit, eo quod Iudei data magna pecunie summa sese redemerunt, dum postea martirizate illius mulieris mortuum corpus inuentum fuisset,  Iudeos ipsos ubique persequentes, Christum confiteri nolentes indifferenter occidunt, et principum castra et fortalicia, ad que prefati causa presidii confugiunt, destruunt, et tandem Genapium, castrum ducis Brabancie, cum 12 milibus hominum oppugnant. Sed idem dux Iohannes cum multitudine suorum ad resistendum illis ordinata acie in frontem se statuit, et continuo territos et fuga lapsos multos occidit et de terra sua exterminauit. Qui post aliquot menses cum 40 milibus hominum ad Romanam curiam accedentes, instanter petunt, sibi a papa Clemente generale passagium [553 1Kb] concedi. Sed pontifex ipse aduertens eos presumptuose et sine discretione id opus acceptasse, omnes a uoto, quod absque ordinatione sedis apostolice emiserant,  absoluit, et sic ad propria cum magna confusione redierunt. Incid. [Cont. uinc. Bell.] Eodem anno exercitus christianorum cum Hospitalariis insulam Rodes cum quinque adiacentibus sibi insulis, prius ante quinque annos per ipsos Hospitalarios oppungnatam, nunc expungnatam obtinent, Turcis et infidelibus ibi habitantibus occisis et expulsis. Incid. [HOCSEM. 32.] Eodem anno Henricus rex Romanorum, ratione nominis regni sextus, cum multitudine  principum et nobilium, adiuncto sibi Theobaldo Leodiensi episcopo, ad Italiam tendit, ubi multis ciuitatibus expungnatis, eciam Mediolanum, Ghelfinis sibi resistentibus, bello uictoriosus obtinuit, ibidemque ferream coronam suscepit . Deinde Brexiam nobilem ciuitatem diu obsidens expugnauit, ut muros eius solotenus destruxit . In cuius obsidione Waleramnus eius frater, dominus de Rupe, sagittatus oppetiit. Eodem anno deuictis Ghelfinis et rege Cecilie  , totam fere Lombardiam et magnam Tuscie partem sibi subegit. Eodem anno multi ualentes uiri eius exercitus cum consorte [554 1Kb] sua regia [555 1Kb]  , Willelmo comite Iuliacensi, Gerardo de Cassel, Iohanne de Agemont, fratre comitis de Los, ex inconsueto ere de medio sunt sublati.  Incid. [HOCSEM. 32.] Anno sequenti idem rex urbem Romanam cum suo exercitu intrauit, et dum ad beati Petri ecclesiam tenderet, renitentibus ei rege Cecilie, Ghelfinis et Ursinis, auxiliantibus illis maxima cum multitudine Romanis, graue bellum in transitu platearum committitur, ubi plures famosi ceciderunt; inter quos ex parte regis Alimanie Theobaldus Leodiensis episcopus, licet captiuatus, occiditur. Dehinc ipse rex maiore urbis parte obtenta, a duobus cardinalibus a papa Clementi ad hoc missis apud Sanctum Iohannem Lateranensem in imperatorem consecratur. Postea positis ad munitionem ibidem sibi fidelibus, urbem egressus, omnes fere ciuitates, opida et castella Tuscie, Campanie et Lombardie uel bello aut deditione subegit sue potestati  . Deinde resistentibus sibi diuersis mortis penis mulctatis, Florenciam ciuitatem obsedit sicque Pisam [556 1Kb] se recepit.

7. Anno Domini 1311, mensis Maii die 4, stantibus adhuc treugis inter progeniem de Stapelen et Ottonem Militis cum sua progenie, idem Otto circa horam prime conuocatis ad se suis consanguineis, armata manu intrauit mansionem unam super forum uersus meridiem, que uocatur uulgariter der Mer. Et accessit quidam, dicens filiis et nepotibus huius Ottonis: Ecce, nostri inimici iam intrant ecclesiam beate Marie. Qui continuo inconsultis patre et amicis, Damianus scilicet et Nycholaus fratres sui filii, et nepos eius Nycholaus, cum septem aliis furiose intrantes, ipsam ecclesiam infra celebrationem  misse, Walterum Burgelken armigerum et suos consanguineos, Arnoldum dictum Heere et alium Arnoldum nepotem eius, de illorum insidiis nil suspicantes, eo quod treuge essent edicte, impetunt, et eos de loco altaris, ubi iam missa celebrabatur, ad presidium maioris chori confugere conpellunt. Quos uiriliter repugnantes tandem occidunt, procedentesque inde in porticu irruerunt in domnum Albertinum militem et scabinum, quem eciam letaliter uulnerauerunt,  qui post dies paucos obiit. Processu uero determinati temporis scelus tam nefandi sacrilegii per sententiam scabinorum sic punitum est. Prefatus enim Otto Militis cum per scultetum monitus esset, per sequelam conscabinorum suorum abiudicauit et proscriptos pronunciauit duos filios suos prefatos Damianum et Nycholaum, et nepotem suum Nycholaum cum aliis suis complicibus septem. Insuper pronuntiauit domum ipsam, ex qua illi rei armata manu procedebant, debere destrui et comburi, et quia domus prefata infra domni Leodiensis episcopi districtum sita fuit, similiter sententiatum est, quod ligna et lapides destructe illius domus intra terminos iurisdictionis monasterii huius deportarentur et igni comburerentur [557 1Kb] . Quod et ita factum  est circa quasi medium fori.

8. Anno Domini 1312, regni Henrici sexti 4, imperii uero eius 2, cum esset defunctus abbas Sancti Pauli apud Inferius Traiectum, conuentus in electione discordans, tandem in hoc consensit, ut illum in abbatem recipere uellet, quem Gwido episcopus Traiectensis sibi prouideret. Propter quod episcopus sollicite inuigilans, tandem recolit, quod in studio parisiensi constudentem de monasterio sancti Trudonis socium habuit, qui in diuersis scienciis habilis fuit, eloquentia et personali formositate alios precellens. Ad quem continuo per nuncium intrant, ut deliberet, si abbatiam acceptare uelit. Qui habito cum abbate suo domno Adam et amicis suis consilio, oblatis graciis consensit. Misit igitur  prefatus Adam abbas pro suffraganeo Leodiensi, qui eundem Henricum de Rikle, priorem huius monasterii, in die sancto pasche  presentibus et coassistentibus ipso domno Adam abbate a dextris, et inuestito Brustemiensi, condam abbate Auerbodiensi, a sinistris, sollempniter in hoc monasterio sancti Trudonis in abbatem Sancti Pauli consecrauit, et die eodem ibidem aliquos in acolitos ordinauit. Qui sic consecratus, proxima quinta die apud nos sollempniter congregata multitudine presbiterorum, summam missam celebrauit. Quibus in cunctis honeste peractis, idem abbas domnus Adam ipsum domnum Henricum abbatem, tam in uestibus quam aliis oportunis [558 1Kb] honorifice ornatum [559 1Kb] cum decenti familia ad claustrum sancti Pauli prefatum deduci  curauit. De eodem. Qui cum magna reuerencia per domnum Gwidonem episcopum Traiectensem recipitur, et in ipsam abbaciam cum ingenti gaudio illius monasterii conuentus intronizatur. Obedientia igitur loco capitulari per singulos commonachos sibi facta, ut moris est, cepit diligenter insolentias indisciplinatorum  aliquorum corrigere, et ad obseruantiam regularis uite uerbis et factis subditos instruere. Ubi dum seriose per [560 1Kb] annos ferme ad monastice discipline unguem illorum transgressiones reducere elaboraret et minime proficeret, pre mestitudine cepit ad locum, unde uenerat, hanelare, et simplici monachali prebenda, si adipisci posset, contentari uelle et illuc redire. Quod, quamuis affectuose requisiuit, non obtinuit. Qui ante finem uite sue quasi per dimidii anni spacium uix aut nichil loquebatur, deambulans tamen et sic dolens filiorum indisciplinationem obdormiuit in Domino. Anno prefato 1312, in octauis pasche, in die scilicet sancti Georgii  , ecclesia beate Marie, que precedenti anno uiolata fuit, per prefatum suffraganeum  uacantis sedis Leodiensis reconsiliatur. Unde uersus:

Sole Geor. grato numero dulci geminato
Templo sacrato, Trudonica plebs iubilato.
Incid. Eodem anno, in uigilia Bartholomei , Willelmus castellanus de Warum  cum suis inpetens apud uert  domnum Henricum de Hermale improuisum, uulnerauit illum grauiter, et eius nepotem Iohannem de Phason occidit. Ex quo idem Willelmus, cum esset de progenie illorum de Awaus, plures ex suis amicis offendit, ita ut ad ipsius inimicos de Warois sese conuerterent. Incid. Anno eodem adhuc Leodiensi sede uacante, orta est dissentio inter capitulum Leodiensem et Arnoldum comitem de Los propter mambirniam patrie  .  Dicebant enim comes et maiores ciuitatis et ipsius patrie, quod uacante sede manburnia episcopii ad dictum comitem pertineret, sed contra id capitulum Leodiense, cui populus omnis fauebat retinens, eligunt prepositum Leodii Arnoldum de Blankenbergh nobilem uirum. Propter quod 4 Idus Augusti comes cum pluribus militaribus post solis occasum ciuitatem intrauit. Superueniente uero noctis silentio, scabini et maiores de ciuitate odium, quod diu gerebant, ut dicebatur, aduersus capitulum Leodiense et communem populum, uolentes ad effectum producere, congregati simul in armis, communes populos clamoribus domorumque incendiis excitant, quos discurrentes per plateas et in foro congressos occidunt. Inter quos Walterum de Bruenshorne, Leodiensem  canonicum, causam clamoris ignorantem, occiderunt. Tandem uero conuolante in armis communitate, acriter bellatum est. Quo comperto, prepositus prefatus continuo cum suis in auxilium communis populi uenit, et sic maiores cum scabinis usque ad Sanctum Martinum retro cedere sunt conpulsi;  iterumque illi reanimati, aduersarios in fugam conuertunt ipsumque prepositum ante beati Huberti ecclesiam occidunt. Mane autem facto, prefati communes populi iterato scabinos et magnates iuxta claustrum beati Martini impetunt. Qui primo uiriliter rebellantes, tandem tantis non resistere ualentes, terga dare sunt conpulsi, quos extra portam per plateas et intra domos claustri insequentes, sine misericordia occiderunt. Quorum aliqui intra ecclesiam sancti Martini presidium querentes, turris munitionem ascendunt; sed parte aduersa ignem supponente, aliquibus se desuper inter gladios aduersariorum precipitantibus, ceteri suffocantur, et cum ipsa inflammata turre concremantur. Cecideruntque ibi de magnatibus tam gladiis quam incendio Iohannes  et Ludouicus Surlet, Iohannes de Rosa, Iacobus de Cornu, Balduinus et Henricus de Sancto Seruatio et omnes scabini, quatuor exceptis, industrii uiri et honesti, ac plures eorum consanguinei, quorum numerus fuit 120 uirorum armigerorum, quorum bona a communi populo diripiuntur, et mansiones deiiciuntur. De communitate ceciderunt ibi circiter 60 uiri. Incid. Anno Domini 1313, circa principium mensis Iunii, castellanus de Warum cum suis uillam Berle armata manu intrauit, et ante castrum 8 uiros de progenie domini de Berle interfecit. Incid. Eodem mense, 6 Idus Iunii  , domnus Henricus de Hermale cum omnibus illorum de Warois parti [561 1Kb] fauentibus ex una parte, et Willelmus castellanus de Warum ex alia parte cum uniuersis fautoribus illorum  de Awaus, conuenerunt in loco campestri inter uillas Ferme et Warum aliter dictam Warenniam. Ubi ex utraque parte omnes progeniosi ex Hasbania et comitatu de Los, et multi de terra Namurcensi et Brabancie, in duas ex opposito acies animose constituti, ad flebiles comitis de Los preces et instantias humillimas dare treugas recusabant. Recedente igitur comite dolenter ab utrisque, congressum est bellum durissimum, et cessit tandem uictoria parti domni Henrici de Hermale pro illis de Warois castellano de Warum cum aliis ex suis per fugam saluato, et castellano de Montenakem cum pluribus uel duobus militibus interfecto, ac Iohanne de Lobosgh, fratre naturali domini de Wesemale, eius signifero, cum pluribus aliis armigeris occiso, quorum numerus  15 et amplius fuit. Dominus uero de Wesemale et de Lidekerken cum suis in ecclesia prefate uille se receperunt. Quos cum plures partis aduerse insequerentur, domnus Willelmus de Berle cum aliis eque prudentibus militibus posuerunt se murum ex aduerso pro domo Dei, et dorsa sua ante ianuas ecclesie uiriliter opponentes, animos suorum ab irruptione conpescuerunt, et sic prefati presidium  ecclesie obtinentes, omnes illesi ad Brabanciam redierunt. Plures eciam ad castri de Warum munitionem festinantes euaserunt, ceteris hinc inde fuga [562 1Kb] lapsis. Incid. Eodem anno imperator Henricus sextus regni sui anno 5, et imperii eius 3, post sumptum eucaristie [563 1Kb] sacramentum in die assumptionis beate Marie  , in ciuitate Pysana intoxicatus, continuo in egritudinis lecto positus, post extremam unctionem deuotissime spiritum emisit. Incid. [HOCS. II, 4.] Circa idem tempus Ludowicus dux Bawarie et Fridericus dux Austrie per electorum discordiam eliguntur alter aduersus alterum. Incid. Anno Domini eodem 1313, anno regni Henrici imperatoris sexti 5, imperii eius 3, post obitum Theobaldi Leodiensis episcopi trans Alpes, Adulfus de  Marcha a Clemente u apud Auinionem Leodiensis constituitur episcopus, qui 11 Kal. Augusti in episcopum receptus, inuenit maximas in patria discordias et plura enormia sede uacante perpetrata [HOCSEM. II, 2.] Ad captandam tamen omnium beniuolentiam Leodiensibus omnia prius forefacta indulsit.

9. Anno Domini 1314, anno 2 uacantis sub discordia imperii, Adulphus episcopus et totum capitulum Leodiense, mediante pecunie summa, postposito Dei timore, reclamante et contradicente abbate nostro, concesserunt communitatem fieri in opido Sancti Trudonis duraturam perpetue. Qua sic erecta, opidanorum rectores iura monasterii nostri ubique uiolare ceperunt, propter quam temeritatem per  officialem Leodiensem curie conuicti, singulares persone excommunicantur, ecclesiastico interdicto in totum opidum posito. Sed illis ab iniuriis nobis illatis adhuc ad cor minime redeuntibus, domnus abbas adductis secum scabinis ac opido recedit.

10. Anno Domini 1316 opidanos nostros, qui iam per annos ferme duos sub sentenciis interdicti et excommunicationis indurati iacuerunt, accepta ab eis magna summa pecunie iterata uice, idem Adulphus episcopus, mentis oculus precii nubilo reuerberatis, sicut prius contra fas concessit illicitum, sic nunc interdicti et excommunicationis sentencia ligatos de iure absoluit de facto. Contra quam absolutionem cum ex parte nostra esset ad Romanam  curiam apellatum, episcopus ipse addens mala malis, postposito Dei timore, misit mariscalcum suum cum duobus canonicis Leodiensis ecclesie ad opidum istud Sancti Trudonis, qui ad informacionem peruersorum et fallacissimorum hominum, prout postea compertum fuit, omnem iurisdictionem ecclesie usurpauerunt, dicentes nos nichil iuris habere in opido, et sic indignanter nostro sculteto gladium et  forestario uirgam abstulerunt. Et post hec ad locum cippi, qui ab olim intra limites districti abbatis, sicut patibulum intra districtum episcopi consistit, accesserunt, et appositis ibi combustibilibus ipsum concremauerunt, et nouum cippum fieri fecerunt, quem supra forum infra limites iurisdictionis episcopi statuerunt. Propter quod iterato a nobis ad prefatam sedem apostolicam appellatur. De eodem. Interea opidani braxatores prohibentur a magistris et rectoribus communitatis, ne soluant nostro monasterio censum ceruisie, scilicet pecarium ceruisie, propter quod famulis nostris bis in ebdomade more solito braxenas intrantibus census ceruisie minime persoluitur. Quo uiso, conuentus ordinauit duos ex nostris commonachis, qui per singulas ebdomades  intrauerunt braxenas, et censum dare recusantes plures inuenerunt, et multos alios inuenerunt, qui, cum non auderent tradere, gratiose annuentes permiserunt illos ex uasis suis in idriis  ad hoc per garsiones  allatis haurire et secum auferre. Mensuram insuper salis, quod equo modo nostra est hereditas, nobis persolui prohibuerunt. Item. Hiis temporibus episcopo Leodiensi Adulfo ad instigationem peruerse conuersancium procedenti aduersus hoc monasterium zelo amaro, quidam ex clericis et sacerdotibus opidanis se ipsos ad id offerentibus, de mandato ipsius accedentes ad hospitale Sancti Trudonis, cuius ordinatio et gubernatio tam in temporalibus quam spiritualibus per patentes literas ad nostrum monasterium sancti Trudonis ab  olim dinoscitur pertinere, Dei abiecto timore compulerunt seu fecerunt magistrum de fratribus ipsius hospitalis ad ipsorum presentiam afferre priuilegia ipsius hospitalis, continentes inter cetera per quem modum a loco nostro cymiterio uicino translatum fuit. Quibus astu suo inspectis, in preiudicium nostri, precisis sigillis ea cassauerunt, prout in nostris archiuis reposita continentur.

11. Anno quasi eodem Leodiensis episcopus, nonobstante quod propter accepta munera a Trudonensibus contra fas se fecit partem cum toto opido Sancti Trudonis ad litigandum in curia Romana contra monasterium nostrum, sed postposito iuris generalis statuto, uenit ad nostrum monasterium  causa uisitandi in capite et membris cum 150 equestribus, ibique tamdiu remansit, quod expense asscenderunt usque 1500 libras Turonensium nigrorum. Propter quam uisitationem cum ipse abbas Adam ad instanciam conuentus computationem explesset de redditibus bonorum monasterii a 15 annis, idem episcopus per unum uicarium suum archidiaconum uisus est hanc computationem frustrari, asserens, quod ipso non presente computatio non sortiretur effectum. Sed conuentu sibi obiciente, cur  non accessisset, tandem quieuit. Post hec episcopus instigatus a domno Enghelberto suo auunculo, canonico Leodiensi, nitebatur seminare scismata inter conmonachos et dominos nostri conuentus aduersus ipsum abbatem, sed non preualuit. Sicque secundario intrauit cum 60 equis et fecit uisitationem, inquietans laudabiles uiros huius monasterii, et grauibus expensis monasterium depascens. Sub hac uisitationum frequentia abbas ipse conpulsus, plura emendauit prius nimium neclecta, tam in cultu ornatus chori quam officinarum. De eodem. Sub hac turbatione iste abbas per episcopum et suum secretarium Enghelbertum, abbatem secularem, Sancti Lamberti canonicum, auunculum ipsius episcopi, grauiter persequebatur, sed per priorem Geimarum  Hugonis et alios honestos seniores, quos ipse abbas in principio sue creationis propter ipsorum constanciam in causis uirtuosis auersabatur, annuente illis toto conuentu, adiutus efficaciter, de grauissimis sibi obiectis articulis ereptus est. Item. Iste prior Geimarus, si quando uinum aut ceruisia uel panis prebende monachalis fuit insufficiens, noluit percuttere simbolum nec tenere refectorium, nisi esset emendatum. Item. Iste abbas quadam uice, cum de uino, quod fuit insufficiens, conuentui ministraret, unus deuotus ex conuentu monachus cessauit a choro. Quem cum abbas ob id niteretur subiicere penitencie, prior cum senioribus non sustinuerunt, cum pro uniuersitate laborasset. Incid. [HOCS. II, 6.] Eodem anno fuit generaliter per diuersa terrarum  regna maxima sterilitas, mortalitas et bladorum caristia, ita ut in partibus Hasbanie nostre habitationis modius siliginis mensure Sancti Trudonis pro 11 florenis emeretur. Nam circa natiuitatem sancti Iohannis usque ad messem fuit aura continue pluuialis, ita quod grana interius erant quasi a farina uacua. Et ideo homines a mensa surgentes, cum nutritiuus minime fuisset panis, statim esuriebant, et multo plus edebant quam actenus consueuerant. Propter quod communes et pauperes populos fames tanta premebat, ut famelici per uicos deambulando supini in terram cadentes, exspirarent. uictualia tamen aliorum conmestibilium fuerunt competentis fori. De eodem. Anno uero sequenti modius siliginis  nostre mensure Sancti Trudonis emebatur quasi pro floreno. Item. In anno huius caristie larga elemosina pauperibus distribuebatur ad portam. Fuit enim in domo elemosinarii uel a tempore Willelmi primi abbatis  aut a presentis abbatis Ade fornax constructus cum caldaria grandi, in qua statutis diebus pottagium ex pisis et condimentis conquebatur, quod mendicantibus et pauperibus distribuebatur. Incid. Anno ante hunc proximo seuissime discordie inter episcopum et patriam increuerunt, et  inter progemes de Awaus et Warois mutua homicidia.

12. Anno Domini 1317 episcopus de consensu capituli concessit magistris et iuratis in opido Sancti Trudonis, ut depositis scabinis perpetuatis, eligerentur annales scabini, qui ex parte sui 7 in medietatem huius opidi constituerentur. Qui cum per sententiam malignitatis scabinos antiquos pronunciassent bonis et honoribus priuandos, illi contra tamen sentenciam ad regalem sedem appellauerunt. Ibi ad instanciam Ade abbatis per sententiam scabinorum Aquensium iudicatum est annales esse destituendos; sicut factum est. Incid. Eodem anno defuncto Clemente papa u, qui compilauit Clementinas constitutiones, sed morte preuentus non compleuit,  succedit Iohannes XXII, qui prefatas compleuit Clementinas, quas statuit in scolis legendas et communiter obseruandas. Incid. [HOCS. II, 8.] Anno Domini 1318 castrum Haren  fortissimum, quod erat domini de Falcomonte, propter uiolentias, quas idem dominus de ipso castro pluries Traiectensibus intulit, per episcopum Leodiensem et ducem Brabancie  obsessum expungnatur, et custodibus decapitatis funditus destruitur. Incid. Sequenti anno per Franciam et Hanoniam multi leprosi concremantur, qui, ut dicebatur, precio a Iudeis corrupti, fontes et riuos ueneno inficiebant. Anno Domini 1322 Adam abbas acquisiuit titulo emptionis mansionem cum suis appendiciis, quam habemus apud Lewis sitam prope fossata, ad leuam  iuxta portam. Ubi post aliquot temporis aulam latam cum necessariis officinis construxit, et antiquam mansionem, quam ibidem habuimus, que uocabatur uulgariter Tenscheuerstene, distraxit, quia extra opidi illius munitiones sita fuit.

13. Anno Domini 1323 aut circiter, cum diu esset litigatum, circiter 8 annis, inter nostrum monasterium et opidanos nostros, ita ut interdictum in totum opidum diu perdurasset, magistri communitatis cum suis complicibus inducentes quemdam presbiterum insolentem et Dei timorem postponentem, fecerunt diuina in ecclesia beate Marie per illum publice celebrari, protendentes, quod contra sentenciam interdicti et excommunicationis appellassent.  Propter quod, quia plebani ecclesiarum opidi huius requisiti recusabant tali friuole appellationi adherere, a magistris communitatis et opidanis plura grauamina sunt perpessi. Sub hac et aliorum per turbationum ingruentia conuentus totus exiuit de claustro relinquens opidum, et uenit ad nostram mansionem apud Dungh iuxta abbatem Adam ibidem moram facientem. Ubi cum continue moraretur per menses ferme 14, plures ex nostris dominis et confratribus propter eris inconuenientiam egrotabant. Inter quos prior Geimarus uir laudabilis ibidem  obiit, qui eodem anno effractis a choro psallentium uilibus stallatis sedibus, fecit nouas et formosas fieri de redditibus custodie nostri monasterii, ex mandato prefati Ade abbatis. Anno sequenti interuenit tractatus de facienda litis suspensione inter nostrum monasterium et opidum. Misit ergo prefatus abbas et fecit totum conuentum uenire ad mansionem nostram apud Lewis, quam de nouo construxerat. Ubi dum idem conuentus per 4 menses residisset, tractatu de litis suspensione ad effectum perducto, conuentus ad claustrum nostrum rediit. Item. Anno Domini 1234 cum esset litigatum iam 6 annis ex more, reclamante causa appellationis per nostrum monasterium facte contra domnum Adulphum episcopum, Engelbertum Franses archidiaconum uice gerentem  in spiritualibus, dominum Iohannem de Balodio commissarium in temporalibus, scabinos ex parte episcopi, et magistros communitatis et totum opidum ex alia parte: ad instanciam bonorum uirorum, de consensu aduerse partis et nostrorum ad triennium lis suspenditur, de consensu et gratia Iohannis pape XXII per sententie sublationem et interdicti suspensionem, si forte medio tempore pacis concordia interueniret, sin autem, ubi lis pausaret, ibi resumeretur, et excommunicationis sentenciam et interdictum ut prius renasceretur. Item. Infra huius triennii factam litis suspensionem nichil actum est de pacis concordia, sed post aliquot temporis iterato litis causa ad triennium suspensa, medio tempore honesta pace interueniente, sopita est, prout consequenter  patet. Incid. Anno eodem Domini 1324 Leodienses cotidie contra episcopum seuientes, bona ad mensam episcopalem pertinentes sibi usurpant, beniuolos episcopo fauentes captiuant, occidunt, comburunt, et treugas de concordia inter episcopum et patriam firmatas uiolant. [HOCS. II, 11.] Propter que episcopus in uigilia beati Thome , transtulit curiam officialitatis cum curiis archidiaconorum [564 1Kb] ad opidum Hoyense, et postea, circa festum sancti Mathie  ciuitas et populus ecclesiastico supponitur interdicto. Propter quod illi in peius prolapsi, apostatos et presbiteros Deum non timentes, precio conductos missas [565 1Kb] celebrare, mortuos in cymiteriis et ecclesiis sepelire faciunt,  et populos ad sacramenta ecclesiastica ab illis prophanis accipere compellunt, canonicos Leodienses terroribus grauant, et se illis contradicere non audientibus procaciter immiscent, propter quod illi necessitate compulsi, pro maiori parte ad opidum Hoyum capitulum suum et domicilia transferunt. Sed terciam partem canonicorum Sancti Lamberti, propter eorum commmoda adhuc Leodii residentem, papa [566 1Kb] Iohannes, ut infra duos menses apostolico aspectui se presentent, mandat, quod executum fuit anno post hoc tercio. Incid. [HOCS. II, 12.] Anno  Domini 1326  , in crastino Bartholomei  progenies de Warois cum natione de Werfengeies et aliarum nationum multitudine ex una parte, et progenies de Awaus cum castellano de Warum et natione de Hanef cum ceteris suis fautoribus ex parte altera, conuenerunt apud Dommartiin. Ibi congresso pedestri bello atrociter preliatum est, sed cessit tandem uictoria illis de Awaus cum suis, et ceciderunt ex parte aduersa Henricus de Hermale, Iohannes de Landriis, Iohannes de Ceruo, Lambertus de Hardwemont, Iohannes Polens de Warois, Helinus de Latiens milites, et alii plures probi de Werfengeies, ex [567 1Kb] ceteris progeniosis plus quam 40, reliquis fuga lapsis. Ex parte uero illorum de Awaus duo fratres castellani de Warum,  Arnoldus miles de nouo factus, et Butorus armiger cum 12 armigeris, gladiis ceciderunt. Et quia, ut ferebatur, iste conflictus treugis adhuc exstantibus est commissus, partis deuicte delictum pactionibus mediantibus per episcopum condonatur, partis uero preualentis delictum cum Leodienses defendere niterentur, episcopus collecto magno exercitu, auxitiante sibi rege Bohemie  cum 11 comitibus, contra Leodienses procedit apud Crestengueies  , ubi castellanus mediantibus conuentionibus episcopo reconsiliatur [cf. HOCSEM. II, 14.]. Incid. Anno Domini 1327 episcopus sentiens se non posse uiolentiis ciuitatis et patrie Leodiensis armis suorum obsistere, querit auxilium pontificis Romani. Quo comperto, Leodienses miserunt nuncios solempnes  ad prefatam curiam cum accusatoriis delationibus. Quibus sic proficiscentibus, cum iuxta nemus uiromandense uenissent, a quibusdam amicis episcopi insidiati, capiuntur et diu captiui detinentur, super quo multus Leodii excreuit tumultus. Incid. [HOCS. II, 13.] Anno eodem Karolus  rex Francie et Nauarre regina  impregnata obiit  . Post quem Philippus filius Karoli comitis de ualois, fratris Philippi regis Formosi, tanquam proximus heres, ad regni regimina ut futurus rex assumitur, nisi ab impregnata prefata regina, relicta Karoli, filius nascatur. Sed cum post aliquot menses regina filiam est enixa, Philippus in regno stabilitur. Incid. Anno sequenti  Iohannes tercius Brabancie dux castrum de Falcomonte obsedit, sed interueniente  concordia ab obsidione recedit. Sequenti uero anno  castrum iterum obsidet et expugnatum destruit. Incid. [HOCS. II, 14.] Anno Domini 1328 Leodienses per nuncios Hoiensibus improperant, quod literas confederationis inter ciuitatem et uillas bonas apud Fehe factas male tenuissent, eo quod illos qui suos ambassiatores captiuauerant, liberos intra opidum Hoiense deamblare sinerent  et episcopum ibidem ouerent. Propter quod literis prefatis ruptis, Leodienses opidum Hoiense defidant. Incid. Eodem anno, tercia dierum penthecosten, scilicet 11 Kalend. Iunii, Leodienses, Tongrenses et Trudonenses cum aliis confederati, simul in armis congressi, castrum Egidii de Ceruo, Hoiensis opidani, euertunt. Et sequenti mane diluculo progressi, suburbana Hoii impetunt, sed incolis diu rebellantibus, opidum Hoiense in multitudine armatorum illis in auxilium confluens, montem ueteris castri occupat, ut ab alto aduersarios impetuosius opprimat. Ibi cum Raso de Cantumerula, qui interfuit ubi nuper ambassiatores Leodiensium ad curiam Romanam destinati erant captiuati, ipse cum 15 electis armigeris passagium excedens, Leodienses  obuios in asscensu montis ut uidit, eleuata hasta in eos irruens, cum suis cesus occubuit. Quod strennuus Leodiensis episcopus intelligens, aduersarios suos in montis descensu esse congregatos, in 6 feria infra octauam penthecosten, que fuit 6 Kalendas Iunii, cum paucis militibus et armigeris, scilicet Iohanne de Hardwemont, Iohanne de Landriis et aliis ex progenie de Warois et Werfengeies uiris 60 ab opido Hoiensi exiens, ascendit montem Arbone, uulgariter appellatum de kaie te Hoie, ubi uidens aduersarios suos Leodienses, Tongrenses et Trudonenses, quorum numerus fuit tria milia, accedentibus cum illis pluribus ex progenie de Awaus et Hosemont, ipse processit et ad districtum asscensus illius montis aditum se cum paucis suis uiriliter  statuit. Ad quem aduersa pars animose asscendens, commissum est durissimum prelium circa horam primam. Ubi dum episcopus ualde contra multos cum paucis fatigatus, plures manu sua prostrauit, superuenit frater eius Conradus, Razo de Printhaghem, castellanus de Musal, et alii numero nouem a latere uno, et Reynerus de Arkenteil cum quindecim recentibus ab altera montis parte, qui sese ad latera episcopi intrudentes, in fronte conflictus prorumpentes, multos aduersariorum prostrauerunt. Quo uiso Leodiensium plurimi per montis decliuia ascendere moliti, ut episcopales a tergo protererent, per Hoienses in montis cacumine positos lapidum iactibus, quos mulieres afferebant, cercentur. Certatum ergo cum foret ab hora prime usque ad  nonam, uictoria cessit episcopo, et ceciderunt ibi ex progenie de Awaus et Hosemont cum aliis suorum Iohannes dominus de Hanef, Balduinus de Genef, Amelius de Bouengistier, ductor exercitus opidi Sancti Trudonis, quem episcopus exprobrantem ei cum machina quam manu tenebat prostrauit. Ceciderunt eciam ibi multi famosi armigeri, inter quos Stephanus de Zittert, magister communitatis  Sancti Trudonis, qui in suo reditu proposuit monasterio nostro plura imponere grauamina, quem equus effrenis, cui insedit, in medio aduersariorum deuectum, occisum in terra deiectum reliquit. Pluribus igitur de parte Leodiensium captiuitatis, et interfectis 300 uiris, ceteri tam insignes quam populares fugientes terga dederunt. Quos Hoienses supra montem stantes, prestolantes exitum belli, persecuti spoliauerunt; sed prohibente episcopo a cede temperauerunt. De parte autem episcopi quinque tantum uiri ceciderunt. In ipso belli conflictu, ut quidam asserebant, beatus Georgius armatus in equo uisus est per era supra episcopi exercitum deferri, propter quod postea festum beati Georgii episcopus statuit celebrari, quod prius non fuit  celebre. Incid. Eodem mense, 3 Kalend. Iunii, in crastino Trinitatis, Leodienses, Tongrenses et Trudonenses cum progenie de Awaus et Hosemont iterato in armis exeunt, et destruunt grangias  et mansiones bonorum uirorum, qui pridem fuerunt in auxilium episcopi. Incid. In mense sequenti 3 Kalendas Iulii, que erat dies sacramenti, Leodienses cum Tongrensibus iterato exeunt, et episcopo et suis fautoribus assignant campum certaminis, quos cum sentirent paratos esse ad rebellandum, ad propria redierunt. In ipso die cum tota communitas Sancti Trudonis armata manu usque supra Iechoram fluuium  iuxta Waremiam processisset in auxilium Leodiensium et Tongrensium contra episcopum, circa horam prandii quieti  et epulationi intenti, ab inuicem aliquantulum sequestrati, amena residendi uirentia loca delegerunt. Ubi cum clamatum esset: Ad arma! ad arma! omnes in aciem conuenerunt et animose steterunt, et dum ductor exercitus eorum, Eustatius de Halmale senior, confisus de constantia Trudonensium, cum eorum paucis procederet ad speculandum insidias aduersantium, ipsi Trudonenses suspicantes illum pro timore ab ipsis in fugam conuersum, ceperunt sese disiungere. Super quos domnus Iohannes de Hardwemont cum paucis suorum de Warois et Werfengeies, antequam in aciem redirent, irruit, qui statim terga dederunt. Ibi paucis rebellantibus, 100 uiri ceciderunt, et circiter 30 captiuati fuerunt; plures etiam ad castri introitum, aliqui transuadando  ad litus euaserunt. Nouissime uero plures [568 1Kb] ex opidanis nostris, qui uulnerati et hanelo spiritu intercepti fugere nequibant, a predonibus, qui ab opido ipso tanquam amici cum opidanis comitabantur, uiui iugulantur et nudantur, quorum multi non ad mortem lesi ab inimicis, predonum manibus perierunt. Post paucos autem dies quinque ex illis predonibus intra opidum capiuntur, et quatuor ad equos tracti uiui in rotis ponuntur, et quintus, quia honestis  magnatibus huius opidi attinebat, ad locum dampnatorum non trahitur, sed ligatus abducitur. Inter quos unius uxor, qui dicebatur Merquard interfuit iugulationibus talibus. Mense eodem Leodienses, Tongrenses et eorum complices de progenie Awaus et Hosemont, iterum cum multitudine armatorum patriam Hasbanie et comitatum de Los peruagantes, omnes episcopo adherentes cum ipso episcopo destruere et de patria expellere conantur. Unde destructis hinc inde castellis in die translationis sancti Benedicti  turrim de Landriis cum omnibus ibidem edificiis conburunt et destruunt. Postea in die sancte Margarete  castrum Here  destruunt, et uillam totam comburunt. Incid. Eodem anno mense Augusti iidem castrum Hardwemont   obsident, quod eis tandem deditum circa festum sancti Egidii destruunt, et similiter turres apud uelrois  et Oborn  euertunt . In tantum enim circumquaque uillas et fortalicia destruxerunt, quod ipsi episcopo et suis uix aliquis locus esset presidii, preter solnm opidum Hoiense, in quo ipse et capitulum Leodiense cum secundariis ecclesiis et curiis Leodiensibus, ac progenies de Warois et de Werfengeies liberum presidium obtinebant. Incid. Eodem anno, 7 Kalendas mensis Octobris, in die sancti Firmini, comes Ghelrie  cum multitudine armatorum uenit in adiutorium Leodiensi episcopo apud uillam Huselt, ad uindicandum iniurias ipsi episcopo per Leodienses illatas. Ubi dum figerent tentoria, hora uesperarum  superuenerunt ipsis ignorantibus Leodienses et Tongrenses, cupientes ex improuiso illos conterere. Quibus dum Ghelrenses, antequam episcopus et sui ad arma essent parati, uiriliter obsisterent, sed illi uiribus preualerent, ceciderunt ex Ghelrensibus aliqui. Et cum quasi terga dare compellerentur, irruente episcopo cum ualida manu in Leodienses, Ghelrenses resumptis uiribus auxilium illi tanquam recenter pugnaturi conferebant. Ubi dum fortissime longo conflictu bellatum est, cessit tandem uictoria episcopo et comiti Ghelrensi, et ceciderunt ibi de Leodiensibus et Tongrensibus 1200 uiri, captique sunt ex ipsis 400 per Ghelrenses, ceteris in fugam uersis. Incid. Eodem mense episcopus cum Hoiensibus et progenie de Warois et Werfengeies, adiunctis  sibi paucis aliis ualidis uiris et Ghelrensi comite, obsedit opidum Tongrense [cf. HOCSEM. II, 15]. Sed comite nolenti in obsidione ad instanciam episcopi perseuerare, sed cum 80 de ditioribus captiuatis ad propria repedare contra ius bellicum, ut dicebatur, episcopus cernens Tongrenses contra macinas erectas portas et sua propugnacula terra et lapidibus ab intra animose ad resistendum munire, et Hoienses contra illos nolle insultare, ad instanciam  principum, inuitus tamen, cum Leodiensibus et Tongrensibus de pace tractanda consentit. Tandemque ipsi Leodienses et Tongrenses domino suo mediante, summa 50,000 librarum Turonensium reconsiliantur, et cessante ipso ab opidi impugnatione, spondent se amodo suo domino episcopo nullas inferre molestias, nec infringere debere laudabiles et antiquas patrie consuetudines, et quod scabinorum sentencias in quocumque loco prolatas temerare ab hac hora minime presumerent, missis ex Leodiensibus et Tongrensibus ad opidum Hoiense obsidibus, ibidem remansuris, usque dum confectis inde cartis sigilla appensa fuerunt. Circa hec tempora pauci opidani Sancti Trudonis, qui uidebantur suo domino episcopo fauorabiles, inpetum magistrorum  communitatis Sancti Trudonis formidantes, plures ipsorum ex scultetis, scabinis et officiatis ad uillam episcopalem Alken causa presidii se transtulerunt. Occasione cuius prefati communitatis magistri ex hiis quosdam nocturno tempore in propriis mansionibus quiescentes armata manu querebant, sed illi prout poterant per posticia euadebant. Aliorum eciam bona, qui opidum effugerant, uiolenter rapiebant. Unde episcopus et sui uidentes, quod, Leodiensibus et Tongrensibus cum suis conplicibus mediantibus conditionibus ad concordiam pacis se humiliter conferentibus, soli Trudonenses, quamuis nuper apud Warum ab auxiliatoribus episcopi deuicti fuissent, reconsiliationem non quererent, tractauit episcopus cum secretariis suis ex improuiso opidum ipsum  inpetendum, et diluculo per fossata de nouis domibus armata manu per fundum fossati usque ad pontem porte de Cloppem procedendum, et sic opidum occupandum, cum ibidem munitio foret debilior. Quod tamen ad effectum non peruenit, quia paulo post tractatus de pace interuenit, ut iam infra patebit. Occasione huiusmodi obtinendi ex improuiso clam opidum Sancti Trudonis, post paucos annos fortissima turris inter portam de Cloppem et portam pecudum construitur, ut hostilis accessus ab illa propulsetur. Incid. de antipapa. Eodem anno uel precedenti  quidam frater Minor  sub umbraculo fallacis priuilegii cleri Romani passus est in papam se coronari et Nycholaus  appellari, factisque cardinalibus, Ludouico duci Bauwarie,  tercio ante hunc anno, eodem falsitatis priuilegio diademate imperiali coronato  , tanquam imperatori adhesit [cf. HOCSEM. II, 15]. Qui ubicunque Ludowicus urbes expugnauit, illic tanquam papa resedit et beneficia contulit. Sub quo statu cum iam quinquennio perseuerasset  , a quodam principe  cui confidebat, accepta magna pecunie  summa a papa Iohanne, ad Auinionem in presencia ueri pontificis ipsius Iohannis, funem in collo deferens ligatum, deducitur, et humiliter reatum suum confitens, et puplice suam presumptionem hereticam abiurans, absoluitur. Qui sub custodia honesta detentus, non multo post diem clausit extremum. Incid. Anno eodem , in uigilia sancti Bartholomei , comite Flandrie  cum multitudine suorum nobilium per insolenciam communitatis erecte a comitatu Flandrie expulso, Philippus  de ualois rex Francie Flandriam intrauit, et facto contra Flamingos acerrimo prelio preualuit. Ibi de Flamingis 14,000 uirorum occubuerunt, sicque ipsi comiti terram propriam undique subiugatam libere restituit. Hoc factum est anno 2 regni sui.

 14. Anno Domini 1329 Adulphus Leodiensis episcopus ad cor rediens, de iniuriis que monasterio nostro intulit penituit, animaduertens qualiter Trudonenses, cum quibus ipse nuper ante 14 annos contra monasterium hoc litem inceptam in curia Romana continuauit, Leodiensibus et ceteris uillis anno precedenti ad concordiam pacis secum redeuntibus, ipsi adhuc in duricia perseuerarent. Quapropter cum abbas Sancti Trudonis ex causa apud curiam eius in Alkem quadam die uenisset, episcopus de iniuriis, quas [569 1Kb] ipsi Trudonenses sibi intulerunt, et abbas de suspensione litis ad triennium facta non exspirata mutuo contulissent, inspirante Deo utrique amici facti unanimiter consenserunt non separatim sed coniuncti cum Trudonensibus  iam bello humiliatis de pace tractare. Post aliquot autem dies Trudonenses, intelligentes dominos suos speciales amicos esse effectos, miserunt honestos et discretos uiros ad tractandum de pacis concordia. Et post longos cum opidanis tractatus, cum dominus abbas auditum auerteret quamdiu communitatem non deponerent, tunc illi habito consilio miserunt duos honestos opidanos ad nouam curiam, et literas communitatis sigillis episcopi et capituli Leodiensis sigillatas ipsi Ade abbati optulerunt. Quas cum ipse cassasset, subintulit: Ecce! ecce! harum literarum occasione expendi ultra 10,000 florenorum. Anno eodem, mensis Decembris die 29, episcopo Leodiensi cum consiliariis suis et Adam abbate cum suis amicis apud nouam curiam congregatis,  tractatus [570 1Kb] ingens longe disseritur, in tantum ut tres honesti mediatores a crepusculo noctis usque ad crepusculum sequentis diei quinque uicibus a noua curia ad opidanos, et e conuerso ad nouam curiam in equis diuerterent, tandemque in hunc modum pax confirmatur: Promittunt siquidem nunquam communitatem leuandam, nec datam sine  consensu amborum dominorum acceptandam, et cetera, prout in literis seriatim continentur, que in nostris archiuis reseruantur. Preterea de consensu omnium talis processio solempniter facta est: Statuto enim ad hoc die, dominis Adulpho Leodiensi et Adam abbate huius loci existentibus in noua curia cum pluribus solempnibus uiris, totus populus congregatus in loco fori hoc ordine dominis suis obuiam procedit usque ad campi locum, qui est in opposito molendini monasterii nostri in Merwile: Primo capitanei assumpte communitatis cum honestioribus opidanis numero 200, exuti uestibus, in camiseis et femoralibus, nudis capitibus et pedibus incedunt, gladios euaginatos cum acumine super pectoralia sua positos deferentes, ceteris opidanis cum uestimentis  suis subsequentibus. Cum uero ad prefati campestris locum deueniunt, prouoluti genibus flexis una uoce a dominis suis humiliter ueniam deprecantur. Quibus benigne a dominis ad graciam receptis, et excessuum omnium enormitatibus liberaliter indultis, episcopus ipse gratiose gladium unius ex illis cum capulo in manu capiens et uibrans inquit: Ecce, si placeret, nunc uos interficerem. Quibus peractis, in omnium presentia litera de pacis concordia publice in laica lingua secundum tenorem omnem legitur, quam uniuersi una uoce approbant, et in futurum pro se et suis successoribus de non contraueniendo leuatis dextris iuramento, sub pena excommunicationis late sentencie, sese obligant, et sic subsequentibus dominis episcopo et abbate cum  suis, ad opidum proceditur. Ubi dum intra portam opidi, que Noua porta appellatur, prouentum est, prefati domini, uisa processione sacerdotum et clericorum in obuiam procedenti, de equis humiliter descendunt, et precedentibus eis predictis opidanis in nudis, usque intra monasterium procedunt, cantatoque ymno Te Deum cum anthiphonis omnes cum gaudio ad sua redeunt. Item. Eodem anno cum domnus Iohannes de Follonia presbiter [571 1Kb] , cuius patri Thomas abbas 5 bonuaria terre de pecunia nostri de monasterii empta contulisset in feodum, ut illo, quia erat de maioribus et primoribus huius opidi, eidem abbati auxilium et fauorem fideliter tempore oportuno, prout etiam efficaciter inpleuit,  exhiberet, in lecto egritudinis detineretur: contulit quinque bonuaria terre feodalis prenarrata in manus domni Iohannis de Diist, conuentualis prioris huius monasterii sancti Trudonis, ad hunc finem ut de prouentibus prefate terre primo soluerentur sex modii siliginis perpetui ad pytanciam refectorii pro comedentibus ibidem duntaxat feriis quartis; reliquos uero prouentus qui supercrescunt, uoluit et ordinauit, quod pytanciarius nostri predicti monasterii, qui pro tempore fuerit, faciat per elemosinarium circa festum beati Nycholai pauperibus ad portam in panibus fideliter distribui Quibus ordinationibus  domnus Adam abbas, pluribus uasallis presentibus, in omnibus consentit, in uigilia omnium sanctorum. Item. Idem abbas Adam suo tempore dedit bona nostra apud Kerkim uidelicet fratri suo Godefrido de Kerkim armigero ad culturam, non perpetue sed ad tempus. Post cuius abbatis decessum liberi prefati Godefridi dicebant se obtinere prefata bona ad perpetuam culturam, sed non fuit uerum. Caueant ergo abbates suis propinquis monasterii bona eciam ad tempus dare colenda. Item. Ante huius abbatis tempora fuerunt ab antiquo a redditibus abbatis distincti redditus ad officium cellelarie pertinentes, de quibus cellerarius in uictualibus conuentum in refectorio ministrabat, et de uino cuilibet suam portionem ubiuis dispensabat.  Sed isto facto abbate, prefati redditus incorporati sunt redditibus abbatis, qui de pane, uino, ceruisia, combustibilibus, sale, mensalibus, tuellis, famulis et ceteris necessariis et fieri consuetis conuentui prouidet. Tempore huius abbatis erant optima uina rubea in suo cellario, que a senioribus pre ceteris uinis desiderabantur. Quod ubi intellexit abbas, proposuit ipsis, si de tali desiderabili uino preelegerent bibere, optime sibi placeret. Sed cum quesitum esset inter conuentum, cuius situs terre hoc uinum protulisset, et intellexissent non esse de Reno, nullo modo uolebant bibere, quia prebendam suam tantummodo uinum Renense fore asserebant. Item. Iste abbas acquisiuit conuentui ad refectorium pro sexta feria ad pytanciam 26 modios siliginis  hereditarie ad et supra decimam nostram in Borlo, prout suus predecessor Willelmus primus pridem alios 26 modios acquisitos contulerat; et sic habet cenuentus de prefata decima 52 modios siligenis hereditarie ibidem. Ipse eciam fecit aulam mansionis nostre apud Dungh prolongari uersus orientem, quantum ad unius arcus colligaturam. Qui etiam domum fortalicii ibidem similiter et fortalicii domum apud nouam curiam a fundis erexit, quarum erectionis causa calumniatus fuit tempore uisitationis supradicte. Incid. Anno Domini 1330 Enghelbertus canonicus Leodiensis, patruus Adulphi Leodiensis episcopi, qui dicebatur plura dampna monasterio nostro procurasse, ad nos uenit et pernoctauit.  Qui in gutture apostematus cum ad extrema tenderet, uocato domino abbate ad se, humiliter supplicauit sibi indulgeri de aduersitatibus monasterio sese annitente illatis, spondens constanter, si conualere de infirmitate illa posset, amodo fidelis promotor huius ecclesie totis uiribus esse uellet. Post paucos dies sumptis sacramentis ecclesiasticis deuote, infirmitate ingrauescente uix eloqui [572 1Kb] ualens, sepulturam hic petiuit et obiit; sepultusque est honorifice ante altare beate Marie, in absida monasterii, ad dexteram capelle sancti Trudonis. Incid. Eodem anno cum de concordia pacis inter  episcopum, Adam et ciues Leodienses esset tractatum, canonici Leodienses et secundarum ecclesiarum ad residendum in collegiis suis singuli Leodii redierunt, et concepta pacis concordia cartis confirmatur.

15. Anno Domini 1330 Adam de Ardinghem, abbas huius loci, cum strenue prefuisset, anno prelationis sue 33, 8 Idus Augusti, circa noctis medium deuote communicatus et inunctus obiit, cuius corpus cum solempnibus exsequiis sequenti tercia die in medio nauis monasterii huius suo predecessori in  uno sepulcro coadhumatur. Iste abbas reliquit sufficientes prouisiones monasterio suo, in uictualibus et in aliis necessariis nulli quidquam creditori debuit, in cuius archiuis magna pecunie summa contineri putabatur. Quibus per priorem et seniores reseratis, corrigiis sacculorum extra clausuras dependentibus, uacui sacculi plures sunt inuenti, ibi tantummodo 50 libris ueterum grossorum repertis, super quo grauis suspicio erga familiares suos consanguineos habebatur.



DE GESTIS AMELII ABBATIS.


 1. Anno Domini eodem 1330, anno Adulphi Leodiensis episcopi 18, imperio propter excommunicatum Ludouicum Bauwarum [573 1Kb] uacante, electus est in abbatem huius loci Amelius de Sconouwen, aliter dictus Masscereil, 19 Kal. Decembris, et paucis interpolatis diebus, presentibus ibidem abbatibus Sancti Iacobi in Leodio et Sancti Egidii, consecratur. Incid. [HOCSEM. II, 16.] Anno sequenti Petrus Andricas, qui communitatem Leodiensem tanquam capitaneus diu rexit, cum suis fautoribus numero 39 per sentenciam scabinorum apud uothem proscribitur. Incid. Eodem anno uillicus Tenensis  ad iussum Iohannis ducis Brabancie pannos mercatorum opidi Sancti Trudonis ad nundinas deuectos insequitur. Qui dum a quadrigariis in proximam illic  ecclesiam intra terminos Brabancie sitam causa presidii essent depositi, ab eodem uiolenter rapiuntur et auferuntur. Ubi dum quidam ex mercatoribus prefati opidi spoliantibus resistunt, atrociter uulnerantur. Propter quod ab ecclesia Leodiensi et a ciuitate dux per ambassiatores  requiritur, ut ablata restituantur, ne similia contra Brabanciam committere compellantur [574 1Kb] . Respondit dux: Ad tractandum cum episcopo presto sum, sed Trudonensibus michi iniuriantibus nullas inducias dabo. Incid. [HOCSEM. II, 17.] Anno Domini 1332, 9 Kal. Maii, Adulphus episcopus, Iohannes rex Bohemie, archiepiscopus Coloniensis  , comites Ghelrensis, Iuliacensis  , Barrensis  , Namurcensis  , Loscensis  , et domnus de Falkemont   cum suis ducem Brabancie defidant. Qui omnes, archiepiscopo Coloniensi et comite Barrensi exceptis, consilio habito cum maioribus Leodiensis patrie ob iniurias per ducem sibi illatas, Brabanciam  intrant. Hanutum cum uillis adiacentibus conburunt. Incid. Eodem mense, 6 Kal. Maii, dominica Quasimodo, Adulphus episcopus post concordiam cum patria nuper factam, comitatus prefatis principibus, in obuiam sibi processionaliter clero et populo procedentibus, ciuitatem, a qua septennio absens [575 1Kb] erat, per portam sancte Walburgis introiens, ab equo descendit, et ingressus capellam prefate uirginis, pontificalibus induitur. Ubi precedente processione sollempni a ciuitate honorifice receptus, monasterium sancti Lamberti ingreditur. Incid. Mensis eiusdem die 4 prefati principes cum comite Barensi Leodii conueniunt, et 6 die sequenti cum episcopo et Leodiensi exercitu, precedente standario, Brabanciam octo diebus incendiis et spoliis  deuastantes, usque ad montem Wiberti  et Geldoniam, suburbiis Geldonie pro parte exustis, peruagantur, duce Iohanne cum multitudine armatorum intra claustrum Heilchinense sese tutante, et ibidem baltheo milicie insignito  , in nullo sua defendente. Ibi elaborante comite Hannonie  , licet ipso renitente, treuge usque post Iohannis baptiste stabilite sunt, sicque in die Seruacii  ad sua quilibet redierunt. Incid. Que discordia per arbitrium regis Francie Philippi, quantum ad iniuriarum causas, quas idem dux episcopo et opido Sancti Trudonis intulit, sic discutitur: Primo, ut Leodiensi episcopo dux ipse satisfaciat de iniuriis illatis, et tunc interdictum reuocetur; secundo, ut opidanis Sancti Trudonis dampna de pannis sibi  ablatis restituantur. Que omnia utraque, prout arbitratus est rex, conpleta sunt; sed de iniuriis prefatis comitibus illatis per ducem, quia congrua reconpansa  minime est consecuta, iterato dux  ipse Brabancie per ipsos defidatur. Incid. Anno Domini 1333 Iohannes dux Brabancie misit ambassiatores cum deprecatoriis literis regine Francie  , fultos maximis pecunie summis, ad Iohannem XXII papam, pro constituendo in terra Brabantina opido Louaniensi nouam diocesem et episcopalem cathedram, sed nil consecutus est. Incid. [HOCS. II, 18.] Eodem anno Adulphus episcopus et capitulum Leodiense uendiderunt comiti Flandrie  opidum Magliniam cum appendiciis attingentibus illud pro 100,000 regalium summa, ab ecclesia Leodiensi semper renouandum, iure feodali.

2. Anno eodem iterata discordia inter Adulphum episcopum et Iohannem ducem Brabancie, prefatus episcopus cum Iohanne rege Bohemie, auxiliante  sibi cum 14 comitibus, ad opidum nostrum Sancti Trudonis cum multitudine armatorum uenit. Et inde mane cum prefatis principibus 2 feria post ascensum Domini  Brabanciam impetit, et uillas plures usque citra Iaceam spoliat et destruit, ipso duce intra claustrum Heilecinense, in confiniis Brabancie sito, cum aliquibus . . . . . . . . . . [576 1Kb] fossati per girum eleuati. Circa horam uesperarum episcopo cum ceteris principibus ad opidum redeunte, quidam ex militibus regis Bohemie, deducens secum uillicum de Iacea captiuum, posuit illum in uinculis intra stabulum huius monasterii iuxta equos suos, quem mane facto extra curiam claustri nostri abductum, tradidit sculteto episcopi sibi custodiendum. Quod cum priori et conuentui innotuit, continuo  ad episcopum accedunt, et abductum de loco nostre emunitatis cum instancia requirunt. Qui statim accito suo sculteto, prefatum captiuum ad locum claustri huius liberatum restituit et saisiuit; et sic ille nostro conuentui gratias agens, die sequenti ad sua liber repedauit. Incid. Eodem anno circa finem mensis Ianuarii repetita discordia inter Brabantinos et Leodienses, Conrardus de Marca, germanus Adulphi episcopi, cum Trudonensibus, quorum ductor exercitus Raso de Printaghe miles fuit, armata manu uillam fortalicii Landen, quam dux muniuerat, impugnat. Ubi habito duro conflictu Trudonenses munitiones transscendentes, rebellantes ibi in fugam uertunt, et occiso ante repagulum  animoso milite, domno Henrico dicto probo de Winde cum aliis, abductis captiuis quasi 25 uiris, uillam spoliant et comburunt. Incid. Circa idem tempus postquam comes Flandrensis Iohannem ducem Brabancie, pro eo quod contra se cum Maghiniensibus confederatus fuit, merito defidauit, prefatus dux famosum claustrum Haffligense tanquam  bellicum presidium muniuerat, de quo ex eius eminentis turris fastigio quidquid super forum opidi de Alost agebatur clare inspiciebatur. Propter quod Iohannis ducis custodibus a presidio claustri recedentibus, Willelmi  Flandrie comitis exercitus indignatus claustrum cum ecclesia combusserunt et destruxerunt. Tunc abbas et conuentus habito consilio, plures ex conmonachis in suis prioratibus locantes, apud Bruxellum opidum deguerunt. Incid. [ID. II, 21.] Eodem anno castrum Rode trans Mosam comes Iuliacensis deditum suscepit, si dux Brabancie infra 15 dies comitem ab obsidione non expugnaret. Quod cum non contigerat, castrum comiti traditur. Incid. Anno Domini 1335, mensis Maii die 5, confirmata est pax inter progenies de Awaus  et Warois, cum omnibus partium earum consanguineis et progeniosis. Que cum in inuicem cruentis cedibus amplius quam 38 annis seuissent, tandem elaborantibus capitulo Leodiensi et tota patria, statutum est solempniter sub pena talionis perpetuo duratura et ex patria proscriptione, ne quis amodo ex prefatis progeniosis in alterutrum sublato quouis gwerrandi abusu insurgat. Quo statuti timore illi compulsi, ex una parte aduersariorum sex et totidem ex altera honestiores uiros elegerunt, qui de occisis ex utraque parte satisfactiones compensarunt, et mutua obligatione sanxerunt, ut potestas duodecim horum electorum ad puniendum pacis uiolatores perpetuo tempore permaneat, quorum quotiens aliquis obierit, alius ex sua progenie continuo  subrogetur. Incid. Eodem anno Iohannes papa XXII obiit, et Benedictus ipso anno eligitur. Qui sequenti anno consecratur. Incid. Anno Domini 1336 Ludowico de Los absque prole defuncto, capitulum Leodiense per antiquitatis cartas ostendit, ipsum comitatum ad ecclesiam sancti Lamberti esse deuolutum [HOCS. II, 22]. Contra quos Theodericus dominus de Heinsbergh, nepos ex prima sorore huius Ludowici  , asseruit comitatum ad se pertinere, cum foret nepos primogenitus, super quo longa dissentio exorta est. Incid. Eodem anno papa Benedictus scripsit Adulpho episcopo Leodiensi literas acerrimas reprehensiones continentes, quod propter suum ex sorore nepotem, ipsum Theodericum  , ecclesie sue  iura necligere diceretur. Super quo comitatu in curia Romana diu litigatum est, sed tandem per legatum ad partes destinatum Theodericus in comitatu stabilitur anno Domini 1340 [577 1Kb] . Incid [ID. II, 23.] Anno sequenti Iohannes dux Brabancie propter plures excessus, quos contra ecclesiam commiserat, excommunicatus Leodii maledicitur, et in ipsum Media uita  in ecclesia sancti Lamberti cantatur. Incid. Eodem anno rex Anglie  uenit in Brabanciam. Postea uenit iuxta Ludouicum ducem Bawarie, qui se pro imperatore tenuit, quem papa Iohannes pridem excommunicauit. Circa idem tempus prefatus rex, tanquam uicarius imperatoris, sedit pro tribunali apud uillam Herke intra domum bladorum, ubi dux Brabancie inter ceteros principes gladium euaginatum desuper uerticem regis tenuit, tanquam marcio  imperii.

3. Anno Domini 1340 Amelius abbas ueterem aulam et ruinosam cum suis appendiciis apud nouam curiam destruxit, et nouam cum suis appendiciis eminentiorem per quadrum super lapideum murum a fundo uiuarii productum restruxit. Cui capellam  lapideam, lapideo opere uolutatam, altare quoque consecratum in honore . . . . . [578 1Kb] continentem, et in superiori fastidio caminatam habentem astruxit. Qui postea ualde doluit, quod pretermissa necessariori structura intra claustrum, prefatam mansionem tam sumptuose foris edificauit. Anno eodem idem abbas cepit maiorem et mediam turrim monasterii, quam suus predecessor abbas Adam olim lapsam a fundamentis usque ultra medium altitudinis produxerat, eleuatis quadratis muris usque ad supremum perficere. Quam desuper erecta in altum cappa lignea, exsectis lapidibus contecta, spectabilem de longe reddidit; quam quasi infra biennium compleuit. Anno sequenti exortis grauibus inter episcopatum Leodiensem et Iohannem ducem Brabancie discordiis, opidani  nostri presumentes opidum hoc per ducem prefatum obsideri, ne fame periclitarentur, excogitabant, quomodo molendinum, quod appositis equorum iugis uolui solet, obtinere ualerent, quod iactibus lapidum machinalium destrui non posset. Habitoque consilio considerabant, quod aptius tale opus nusquam collocari cernerent, nisi in atrio et loco nostre emunitatis, uulgariter appellato urythof, cum ibidem medium et centrum intra murorum ambitum fore ymaginati fuissent. Propter quod accedentes ad prefatum abbatem, optinuerunt quod optauerunt, obligantes se hoc modo, quod guerra transacta, si post monitionem ipsius abbatis aut alius post successoris infra duos menses molendinum cum domo suis expensis non deponerent, quod extunc totum id  opus libere ad possessionem monasterii esset deuolutum. Et sic construxerunt cum gratia, super quo habemus literas.

4. Anno Domini 1340 cum opidum nostrum Sancti Trudonis grauibus pensionum debitis esset onera  tum, in tantum ut scabini dicerent, se non posse onera ipsius opidi Amelio sustentare, nisi domini sui temporales adhiberent consilium oportunum, idcirco domini Adulphus episcopus et Amelius abbas cum opidanis habito consilio, de consensu totius opidi elegerunt uel elegi consenserunt 12 honestos opidanos, qui redditus et tallias  de toto opido leuarent, et ad utilitatem ipsius opidi exclusis scabinis quoad id disponerent. Et quia ad tam grauia pensionum onera persoluenda firmiteta [579 1Kb]  non sufficerent, concorditer ordinatum est, quod per singulos annos singuli opidani secundum qualitatem bonorum suorum talliarum impositiones soluerent, scilicet ditiores 7 florenos et sic descendendo, usquedum pensiones diminuerentur. Et ut predicta maiorem  efficaciam obtinerent, ad opidanorum instantiam prefati domni consenserunt, quod pascua communia ad spatium 18 annorum accensarentur  . Propter quam gratiam opidani dederunt Leodiensi episcopo in prompta pecunia 1600 florenos, et ipsi abbati per patentes suas literas ad eius monitionem promiserunt deliberare 1100 florenos. Incid. [HOCSEM. II, 27]. Anno Domini 1342, mensis Aprilis die 25, Benedictus XII papa ordinis Cistariensium obiit, cui Clemens uI, [580 1Kb] ordinis sancti Benedicti, natione Limouicensis, mensis Maii die 7 consecratus, succedit. Eodem anno, mensis Iunii die 7, hora diei . . . . . [581 1Kb] Maglinia opidum famosum fere totum fauillatur. Incid. Eodem anno Godefridus, unigenitus filius Theoderici domni de Heinsbergh, futuri comitis  de Los, in bellico conflictu contra paganos occubuit. Qui ex matre Adulphi episcopi Leodiensis nepos fuit.

5. Anno Domini 1344 cum per scabinorum et consiliariorum huius opidi ineptum regimen ipsum opidum tam innumeris debitorum oneribus esset grauatum, quod nisi fidignorum  precauisset sollertia, in desolationem penitus fuisset ruiturum, conuocato per campanam bannalem populo, episcopus, abbate propter infirmitatem absente, intrauit ortum nostrum dictum urythof, et de consensu opidanorum fecit scabinos ibidem presentes abduci captiuos, partim ad sculteti sui mansionem mancipandos, et partim ad domum sculteti abbatis, ut habita matura deliberatione de excessibus suis corrigerentur.  Sed post aliquot menses [ID. II, 30] eodem anno, mensis Nouembris die 3, ipse Adulphus episcopus, cum prefuisset Leodiensi ecclesie strennue anno prelationis sue 34, apud Cleermont castrum, quod ipse acquisierat, obiit. Post cuius obitum Engelbertus  prepositus Leodiensis, eius ex fratre nepos, in episcopum eligitur. De eodem. Anno uero sequenti 1345 idem electus et Amelius abbas id quod precedenti anno per Adulphum episcopum de consciencia sui capituli inchoatum fuit de correctione scabinorum et consiliariorum cupientes perducere ad effectum, cum consensu totius uniuersitatis opidi huius prefatos scabinos et consiliarios propter eorum excessus in regimine opidi ab officio scabinatus et consulatus destituunt, corrigunt et pena pecunie puniunt. Qui scabini et consiliarii promittunt, nunquam se intromittere de regimine huius opidi, nisi de consensu amborum domnorum et opidanorum; et sic a captiuitate liberantur. Eodem anno Engelbertus electus per consensum Clementis pape uI fit Leodiensis  episcopus et consecratur. Incid. Eodem anno plaga epydimie, alias dicta lues inguinaria, postquam diuersa gentilium regna transmarina peruolasset, tandem christianorum regna per Gallias, Alemaniam, Germaniam et per Angliam cum aliis diuersis prouinciis perlustrans, innumerabilem hominum multitudinem strauit, hoc modo accedens. Crescebant enim hominibus et maxime iuuenibus in emunctuosis corporum locis ut plurimum glandule in modum nucis seu dactili, quas mox sequebatur febrium inestimabilis estus, sic ut infra triduum frequenter homines extinguerentur. Si uero aliquis triduum superegisset, habuit spem uite  , et fuit hec plaga contagiosa, in tantum quod non solum tactus languidorum seu anelitus, quin etiam operimenta  et uestimenta illorum sanos inficiebant. Que a presenti anno interpolatim nunc in hac prouincia nunc in illa durauit usque ad subsequentem annum Domini 1383. De hac plaga legitur in annalibus anno Domini 546, imperii Iustiniani primi anno 18, quod seuit post obitum sancti Remigii Remensis ab Alimania usque in Franciam; item postea in partibus prouinciarum Romanie anno Domini 563, imperii Iustiniani prefati anno 36; item anno Domini 592, imperii Mauricii anno 9, in primo anno pontificatus sancti Gregorii pape, cui reuelata fuit Dei clementia super peste inguinaria, quia uidit in cacumine castri eminentis angelum stantem, qui erectum nudum gladium demisit et in uaginam reclusit. Incid. Anno eodem Willelmus  comes Hollandie  et Hanonie [ID. II, 31.] sub specie inuadendi terram Frisonum, emit erga ciues Ultraiectenses multitudinem uictualium et sagittarum. Quibus adeptis, collecta armatorum manu ualida, eosdem ciues improuisos defidauit et ciuitatem eorum obsedit, sed illis uiriliter repungnantibus, cum perciperet comes illos adhuc pro biennio habere uictualia, post longam obsidionem pacis concordiam cum illis iniit. Incid.  Eodem anno prefatus comes contra consilium patrui sui, domni Iohannis de Beamont, Frisiam intrat mensis Septembris die 26. Qui nimium festinus [582 1Kb] , uix cum tercia parte suorum, duabus aciebus nundum adhuc aggressis [583 1Kb] in eius adiutorium, in campestri loco aggeribus uallato ad pedestre bellum procedit. Ubi Frisonibus paullatim occurrentibus et aggeres effodientibus, comes cum sua comitiua, profluencia aquarum inualescente, luto limoso infixus, absque omni rebellatione occiditur, et si qui terga dantes gladios Frisonum euitare temptarent, descenderunt in profundum aquarum quasi lapis. Unde uersus:

M, C ter, quater, X quinque semel, Cosme quoque noctu,
Holla. Zelantque gemit, comitem quoque Frisia demit.
 Item solus uersus:

Nox Cosme luxit Hollos quos Frisia flixit.
Incid. [Hocsem. II, 32.] Anno eodem  abbas Sancti Nychasii Gandensis ex mandato summi pontificis cum literis apostolicis uenit ad Leodium, et Theodericum dominum de Heinsbergh, qui pro comitatu de Los contra capitulum Leodii annis fere 10 litigauit, ab excommunicatione absoluit, et interdictum per totam terram Lossensem diu positum relaxauit.

6. Eodem anno Leodienses cum bonis uillis totius patrie Leodiensis contra episcopum Engelbertum conspirauerant, et cum Flandrensibus mutuas colligationes et confederationes confraternitatis inierunt, prestandi alteri ab altero auxilium oportunum. Quapropter  episcopus uidens se undique expulsum, mandat Trudonensibus, quod cum eis benigne agere omnino uult de eorum commissis contra se ipsum excessibus, si sibi tranquillum accessum et recessum in opido suo habere annuerint; sed illi nullatenus acquiescere uolunt. Cum autem dominus abbas Amelius uideret opidanos induratos contra episcopum, dispositis omnibus exiuit ab opido, et ad curiam nostram in Dola procedens, abduxit [584 1Kb] secum plures scabinos, qui ibidem cum ipso diu steterunt; quos ipse honeste pauit. Post aliquot dies episcopus habito consilio deliberat capitaneos aduersancium sibi Leodiensium apud uothem proscribere, quod Leodienses minime fatuit. De eodem. Anno Domini 1346, in mense Iulio, Karolus rex Romanorum cum  electoribus sacri imperii et multitudine principum et armatorum manu ualida ad regalem sedem Aquisgrani, ut ibidem coronaretur  in regem Alemanie, iter direxit. Cuius progressum Engelbertus Leodiensis episcopus proueniens, humilibus precibus optinuit, quod ipse rex cum ceteris sibi comitantibus ad locum appellatum uothem processit, ubi scabini Leodiensium pro tribunalibus considentes,  proscripturi erant aduersarios et iniurias facientes prefato episcopo. Iuxta quem locum cum tota ciuitas Leodiensis cum Hoyensi intra fossatum ad sui munitionem erectum conglobati ad resistendum scabinorum sententie fortiter armati starent, prefatus rex Karolus et eius pater rex Bohemie cum ceterorum multitudine non dubitabant de optinendo triumphum, cum, ecce, ex irrupto dominus de Falkomont cum impetu in Leodienses irruit; cui in fronte stantes aduersarii cum cederent, sponte conclusus in hostes occubuit. Post cuius ruinam Leodienses, qui prius erant quasi desperati, animosiores effecti, contra strenuos uiros de exercitu comitum Montensis  et Ghelrensis  , ex alia parte aciei ipsos impungnantes, rebellant, et ceciderunt ibi de  Ghelrensibus et Montensibus famosi et nobiles uiri numero 40. Quo facto, tota illa nobilissimorum dominorum congregatio nemine insequente terga uertens recessit, et Leodiensibus uictoria potitis campum certaminis liberum reliquit. Huic bello Trudonenses non interfuerunt. Incid. [HOCS. II, 33, 34]. Eodem anno, mensis Augusti die 26, Philippus rex Francie infauste contra regem Anglie Eduardum apud Crissi congreditur. Nam cum ille in territorio haut [585 1Kb] procul ab Ambianis processit, habens secum tantummodo 3000 armatorum, inuenit prefatum Francorum regem cum 150000 [586 1Kb] armatorum equestrium ad bella paratorum, commissoque prelio Franci mirabiliter non armis, sed de longinquo sagittis perfossi, prosternuntur; cessitque uictoria  Anglorum regi. Ubi rege Francorum a suis custodientibus post tergum retracto, occubuerunt Iohannes rex Bohemie, comites Alenconensis  , Flandrensis et Blesensis cum multitudine nobilium et militum. Incid. Eodem anno Leodienses cum aliis uillis patrie dominos progeniosos patrie, qui in auxilium episcopi Leodiensis apud uothem conuenerant, persecuntur et bona eorum destruunt. Qui mensis Septembris die 3, castrum Clermont  obsident, et Dionantensibus eis auxiliantibus, obsidionis die 15, custodum corporibus saluis, castrum ipsum sibi deditum solo tenus destruunt. Incid. Anno ipso, mensis Septembris die 4, interdicto in fauorem Leodiensis episcopi auctoritate apostolica publicato apud Leodium, ecclesie, maior et secundarie, cum quibusdam  religiosis non absque timore suspendunt organa. Quo contra Leodienses appellant; quibus abbas Belli redditus, fratres uallis scolarium, Predicatores, Carmelite et Crucesignati, ac plures seculares presbiteri taliter qualiter adherent. Incid. Eodem mense castrum Hamale obsidetur. Quod cum aliquamdiu magonalibus  inpetissent, tandem custodibus uita saluis castrum destruitur. Circa idem tempus  nostri opidani non formidantes infringere promissum, quo se obligauerant de pace facta in noua curia obseruanda, erexerunt propria auctoritate communitatem in opido, iurisdictiones dominorum suorum plurium uiolantes. Quorum consiliarius et fautor fuit quidam sacerdos nomine Iohannes, dictus de Merwile, uir literatus et ad multa habilis, sed ad malum sibi, quia omnem gratiam ei a Deo collatam non ad Deum, sed ad usitata flagicia conuertebat. Qui eciam inter cetera que congessit cum toto opido in armis concitato armatus ad conflagrandum mansiones plurimorum hominum de terra Lossensi progrediebatur. Item. Circa idem tempus Mathias de Bernym, communitatis magister, cum quadam die slusa de prato Willonis, alias wilbant, ex causa  claue nostri monasterii claudi consueta declauderetur, idem magister, continuo extracta sera clauis nostri, intrusit aliam pro parte opidi. Circa idem tempus Brustemium a nostratibus conburitur, et uilla Bautershouen a militaribus armigerisque ex Hasbania episcopo Leodiensi fauentibus conflagratur, et 15 uiri ex opidanis nostris, pro defensione incendii progressi longius, citra prefatam uillam in campestribus occiduntur, quorum plures, licet frustra, animose rebellabant. Anno prenotato, mensis Octobris die 2, Trudonenses ad uillam Aelst progressi, comburunt 7 honestorum uirorum mansiones, pro eo quod contra Leodienses et Hoyenses in auxilium episcopi apud uothem conuenerant. Redeuntibus autem ad opidum cum ante atrium iter diuerterent,  quidam intra atrium consistens importunis uocibus ipsos lacessiuit; super quo indignati, post tergum ad atrium accedentes, occiso uno de illa uilla ante introitum atrii, in ecclesiam irruperunt, et cum spoliis plures honestos uiros, qui causa presidii illuc confugerant, captiuos ad opidum secum deduxerunt et inprisionauerunt. Incid. Anno eodem, in mense Octobri circa festum Symonis et Iude [HOCSEM, II, 34.], facte sunt intra episcopum Engelbertum et suos ex una parte, et Leodienses et suos ex parte altera, treuge durature a festo omnium sanctorum presentis anni usque consimile festum anni sequentis, sub conditione tali, quod scabini Leodienses tribunale iudicium, quod se protulisse dixerunt contra maiores communitatis Leodiensium in die  belli apud uothem habiti, omnino reuocarent. Igitur die prefata Symonis et Iude  scabini omnes uno excepto conueniunt, et procedunt ad locum campestrem iuxta nouas tabernas, ibique tribunaliter considentes, iudicium abiudicationis et proscriptionis, quod asserebant se protulisse, reuocauerunt, dicentes, quia ibidem aliqua erant pretermissa, que effectum cause respiciebant. Incid. Anno  Domini 1346 Ludouico duce Bawarie, qui se dixit imperatorem, a papa Iohanne excommunicato mortuo, Karolus primogenitus Iohannis Bohemie regis in regem Romanorum eligitur, quartus huius nominis, quam electionem papa Clemens quartus  approbauit. Incid. Anno Domini 1347, circa medium mensis Iulii, Leodienses indignati aduersus dominum Reinerum de Argenteal, impingentes in eum, quod precedenti mense quidam de terra Delhem  et Falkeburgh combusso Miremort  ibidem occiderunt improuisos 120 uiros Leodiensibus amicos, propter quod armata manu castrum Argenteal  prefatum obsident. uidens igitur Engelbertus episcopus Leodienses treugas indictas anno precedenti uiolasse, nunc in militem sue partis accessit ducem  Brabancie Iohannem, qui prestare illi auxilium oportunum contra Leodienses spospondit, promissa ei prius magna pecunie summa, hoc adiecto, quod fortalicia seu libertates, quas sui infra episcopatum Leodiensem expungnarent uel in dedicationem caperent, non sibi reseruare, sed episcopo tradere libere deberet. Quod cum Leodienses non latuisset, instantius castrum diu impungnatum expungnant et euertunt. Incid. Anno eodem 1347 [cf. HOCSEM. II, 341], regni Karoli quarti 2, Leodienses, Hoyenses, Dyonantenses cum ceteris patrie uillis, scientes quod episcopus ipse multos terrarum principes in auxilium suum concitasset, mouentes exercitum, congregatis cunctis patrie uiris tam popularibus quam militaribus, inter Tourins  et Waleuiam   uillas castra metati sunt; Leodiensis uero episcopus non segnis  , stipatus multitudine nobilium uirorum, comitum Gelrie, Iuliacensis  , de Los, de Marca  , de Monte, cum suis germanis et nobilibus ac militibus melioribus ex suis comitatibus adductis, insuper presentibus Rodulpho et Ludowico germanis comitis Namurci ac multis baronibus, cum suis subditis et militibus pro episcopo de patria expulsis, quorum omnium numerus estimatus est ad 100000 equitum et 600000 [587 1Kb] peditum, annumerato ducis Brabancie exercitu, qui nondum adhuc accessit. Quapropter in uigilia uigilie Marie Magdalene  Leodienses et patrie uille, ordinata acie numero quasi 250000, tam animose in unum conglobati steterunt, quod episcopus cum sibi auxiliantibus deliberauerunt illo die non  congrediendum, missisque nunciis prefigitur Leodiensibus crastina dies ad bellandum. Quare sole occidente Leodienses et cetere uille pro requie nocturna habenda per diuersas uillas uicinas disperguntur. Sed Leodiensis episcopus peruigil consilio  Theoderici comitis de Los, ante lucis crepusculum cum suis ad arma concitatis, aggregato agmine campestrem bellandi statutum locum occupant , Quo congnito, Leodienses cum tota patria successiue procedentes, quia dispersi per uillas pernoctauerant, ad locum certaminis condictum festinant. Episcopus ergo cum aspiceret aduersarios per turmas successiue accedere, nutu comitis ipse cum paucis de Hasbania et comes cum toto suo comitatu concrepantibus tubis in hostes irruunt. Commissumque est acerrimum bellum, rebellantibus Leodiensibus cum suis animosissime, sed quia in ipso congressu belli uix quarta pars exercitus Leodiensium aderat, uictoria tandem cessit episcopo et comiti non absque ruina plurium suorum. Dantibus uero  terga Leodiensibus, circa horam primam diei superuenerunt comites Ghelrie, Iuliacensis et alii comites et barones prefati, qui post inicium belli aduenientes, Leodienses impetunt, et nunc millenos 12, et sub et supra absque numero, fortissime rebellantes non impune prosternunt. Nouissime uero superuenit dux Brabancie cum filio suo Henrico, domino facto Magliniensium, ac uniuersis militibus opidanis et uillarum incolis tocius Brabancie. Qui per campestria peracto bello aduentantes, misericordia moti letaliter lesos refocillarunt. De eodem. Cum autem Leodienses fuge consulentes, per turmas hinc inde ad sua redire moliti, rebellando euadere temptassent et per diuersa compita prostrati essent, tandem tria ministeria officiatorum cum patentibus  uexillis procedentes, cum aspicerent episcopales eos insequi, ordinata acie quasi murus perstiterunt in unum conpacti. Quos episcopales cum Ghelrensibus in girum uallantes, prout de prerupta petra per celtes minucie preciduntur, sic nunc hos nunc illos lanceis et spatis ab acie illa eripientes, usque ad extremum sese defendentes omnes prostrauerunt. In quo conflictu plures Ghelrenses, scilicet domini de Kulenborgh, de Batenborgh, Ro. de Erkle, Bertoldus de Oyen cum pluribus suorum occubuerunt. De eodem. Eodem die Hoyensibus post ruinam suorum a bello repedantibus ad propria, dum castro Musal appropiarent, baliuus castrensis cum suis ad hoc electis fatigatos per fugam oppungnauit, occidit et captiuauit. Tandem uero quandam turmam Hoyensium,  inter quos Walterus et Arnoldus de Hautepen milites cum 80 armigeris sue progeniei erant, episcopus insequitur post tergum, contra quos in frontem idem baliuus cum suis obstitit. Sed illis sese defendendo usque ad portarum introitum peruentis, pluribus ex suis prostratis episcopales ad sua recesserunt.  Fuit uero ex parte Leodiensium et ceterarum bonarum uillarum interfectorum numerus 21000 uirorum. Die uero sequenti  episcopo et uniuersis principibus, qui in eius auxilium aduenerant, in locum campestrem ex condicto congregatis, concorditer deliberatum est tam a duce Brabancie quam ceteris prefatis principibus, quod quascunque libertates uel opida intra episcopatum ad deditionem conpellerent, episcopo restituere omnino deberent. De eodem. Eodem die dux Brabancie, reclamante episcopo et totis uiribus cum lacrimis renitente, fecit conburi turrim de Waleuia et omnes Hasbanie uillas citra Leodium de Hoyum usque ad comitatum Lossensem, in ultionem sui, contra ius belli, quia pretio conductus in adiutorium accessit episcopi.  De eodem. Cum autem Trudonenses essent parati ad proficiscendum in auxilium Leodiensium uersus Tourins ad statutum belli diem, Leodienses mandauerunt eis, ut pro conseruatione opidi sui ad locum certaminis non uenirent, eo quod in confiniis Brabancie siti, ducis insultus repellere efficacius ualerent. Quapropter in ipsa uigilia beate Marie Magdalene Trudonenses, ne forte inertie arguerentur, cum ea die sui confratres contra dominum Leodiensem bello confligerent, magistri cum communitate totius huius opidi, dissuadentibus id opidanis peritioribus, armata manu opidum Lewense impugnare festinant. Prouenientibusque eis usque ad munitiones illius opidi, improuisis Lewensibus repugnacula cum obicibus euerterunt, quorum aliqui uix ullam resistentiam  Lewensium cernentes, usque intra exteriorem portam intrauerunt; quidam uero ascendentes eminentis domus, stantis in suburbio ante portam, altum fastigium, sagittis lacesserunt Lewenses ipsos, ne possent deambulare inter illud hospitale et prefatam portam. Et nisi in illo suburbio magna copia rerum per conuicinos uillarum ibidem allata causa presidii fuisset, Trudonenses, si institissent fugientibus incolis, oppidum obtinuissent, sed multitudine spoliorum illecti, suburbio partim incendiato ad sua repedarunt, ex utraque tamen parte aliquibus sagittis sauciatis, et ex Lewensibus circiter 18 uiris interfectis. Progressis igitur Trudonensibus usque uillam que appellatur Bodenhouen, quidam comes ex partibus  Alemanie Theodericus nomine, dominus de Dune, tendens ad Caleisium  opidum pro stipendio militaturus, intrauit Lewis opidum. Qui cum uideret quod ibi actum erat, suadet opidanis ipsis, ut suos inimicos insequantur. Qui iam reanimati, precedente comite illo cum 50 suorum armigerorum, procedunt extra fossata usque ad campestria. Quo conperto Trudonenses, exercitu suo post tergum reducto, in unum conpacti contra insectatores suos procedunt. Quorum multitudinem dum comes ille  uideret, quia non ualerent pauci repungnare multis, fecit omnes intra munitiones repedare, et cum ipse postremo sequeretur superuenientibus hostibus, equus eius petulando procedens secum intra fossatum fortalicii corruit. Quod uidentes ipsi Trudonenses, quidam eum captiuum saluare laborant, sed alii superuenientes intra fossatum occidunt illum. Post hoc ulterius non processerunt, quia Lewenses fuge consulentes, post tergum pontes suos abiacerunt, sicque Trudonenses ad sua hora none redierunt, gaudentes supra modum de suo triumpho. Et cum opidum essent ingressi, campanis festiue in turribus ecclesie concrepatis, monasterium nostrum plurimis eorum ingressis, sancto Trudoni, cuius feretrum in medio monasterii prefati per triduum ante capellam  eius collocatum erat, magnas laudes referunt, manibus eorum sanguine adhuc humano fedatis. Ubi etiam quedam procax femina attulit telum a Lewensibus in nostros opidanos iaculatum, et fixit ad sancti Dei feretrum, putans de fermentato offerre laudem. Item. Et quia secundum Salomonem extrema gaudii sepe luctus occupat , et Psalmista: Ad uesperem demorabitur fletus et ad matutinum leticia , eadem die, hora uesperarum uenerunt honesti uiri ad Sanctum Trudonem, asserentes Leodienses deuictos et episcopum Leodiensem belli uictoriam obtinuisse. Tunc per totum opidum factus est pauor et dolor uehemens, et poterant merito uociferari, dicentes illud Ysaie  : uersus est in luctum chorus noster. De eodem. Eadem  die denunciatum est duci Brabancie, cum suo exercitu adhuc in campestribus remoranti, de uiolencia Trudonensium in Lewenses. Qui inardescenti animo recolens quanta inconmoda suis hominibus ex opido illo pluries essent illata, deliberauit cum suis secretariis in crastino opidum ipsum cum suo exercitu uallare et ad solum destruere. Quod intelligens dominus Reinerus de Scenuorst, baro factus in bello illo, frater domni abbatis nostri Amelii, tunc extra monasterium residentis in curia nostra Dolensi propter insolencias opidanorum, significauit nostris commonachis, ut sibi prouiderent. Propter quod maximus timor totum conuentum perculit pluribus claustrum exeuntibus, aliis remanentibus sanctum  Trudonem lacrimose inclamantibus [588 1Kb] , ut suam a dilapidatione ecclesiam preseruare dignaretur. Item. Altera uero die , que fuit solemnitas Marie Magdalene, episcopus cum principibus sibi auxiliantibus obsedit opidum Tongrense, comburens totum suburbium, repungnantibus tamen uiriliter opidanis illis et extra portas suas contra incursantes se procedendo. Sub qua obsidione Leodienses cum aliis opidis patrie reconsiliantur domino suo episcopo Engelberto, spondentes sub certis terminis deliberare  eidem obsidibus datis 150 milia scutatorum ueterum: duci uero Brabancie promiserunt seruituros se 40 diebus sub suis expensis cum 600 pedestribus requisitis [589 1Kb] . De eodem. Cum hec agerentur, Trudonenses angustiati [590 1Kb] , ab adiutorio omni ciuitatis et opidanorum Leodiensium ac propriorum dominorum suorum omnino destituti ac desperati, aduentum ducis Brabancie cum suo maximo exercitu trepidantes, suos secretarios miserunt ad ducem, et ut secum misericorditer agere dignaretur, ipsum recipere in suum superiorem aduocatum, ac in processu belli cum totam Brabantiam educturus foret, eo modo quo opidum Dystense sibi in armis fuerit, sese seruituros exhibuerunt, et ad promittendum eadem opidanos Trudonenses paratos fore asseruerunt.  Quapropter dux auditis illorum assertionibus [591 1Kb] , habito consilio animum efferatum paululum mitigauit. Tongrensibusque pacem a ciuitate et opidis Leodiensibus factam cum domno Leodiensi episcopo pro summa predicta ratificantibus, episcopus cum sibi auxiliantibus ab ipsa obsidione post triduum, in uigilia scilicet sancti Iacobi , cessauit, et gratiarum actiones uniuersis, qui sibi in tam uictorioso triumpho auxilium oportunum prestiterant, exhibebat, sicque moto exercitu singuli ad sua redierunt. Dux uero Brabancie, intendens Trudonenses propter prefatas sponsiones obtinendas a dampnis preseruare, precepit per totum exercitum Brabancie, ut nullus per opidum Sancti Trudonis iter arriperet. Quare contigit ut ille copiosus exercitus,  a toto districtu ipsius opidi a dextris et a sinistris declinans, nec in fructibus agrorum, que tunc maturabant ad messem, neque in aliquo quocunque cuiquam nocumentum inferebant. De eodem. Sequenti autem die , scilicet die beati Iacobi, prefatus dux cum suo exercitu uille appellate Heere  appropians, missis nunciis aduentum suum Trudonensibus designauit. Qui continuo habito consilio, preseruationi sui opidi corporum et rerum suarum sollicite prouidentes, cum suorum multitudine humiliter et inermes exierunt obuiam ipsi domno duci, euentum facti ex propriis demeritis formidantes. Quibus sic in planicie campestri, que sita est inter ipsum opidum et appendicium uille Brustemiensis, quod uocatur Bruxkem, congregatis, superuenit  prefatus dux cum sua multitudine armatorum, ipsos circoncingens in modum corone. Cui illi sic angariati, exstractis capuciis et genibus prostrati, humiliter sese uoluntati et pietati ipsius ducis obtulerunt, recongnoscentes eumdem suum superiorem aduocatum, insuper ad [592 1Kb] campane totius opidi ictum, ut supradictum est, secundum omnem modum opidi Dystensis sposponderunt. Quorum humilitati  et sponsioni prefatus dux benigne condescendens, eosdem quasi morti destinatos, illesos ad ipsum opidum redire permisit, et cum omni suorum comitiua ab huius opidi districtu sinistrorsum declinans uersus Brabanciam, paucos ex suis intra ipsum opidum Sancti Trudonis in propriis expensis tantum pernoctaturos transmisit. Qui signa et uexilla ipsius ducis Brabancie per hospicia famosa, circa forum sita, cunctis spectanda explicata palam usque ad alterius diei mane exposuerunt. O quot boni opidani sub alis uolantis aquile ab irruentibus ferarum dentibus totiens obumbrati et erepti, tunc ungulatum leonem in propatulo expositum cum quanto cordis dolore, auerso uultu obliquatisque oculis inspexerunt! Considera, lector, prestitum beati Trudonis,  inclamati per lacrimosa suspiria huius loci monachorum, defensionis subsidium; qui non solum monasterium seruorum suorum, quod in suo proprio allodio edificauerat, in tanto periculo ab omni iactura eripuit, sed etiam opidanos hos, sub dominio sue paterne iurisdictionis constitutos; ab ira indignationis magni principis ducis Brabancie et hominum sue patrie, quos isti grauiter multociens offenderant, mirabiliter et inestimabiliter saluauit. De eodem. Credendum insuper uerisimiliter estimo, prefatum ducem Brabancie propter fauorem et subsidium, quos erga hanc abbatiam sepe exercuit, per ipsum sanctum Domini Trudonem a depopulatione loci huius salubriter preseruatum fore. Nam cum tempore imperii Henrici primi Otto dux Lotharingie, de  cuius propagine iste Iohannes dux Brabancie processit, opidum hoc intrasset, et per suos ipso presente bona monasterii huius manu sacrilega depredari fecisset, statim ut portam claustri exiit, sanctus Trudo, sicut dux ille ex probabili signo fassus fuit, eundem inter scapulos graui ictu percussit. Qui pre nimio langore uix usque Traiectum profectus, tercia die spiritum exalauit et filiam unicam reliquit  . Preterea post aliquot temporis quidam uir magne deuotionis et literature uenit in hoc opido. Qui cum audisset quod dux Brabancie et tota sua patria, quamuis permaxime Trudonenses tunc et diu exosos haberent, tamen, dum de bello ubi Leodienses succubuerunt redierant, ad pacem illos sine deuastatione susceperant: statim quesiuit, an alicuius sancti  Dei corpus in hoc loco obtineretur. Cui cum responderetur quia fundatoris huius monasterii corpus cum duorum aliorum sanctorum corporibus integraliter hic requiescit: Indubitanter, inquit, presumite, quod illorum patrocinio saluatus est locus iste. Is fuit frater Iohannes de Liemcule ordinis sancti Francisci, qui post aliquot temporis constanter contra flagellatorum hereticam prauitatem publice  predicans, tanquam exul ad conuentum fratrum Sancti Trudonis secreto languidus uenit, et feliciter in Christo obdormiuit.

7. Anno eodem, mensis Septembris die 9, in crastino scilicet natiuitatis beate Marie, que fuit die dominica, dux Brabancie uenit ad opidum Sancti Trudonis, non ut Trudonenses formidabant, ad murorum euersionem, sed ad obtinendum sibi ipsius opidi dominium in presidium contra Leodiensem patriam. Quapropter ipse dux contra promissum quod episcopo spondebat iniusto modo procedens, cum comitiua magna militum et opidanorum monasterium nostrum intrauit, et in signum dominii campanam bannalem pulsauit. Et procedens inde usque ad medium fori, compulit opidanos fidelitatem  sibi prestare, et aduocans scabinos dominorum episcopi et abbatis, qui tunc pro parte erant presentes, contra illorum fidelitatem, qua prefatis dominis erant astricti, constituit eos de manu sua scabinos bis septenos, et ex aliis opidanis consules duodenos. Die uero sequenti publice ad prestandum iudicium cum scabinis quos constituit et sub aduocato positis in foro tribulantibus presedit, priuilegia eciam et cartas huius opidi precepit sibi afferri, quas ubi sibi contrarias intellexit, forfice quem manu tenuit cassauit. Senescalcus Brabancie specialiter secretarius ducis, cum pro tunc apud nos foret satis familiaris, proposuit nobis secrete, si dominium iurisdictionis quam in ipso opido obtinemus, uendere aut in alias possessiones commutare  eligeremus, dominus suus dux omnino ad nostrum optatum esset satisfacturus. Cui cum responsum fuisset quod patrimonium sancti Trudonis monasterio nostro diuino instinctu collatum nullo modo alienare uellemus, cessauit ab hac instancia. Incid. Eodem mense dux prefatus misit ad opidum Sancti Trudonis uillicum de Thenismonte, ad cuius mandatum opidani mansionem domni Franconis dicti Probi, militis, solo tenus destruxerunt, quia contra fidelitatem dominorum suorum episcopi et abbatis scabinus ex parte ducis fieri recusauit. Post aliquot menses quidam prediues opidanus, Herbordus dictus Scat, compulsus pridem ad scabinatum tunc cum dux ipse scabinos statuit, cupiens suis ueris dominis quorum uassallus fuit reconsiliari, exiuit ab  opido, et dum sepe requisitus redire nollet, mansio eius in platea Brustemiensi presente uillico prefato solo tenus destruitur. Eodem fere die domus plebani de nouis domibus, ad quam habet conuentus noster Sancti Trudonis ad pytanciam 6 florenos annuatim, debuit, ut elaborauit uillicus ille, Thenismontem adiudicari ad fiscum ducis, pro eo quod ille sacerdos opidum relinquens episcopo adhesit. Sed per instanciam precum per priorem ex parte conuentus, uillicus, informatus ab opidanis in hoc nobis fauentibus,  cessauit a ceptis. De eodem. Interea anno ipso circa mensis Decembris Nonas episcopus Leodiensis, uidens quia dux ipse cotidie in usurpando dominium iurisdictionis opidi Sancti Trudonis procederet, fecit uillicos de Thenismonte maiorem et inferiorem, et ex opidanis nostri opidi Sancti Trudonis 35 personas ad duellum appellari. Quo comperto, prefatus dux mandauit illis seriose ne formidarent de hac appellatione, quia uellet omnes de huiusmodi preseruare indemnes. Ex qua adhortatione prefati 35 nil formidantes, neclectis dietis quindenarum et aliis in talibus fieri consuetis, per sentenciam maiorum proscriptione plectendi pronunciantur. Item. Post aliquot autem dies episcopus uidens quod Trudonenses dominio ducis nuper  summissi, maledictionem proscriptionis imperialis pacis non formidantes, dominis suis reconsiliari minime curarent, in tribunalibus solemniter, ut moris est presentibus septem archydyaconibus, collocatus proscripsit, et excommunicatos pronunciauit ex prefatis 35 opidanis Sancti Trudonis quatuor personas, secundum ius pacis duelli ab imperatoribus Leodiensibus episcopis concessum. Quibus quatuor sic grauiter mulctatis, ceteri tam ex scabinis et consulibus quam alterius status opidanis ceperunt formidare, ne pari pena plecterentur. Quapropter congressi in lobio  suo in presencia uillici Montistenensis et aliorum opidanorum duci fauentium, quod honoribus priuari nollent, palam dixerunt. De eodem. Episcopus uero, qui ex industria  proscriptis quatuor opidanis Trudonensibus, noluit contra reliquos per rigorem iuris duellandi procedere, [593 1Kb] scripsit plures secretas literas ad singulares personas, si uellent resipiscere, ipse assecuraret eos de prosecutione proscriptionis. Qui eciam ad singula ministeria misit literas publicas, ut a male ceptis resilirent, quia uniuersos ad pacem reciperet. Quapropter in dominica Letare Iherusalem, que fuit mensis Marcii die 30 [594 1Kb] , congregato toto populo intra conuentum fratrum Minorum, dissensio inter fautores ducis ex una parte et alios, qui reconsiliari ueris dominis suis cupiebant, oritur. Quorum unus cum diceret: Locus huius refectorii nobis nimis artus est! continuo ad forum proceditur. Ubi dum capitanei, fautores  ducis, displosis uexillis primo ad forum congressi stetissent, partem ducis defensuri, superuenerunt, qui erant partis aduerse, quorum auxilium in tantum accreuit, quod ducis fautores, metu mortis conpulsi, cum illis reconsiliari propriis dominis se obtulerunt. Interim cum hec agerentur, quidam opidani disploso pannificum uexillo accesserunt ad mansionem illius presbiteri supramemorati, malorum horum omnium capitanei. Qui cum audiret illorum strepitum et ad fores inpetuosum inpulsum,  manus eorum effugere nitens, transscenso posteriori orti sui muro cucurrit intra domum cuiusdam tinctoris, occultans se retro grandem cuppam. Quem quidam illorum insequentes, scrutando sub lectis et lectos perfodientes tandem inuenerunt, perfossumque gladiis et punctiuis cultris occiderunt. Quem, ut dicebatur, quedam matrona adhuc respirantem in sinu suo colligens, ut ad Christi passionem se conuerteret et de Dei misericordia confidenter presumeret, adortat, qui continuo signa conpunctionis nutu ostendens exspirauit. Hiis igitur sic patratis, et uniuersis opidi huius incolis suis ueris dominis reconsiliari affectantibus, episcopus animarum ipsorum cupiens prouidere saluti, misit ad curatos totius opidi, conferens illis auctoritatem absoluendi  opidanos de uinculo excommunicationis et excessibus suis, interdictumque quod diu durauerat reuocauit. Tunc facta est in hoc opido maxima gratiarum actio, accedente populo per penitentiam in ipso pascali proximo tempore  ad eucaristie perceptionem. De eodem. Non multis uero post diebus, cum prefatus episcopus Leodiensis Enghelbertus nuper misisset ambassiatores suos ad summum pontificem Clementem quartum  , deponens contra Iohannem ducem Brabancie querimoniam, quod medietatem opidi Sancti Trudonis ad ecclesiam sancti Lamberti pertinentis usurpasset, prefatus pontifex continuo scripsit literas plumbo clausas ad prelatos et principes ac opida, prout sequitur in hec uerba: Clemens episcopus seruus  seruorum Dei dilecto filio abbati de Grandi Prato  Cisterciensis ordinis, Leodiensis diocesis, salutem. Ut dilectum filium, nobilem uirum Iohannem ducem Brabancie, sollicites pro restitutione opidi Sancti Trudonis, quod idem dux dicitur occupasse in Leodiensi dyocesi, ad quam pertinet, facienda, per alias nostras literas, quarum tibi formam mittimus interclusam presentibus, mandamus. Dilectum quoque filium, nobilem uirum Henricum  ducem Limburgie, natum dicti ducis Brabancie, ac uniuersos ac singulos nobiles et milites, nec non et Bruxellensem et Louaniensem, Camerescensem et Leodiensem dyocesim, ac aliarum bonarum uillarum Brabancie consilia, ut apud eiusdem ducem super hoc dent operam efficacem, per diuersas alias nostras literas exhortamur.  Quocirca discretioni tue per apostolica scripta mandamus, quatinus literas ipsas eisdem ducibus, nobilibus, militibus et consiliis ex parte nostra presentans, des operam erga illos, quod nostris annuant liberaliter precibus in hac parte. Datum Auinione 4. Nonas Aprilis, pontificatus nostri anno 6.

Epistole Iohanni duci Brabancie misse tenor talis est. Item. Clemens etc. Iohanni duci Brabancie etc.  Perduxit nuper ad nostri apostolatus auditum relatio fidigna, quod, licet opidum Sancti Trudonis, Leodiensis dyocesis, ad ecclesiam Leodiensem---quibusdam iuribus ad dilectum filium abbatem Sancti Trudonis, ordinis sancti Benedicti, eiusdem dyocesis, et ad aduocatum opidi prefati spectantibus duntaxat exceptis---pertineat pleno iure, idque cum notorium sit in illis partibus, minime lateat [595 1Kb] te, tu tamen ipsum opidum occupasti et detines occupatum, non curans illud ecclesie prefate restituere, quamquam pro parte illius fueris super hoc requisitus. Cum autem, fili, honorem tuum deceat ut hec, si uera sint, prudenter et prouide studeas reuocare, ne iurium ipsius ecclesie, que pro reuerentia Dei defensare deberes, notari ualeas, quod absit! impungnator, nobilitatem  tuam attente rogamus, quatenus quid in hac parte equitati conueniat, quidue iusticie debeatur, attendens, predictum opidum pro nostra et apostolice sedis reuerentia, et tui eciam honoris obtentu, sic prompte ac liberaliter ecclesie memorate restituas, et in premissis aliis sic te geras, quod de te ipsa merito contentetur ecclesia, et nos deuotionem tuam dignis gratiarum actibus prosequamur. Datum Auinione 4. Non. Aprilis, pontificatus nostri anno 6.

Epistola Clementis sexti pape ad opidanos Sancti Trudonis missa: Clemens seruus seruorum Dei dilectis filiis consilio et opidanis opidi Sancti Trudonis, Leodiensis dyocesis, salutem et apostolicam benedictionem. Miranter audiuimus quod uos, qua   ecclesie Leodiensi tanquam domine et magistre [596 1Kb] tenemini, deuotionis obliti, ab obedientia et fidelitate ipsius ecclesie recessistis, dilecti filii nobilis uiri Iohannis ducis Brabancie uos dominio uoluntarie submittentes. Cum autem hec, si uera sint, grauis culpe uos arguant, et nota macule grauioris aspergant, uniuersitatem uestram rogamus, requirimus et hortamur attente, paterno uobis consilio suadentes, quatinus premissa in examen considerationis debite adducentes, ad ipsius ecclesie deuotionem redeatis et fidem, sicque per debite satisfactionis opera uos reconsiliare studeatis eidem, quod ipsa erga uos uelut deuotos filios et subditos fauoribus gratie consuetis exuberet, et nos deuotionem uestram debitis gratiarum actibus prosequamur. Datum Auinione 4. Nonas Aprilis, pontificatus  nostri anno 6. Item. Quapropter anno eodem transmissis bullis ad partes celeri nuntio, prefatus abbas Grandis Prati mandatum apostolicum exsecuturus [597 1Kb] , uenit ad nos pernoctandi causa, et die sequenti porrexit rectoribus et scabinis opidi huius Sancti Trudonis epistolas ad eos per Clementem papam directas, prout pridem ipsi duci et eius filio Heinrico cum opidis Brabancie tradidit, et sic  absque indignatione ad sua rediit. Paschalibus uero diebus peractis, ipso anno  mensis Aprilis die 16. data sunt opido noua priuilegia, et ad instanciam opidanorum 12 consules, qui secundum priuilegia antiqua perpetui fuerunt, de dominorum episcopi et abbatis consensu de anno ad annum amodo constituuntur [598 1Kb] , quatinus gubernatio regiminis totius opidi pluribus de cetero innotescat. Incid. Anno Domini 1349, in mense Iulio, Karolus in Romanorum regem electus uice altera cum multitudine ualida principum et armatorum ad sedem regalem Aquisgrani festinat, quod Leodiensis episcopus Engelbertus intelligens, cum electorum armatorum copia secum comitatur; cui Aquenses, ex mandato pape Clementis quarti ut creditur, 24.  die prefati mensis portas aperiunt, ubi accepta corona . . . . . [599 1Kb] cum sua regia consorte  pacifice ad sua repedat. Incid. Eodem anno Alpinos montes transiens, apud Mediolanum coronam [599 1Kb] recipit, et ulterius procedens, absque effusione sanguinis Rome per cardinalem ad hoc destinatum imperialem recepit  . Item unde supra. Eodem anno, mensis Iulii die 24, Karolus huius nominis quartus anno 4. suorum regni Romani, ac 3. Bohemie regni, confirmauit priuilegia pacis de noua curia et priuilegia nuper opidanis nostris reconsiliatis cum dominis suis concessa. Incid. Eodem anno, circa natiuitatem sancti Iohannis, intrauerunt Hasbanie terminos ex partibus inferioris Alimanie egressi uiri flagellatores, qui corpore usque  ad umbilicum nudato, capite caputiis et pilleis operto, pedibus nudis, uestes lineas rugatas ab umbilico deorsum usque ad talos portensas deferebant, et flagellis corrigiatis, in extremitatibus nodos aculeatos habentibus, propria dorsa percutientes, sanguinem eliciebant, asserentes quod per talem corporis afflictionem morbum epydimie forent euasuri. Qui bini et bini processionaliter incedentes, cantilenas lamentabiles proferebant. Quibus partim finitis genua flectentes, in terram proiectis impetuose corporibus, bracia in modum crucis extendentes supini iacebant. Post hoc erectis corporibus geniculantes, sacerdotibus eis comitantibus et preconantibus confessionem generalem dixerunt,  et continuo surgentes cantando leticie ficta ceremonia, sindone penitenciali ut ita dicam exuta, consueta indumenta resumebant. Huiusmodi flagellationis operam bis in die per 30 continuos dies  peregerunt et frequencius in ecclesiis, ubi si diuina officia horarum canonicarum aut sermocinatione stationum persoluerentur, illi dicebant suos actus preferendos. Ad istius igitur hereticam penitentiam multitudo hominum nobilium, militarium et plebeiorum, primo ex deuotione magna in tantum confluxit, quod non solum in episcopatu nostre dyocesis Leodiensis, sed eciam in diuersis dyocesibus cum laicis religiosi uiri tam monachorum quam ut plurimum mendicantium et secularium sacerdotum de suis sedibus exirent, et sacramenta ecclesiastica ministrarent eisdem. Processu uero temporis cum ipsorum presumpta religio, quam excogitabant quidam apostate religionis hospitati occulte in domo unius mulieris trans Renum, a litteratis  uiris plena superstitionibus et heresibus diligenter considerata esset inuenta, et in destructionem sancte ecclesie et tocius cleri progressiua, prout postea conparuit, per censuram ecclesiasticam hec superstitio cessauit. Incid. Anno eodem Iudei per totam Alemaniam comburuntur, eo quod fama laborauit ipsos intoxicare puteos et aquarum fluenta in destructionem totius christianitatis, et quod muneribus pauperes christianos corrumperent ad similia perpetrandum. Quorum bona uillici circumquaque collegerunt ad opus suorum dominorum. Inter quos uillicus ciuitatis Coloniensis occiditur a Iudeis, qui ibidem stratam cum multis domibus hereditarie possidentes, nolentesque ad baptismum conuolare, igne immisso sese cum uxoribus et liberis intra  domos proprias comburunt. De qua Iudeorum persecutione aliqui opinantur quod illi mendaciter criminati sunt.

8. Anno Domini 1350 domnus Amelius de Sconouwen, abbas huius loci, per annos fere 15 in lecto paraliticus decubans, iura tamen huius monasterii strennue preseruans, emit 12 modios siliginis hereditarie, de quibus contulit pro suo anniuersario 6 modios ad pytanciam mensis, et 6 reliquos ad pytanciam refectorii pro comedentibus secundis feriis in refectorio, et acquisiuit plures libros huic monasterio, et ampliauit bona nostra apud nouam curiam. Qui anno prelationis eius 21. mensis Februarii die 20. obiit; cuius corpus honorifice sepultum  est in medio stallati chori nostri, post sepulcrum Christiani abbatis, et grandi lapide sculpto coopertum.



INCIPIUNT GESTA ROBERTI ABBATIS HUIUS LOCI.


 1. Anno Domini eodem 1350, Clementis pape sexti anno 10.  et Karoli quarti in regno 6, in  imperio uero anno 3, mensis Februarii die 24, que fuit 5. feria, et in die beati Mathie apostoli, Robertus  de Crenewic per uiam scrutinii mixti in abbatem huius loci eligitur, uir laudabilis uite et religionis zelator. Cuius consecratio retardata est hoc modo. Clemens apostolicus reseruauit sibi omnes prelaturas et dignitates, quod inauditum fuit retroactis temporibus. Propter quod nunciis ad curiam Romanam destinatis pro electionis confirmatione, seu potius pro prouisionis obtentu, causa hec ad consistorium deducta est et diu examinata, quia ambassiatores archiepiscopi Coloniensis Willelmi ad obtinendum hanc abbaciam ad opus fratris archiepiscopi prefati, alterius cenobii monachi, instanter insudabant. Sed tandem de consensu cardinalium papa eidem electo de ipsa prouidit abbatia bullis porrectis, mensis Iunii die 3 . Nunciis  igitur nostris, cunctis patratis, prospere reuersis, prefatus electus a noua curia, ubi a tempore electionis residebat, ad monasterium cum honesta comitiua circa horam diei septimam deducitur. Et quia omnibus modus recipiendi abbatem non constat, ideo congruit nunc hunc describere.

2. De modo recipiendi abbatem uel episcopum. Primo igitur cum electi aduentus appropiare [600 1Kb] denunciatur priori et conuentui, statim omnes albis induti, precedentibus scolaribus et sacerdotibus ac fratribus minoribus, processionaliter ueniunt obuiam ei, et dum fuerit processum usque citra chorum capelle clericorum, ubi fruges solent uendi, stationem faciunt, aduentum ipsius prestolantes. Qui ad  prefatam capellam perueniens, uiso conuentu ab equo descendit. Ad quem prior et unus de senioribus cum maturitate accedentes, unus ad dexteram et alter ad sinistram reuerenter ipsum ad manus recipiunt, et precedente processione ad monasterium deducitur, cantore incipiente responsorium [601 1Kb] Honor uirtus cum suo uersu, interim priorissa Sancte Katerine de Milen et eius conuentu stationem cum maturitate facientibus in loco emunitatis nostre, sito inter porticum monasterii et conum  platee. Cum autem processum fuerit usque ad capellam sancti Trudonis, incepto ymno Te Deum laudamus, electus, si episcopus presens non est, super tapete scampno superstrato [602 1Kb] solus ad orationem procumbit, ymnoque expleto surgit. Tunc sequitur  responsorium Deum time cum uersu et repetitione; sequitur uersiculus Saluum fac seruum tuum. Mitte ei auxilium desuper, collecta Pretende Domine f. t. Quibus expletis, statim deducitur ad altare sancti Trudonis, et facta ibi oratione, congregatis ad hoc scabinis et opidanis, continuo prestat fidelitatis iuramentum, ponens manum dexteram super crucem tabule altaris insculptam et uerba unius ex circonstantibus scabinis eloquentis per singula replicat in hunc modum iurando: uan desen daghe uert ende  desen dagh algader, sal ich houd ende ghetruwe siin sinte Marien, sente Lambrecht, den bysschop uan Ludike, der capittelen uan Sente Lambrechs, den gede Sentruode, den conuente uan Sentruoden, den greue uan Len als uecht, der stat uan Sentruoden; letteren, brieue ende priuilegien, die die heren uerleent hebben, houden der stat uan Sentruoden, uriheyt helpen houden uon missen den, en den den als een abt uan Sentruoden, den armen gheliic den riken, ende den riken geliic den armen. Dat ensal ich laten om urinschap, nocht om messchap, noch om engheenre hande zaken, die mer mich den mach. Zo mich God helpe ende die heyleghen. Quo pacto deducitur ad maius altare, et facta oratione a scabinis deducitur  ad campanam bannalem, quam ipse pulsat in signum temporalis dominii.

3. De modo consecrandi abbatem. Expleto modo recipiendi solemniter electum huius monasterii abbatem nouum uel episcopum Leodiensem nouum, uidendum est de abbatis noui consecrationis offitio. Ubi primo sciendum, si ipse electus et ab ecclesia Leodiensi confirmatus post presentationem foras, ante suum introitum ad monasterium, consecratus sit, completo modo recipiendi supradicto, si placet, potest missam sollemniter celebrare uel ad prandium accedere; si uero nondum sit consecratus, tunc episcopo consecrationem hanc peracturo ad missale officium parato, electus consecrandus in medio superioris chori, ex opposito maioris altaris, inter  duos consecratos abbates in sedili medius ponitur, et dicto offertorio, episcopus officio consecrationis completo, anulum illi tradit. Quem ad chorum psallentium deducens, in stallo abbatis mitratum cum baculo sistit, et cantato ymno Te Deum laudamus, iterato ante maius altare inter prefatos ambos abbates ipsum collocat. Qui continuo iuramentum abbatibus ordinis nostri prestari consuetum facit in hunc modum . . . . . [603 1Kb] . Prestito autem iuramento, episcopus, sumpto sacramento calicis, amministrat ipsi consecrato sanctam eucaristiam, expletoque missarum officio, abbas abbacie domum intrat [604 1Kb] , et prout uelit [605 1Kb] , pransores inuitat. Prefatus igitur Robertus die prefato consecratus est a Theoderico suffraganeo Leodiensis episcopi Engelberti, assistentibus  abbatibus Sancti Laurencii et Sancti Iacobi. De eodem. Sequenti uero sexta feria proxima idem abbas Robertus hora capitulari uenit ad capitulum, et presentibus priore et toto conuentu, hec tria more solito se promisit seruaturum: primo, quod distracta et alienata reuocare deberet, et iura monasterii conseruare; secundo, quod bonas et antiquas rationabiles et approbatas monasterii huius consuetudines obseruaret; tercio, quod bona pytancie nostre ad usus alios non conuerteret. Post hec posita ei  regula beati Benedicti in sinu suo per priorem, prior et totus conuentus per singulos ad domnum abbatem prius genibus flexis accesserunt, et utrisque manibus super ipsam regulam, quam supra sinum suum tenuit, positis, eidem per singulos obedientiam promiserunt sub tali forma: Domine, promitto uobis obedientiam secundum regulam beati Benedicti, pacis osculo ipsi ore ad os continuo prestito. Quo completo obedienciarii seu officiati per singulos claues officiorum suorum super mattam capituli deposuerunt ad ipsius abbatis dispositionem, qui singulis continuo sua officia recommisit exsequenda. Incid. Anno Domini 1352 Clemens papa sextus obiit. Cui Innocentius sextus successit.

4. Anno Domini 1353 Robertus abbas, accedens  ad Willelmum  comitem Hollandie in opido et monasterio de Middelborgh, gratanter ab eodem ad prandium susceptus est, et releuato feudo ab ipso persolutaque pro releuatione una marcha argenti, qua tenetur nostrum monasterium de aduocatia super bonis et hominibus nostris in Alburgh et in adiacentibus uillis, ad suum monasterium rediit. De eodem. Eodem anno prefatus comes mendaciter informatus per quendam Godefridum de Dumella, surreptorem possessionum uirorum honestorum sue fidei commissarum per eosdem, prenosticationibus et superstitionibus tam principes quam honestos homines pellicientem, elaborauit effectiue omnia bona nostra tam in Hesden quam in Hollandia sita sibi usurpata tenere, pro eo quod eidem Godefrido  decima de Bardewyc per sententiam uassallorum nostrorum amplius quam 50 sibi adiudicata, et domno Iohanni de Bechout adiudicata in aula abbatis, ad ipsum comitem appellasset. Sed quia seuissima est iniusticia ferens arma secundum philosophum, et durum est contra stimulum calcitrare, ut dicit Lucas in Actis apostolorum , prefatus abbas comparato fauore domni de Iselsteine, comitis consiliarii et eius sigilli custodis, pacem cum comite iniuit, et redemit bona nostra iniuste abiudicata pro 1700 [606 1Kb] scutatis Brugensibus, soluendis comiti infra mensem, et 300 pro mediatoribus soluendis ad diem post spacium temporis condicti. Quibus sic peractis, Robertus abbas obtinuit literas  quitantiarias, nomine ipsius comitis scriptas et sigillatas, et sic ad possessionem bonorum nostrorum per comitis uassallos nobis adiudicatorum restitutus est. Omnibus ergo computatis tam pro literis restitutionis quam aliis pluribus incidentalibus, cum 500 florenis domno Florentio de uersele traditis, idem abbas occasione dicte appellationis sustinuit infra 4 annos dampna usque ad 4000 florenorum. Incid. Circa hec tempora domnus Arnoldus de Rummiens, nepos Ludouici comitis de Los ex legittima sorore,  cum duxisset in uxorem relictam prediuitis militis cuiusdam, maximi usurarii, comitis Flandrie Ludowici materteram, cepit fundare castrum in uilla propria Rumiens  . Qui licet alias non parceret expensis, cum protunc foret . . . . . [607 1Kb] . Brabancie, grauissime angariauit una cum subditis sibi popularibus populos rurales per Brabanciam, compellens illos ut longo tempore lapides, calcem et quelibet alia pro structura ipsius castri necessaria, gratis sub ipsorum laboribus et expensis aduectarent. Sicque post annos ferme 9 completo eleganter castro, et postea positis in ipso omnibus ad rebellandum opportunis, referebatur a multis quod nocturno tempore, dormientibus custodibus, fenestre huius castri audiebantur horribili sono concuti, et turres  cum sua ingenti aula uidebantur repleri [608 1Kb] coruscantibus flammis per fenestras sese spargentibus, que poterant pronosticare congrue huius castri subuersionem, prout infra patebit, secuturam.

5. Anno Domini 1355 cum domnus Reinerus de Scenuorst baro, frater Amelii pie memorie, predecessoris Roberti huius loci abbatis, bona nostra de Halchtre et Dola, que a creatione Roberti prefati in abbatem iniuste detinuit, restituere libere uoluisset, post multos tractatus idem baro allegationibus suis ueritati contrariis [609 1Kb] tandem ipsum abbatem compulit, quod dominium prefate uille et curiam cum redditibus 4 annis obtinere deberet tantummodo, quibus peractis, abbas eidem 1000 florenos soluere deberet. Sed anno sequenti  guerra crescente  inter eundem et domnum Waleramnum de Borne, occasione terre de ualkenburgh, timens prefatus Reinerus baro bona de Halchtre predicta ab aduersario suo fauillari, prioribus conditionibus annullatis, exactis 1000 florenis et 120 scutatis ab ipso abbate, uillam et curiam cum redditibus eidem libere restituit. Nosce hic, lector, quod prefatus domnus Reinerus, uiuente fratre suo Amelio abbate prefato, seriose instabat ut sepedicta uilla de Halchtre cum curia et bonis ibidem, quam ad placitum fratris sui Amelii abbatis cum dominio temporali super populum illum occupauerat, a conuentu nostro sibi quoad uiueret sub annuo pactu accensaretur. Super quo deliberatione habita, prior cum  senioribus considerantes huius uiri et suorum animositatem et potentiam, congregato toto conuentu rem propositam retuterunt, finaliterque de omnium consensu responsum est illi quod nulli monasterii bona uellent ad uitam tradere. Super quo responso ille in tantum indignatus est, ut profiteretur amodo conuentui se in nullo subsidiari. Sed reuera quod optime consulti erant claret, quia, licet nil iuris in predictis bonis habuit, fuit tamen abbatia nostra tam in redemptione uille prenotate quam in aliis  expensis ex huiusmodi causa emergentibus 2150 florenos et amplius dampnificata. Preterea sciendum quod idem domnus de Schenuorst---qui de permissione fratris sui abbatis Amelii pridem maxima emolumenta tam de bonis monasterii quam [610 1Kb] de opidanorum et scabinorum pecuniarum penis illis inflictis perceperat, et qui homines nostros apud Halchter grauiter angariabat et cruciabat in tantum, quod in mediis campestribus locis insudantes, uoce lacrimabili clamabant: uindica, Domine, sanguinem precii nostri laboris, quod ebibit uiolenta exactio Reineri de Schenuorst---immemor tamen horum omnium, in lecto egritudinis positus, diuiciarum plenus nullam restitutionem nobis fecit. Caueant ergo omnes huius monasterii saluationem  diligentes, ut grangias aut alias possessiones nunquam ad uitam cuiquam potenti seculari accensent, plus tamen precaueatur, ne fratribus aut propinquis abbatum talia concedantur, quia de talium manibus dampnosius quam ab alienis huiusmodi recuperantur, prout superius in gestis Ade abbatis comprobatur. De eodem. Eodem anno  Robertus abbas occasione Gerardi de Steinuorde ipsum defidantis, et postea condignam emendam eidem Roberto ex compulsione exsoluentis, sustinuit dampna usque ad 300 florenos.

6. Anno prenotato  quidam mercatores fecerunt arestari et uinculis mancipari quendam ex eorum famulis, qui mercimonia ipsorum sue fidei commendata ad opidum nostrum Sancti Trudonis  detulit, et ad se ea pertinere asseruit. Sed illis pluribus rationibus contrarium ostendentibus, is ad suspendium ueritus condempnari, aliquorum, ut dicebatur, scabinorum oculos muneribus excecauit, quorum astu sententialiter definitum est non fore furtum, licet bona suorum dominorum ille ad loca sibi non iussa attulisset, sicque a uinculis est deliberatus. Qui cum [611 1Kb] post aliquot temporis ad paupertatem, ut talibus euenire assolet, deuenisset, apud Leodium coram episcopo Enghelberto querimoniam contra scabinos deposuit, quod minus iuste ab eo munera accepissent. Quo percepto, ut dicebatur, scabini illi fecerunt prefatum famulum sub spe pacis ad opidum prefatum redire. Cuius aduentum plures assisini scabinorum, ut postea patebit,  cognoscentes, ipsum apud curiam Beginarum, ubi iuxta auam sue uxoris clam ad cenandum uenit, in noctis crepusculo latrocinaliter occiderunt. De quo facto rei illi tunc euaserunt, quia baliuus episcopi et horum assisinorum amici et consanguinei quidam scabini impediuerunt nostrum scultetum, quod nequibat testes producere contra diffamatos illos. Item. Anno Domini 1356 quidam iuuenis nocte  quadam ante tempus campane per cymiterium sancte Marie transiens, a quibusdam aduersarium domini sui insidiantibus, innocens et bone indolis reputatus, pro insidiato aduersario clam occiditur. Et cum rumor ille [612 1Kb] sero de tali crimine in populo cresceret, unus reorum stans super cymiterii ingressum, unum seruorum nostrorum cum aliis opidanis ad spectaculum accurrentem in faciem cum ferrea chyrotheca percussit, quem percussus optime nouit. Propter quod cum uiolatum esset cymiterium, per biennium defunctorum corpora in nostro orto appellato uriithof sunt de consensu conuentus sepulta. Item. Talia et plura alia homicidia, furta, rapine et uiolentie in opido sunt diu perpetrata, ex quibus grauis tumultuatio inter opidanos surrexit contra  aliquos ex primoribus et scabinis prefatis, quibus imputabant quod quisque eorum mutua uicissitudine defenderet suum et dissimularet delictum, ne criminosi punirentur. Incid. Anno supradicto 1355  Iohannes dux Brabancie obiit, et ducatum Brabancie filie sue Iohanne reliquit, quam pridem matrimonio copulauit cum Wincelao duce Lutsenburgie  . Incid. Anno Domini 1356 Ludowicus comes Flandrie, qui ex filia  prefati ducis Brabancie secunda natu adhuc superstite prolem legitimam habuit, cernens nullam portionem sibi ad presens assignatam esse ad et in ducatu prefato, collecta multitudine armatorum opidum Andwerpie obsedit et in deditionem accepit. Incid. Eodem anno post festum Iohannis Enghelbertus episcopus  per marisscalcum   et baliuum  Hasbanie expugnauit opidum Landen. Die uero sequenti mulititudo Brabantinorum superuenit, et paucis Leodiensibus illis preualens, pluribus captiuatis, ceteros terga dare conpulit. Sed cum paucis redeunte baliuo prefato, qui ad conburendum uicinas uillas operam dabat, Leodienses per ipsum reanimati, iterato opidum impetunt, contra quos Brabantinorum exercitus extra portas aggressus est. Sed commisso prelio uictoria cessit Leodiensibus, ex Brabantinis plurimis occisis, et Leodiensibus qui captiui erant a uinculis ereptis. Incid. Eodem anno Wincelaus nouus dux Brabancie, ut efficatius comiti predicto obsisteret, famosum claustrum sancti Petri Haffligensis intrauit, et expulso abbate et toto conuentu officinisque euersis, monasterium  cum dormitorio refectorioque et ambitu eleuato fossato circumuallans, sacrilegium perpetrare non formidans, fortalicium castri ad impetendum Flandriam exinde positis ibidem armatorum custodiis effecit. Contra quem comes ipse campestri bello congressus uictoriam obtinuit, et illum terga dare conpulit. Propter quod custodibus castri lacrimandi fuga lapsis, Flandrenses continuo id ipsum occupantes,  cum armatis custodibus munierunt. Post paucos dies comes prefatus intrauit opida Brabancie Bruxellam, Louanium cum aliis libertatibus, ibi accepta ab illis fidelitate, suos ibidem baliuos constituit. Post cuius recessum Brabantini postposita fidelitate quam comiti probabant, mittentes pro duce et duxissa sese illis obtulerunt. Sed post duos menses concordia pacis interuenit, conditione tali, quod Wincelaus, quousque duxissa uixerit, ducatum obtineat, duntaxat exceptis opidis Maglinia et Andwerpia comiti addictis, secundum arbitrium Willelmi comitis Hollandie  . Post aliquot temporis facta concordia pacis secundum arbitrium Willelmi comitis, prefati milites Flandrenses occupantes fortalicium proh dolor! ex Haffligensi monasterio immutatum,  precauentes ne dux Brabancie in posterum inibi positis militaribus Flandriam infestaret, continuo suppodiantes ima fundamenta lignis, apposito igne abscesserunt. Cumque ui ardoris suppodia deficerent monasterii, cum fortissima turri refectorii ambitus et pulcerrime capelle beate Marie parietibus euersis, omnis illa structura corruit excepto dormitorio. Quod cum cuidam sagaci illius monasterii monacho innotuit, celeriter suppodiari iussit, et postea nouis fundamentis positis, sumptuosum hoc dormitorium est preseruatum. Incid. Anno eodem Iohannes rex Francie cum maximo suorum exercitu insequens regis Anglie filium  principem Gualie, qui cum paruo electorum Anglicorum cuneo nuper intra Franciam peruenit, in medio regni sui iuxta Pictauis   in prelio uincitur; et dare dextras dedignans, sed fortissime repugnans, tandem a militibus principis compressus et in terram prostratus, eleuatur, et cum Philippo filio et multis Francie principibus dextras dantibus in Angliam nauigio deducitur, et ibidem post plures menses moritur  .

7. Anno Domini 1357 antiqui scabini et consules nuper destituti tempore Amelii abbatis ab obligatione, qua se obligauerant de non attemptando amodo officia fidelitatis in regimine huius opidi, nisi de consensu dominorum et opidanorum, nunc ab illa obligatione quitantur mediante obligatione fidelitatis nostro monasterio prestanda, sub iuramento suo tactis euangeliis. Item. Anno sequenti  Engelbertus episcopus  Leodiensis modernos scabinos huius opidi, coram eo diffamatos de multis excessibus et de latrocinio apud curiam sancte Agnetis facto, tanquam conscios intendens corrigere et destituere, uenit ad monasterium nostrum, requirens consensum abbatis Roberti. Qui animaduertens quanta grauamina occasione destitutionis scabinorum antiquorum monasterio suo obuenerant, sic consensit, quod non per uiolenciam, sed per sententiam et legem huius opidi procederetur. Propter quod ipse Leodiensis episcopus prima die  Marcii per campane bannalis pulsum conuocauit populum, et post plures tractatus, scabinis de obiectis sibi sese excusantibus ibidem in presentia omnium, prefatus episcopus, qui ad illorum corporum detentionem huc accesserat, erubuit et eos liberos abire promisit. Item. Post hec quidam perpetrauit homicidium iuxta molendinum monasterii de Milen. Contra quem reum scabini Sancti Trudonis post testium depositiones per iuris ordinem sententiam protulerunt, a qua sententia priorissa consilio et auxilio episcopi suffulta, ad scabinos Aquensis sedis apellauit. Processu uero temporis, quia homicidium illud infra libertatem nostre iurisdictionis contigit, scabini prefati sunt sub expensis monasterii nostri primo et secundo ducti et reducti pro recipienda  doctrina et sententia a scabinis Aquensis sedis, ad quorum iudicium sententia principalis, quam tulerant scabini Sancti Trudonis, mansit in suo robore non reuocata; sed questio eius compositione interueniente sopita est. Ex huius litis occasione monasterium nostrum sustinuit dampna expensarum ultra 1600 florenos, et de quodam facto 400 florenos. Item. Eadem ebdomada qua scabini Sancti Trudonis ad Aquensem sedem sunt adducti, episcopus Leodiensis post plures tractatus, cum uideret se prefatos scabinos in presentia scabinorum Aquensium non posse, prout putauit, corrigere et destituere, compositione pacifica interueniente, mediantibus 600 florenis per ipsos scabinos deliberandos, et inter episcopum et abbatem atque aduocatum partiendos  ab impetitione illorum cessatur.

8. Anno eodem, in mense Aprili, Robertus abbas ex certis causis transiens per comitatum Namurcensem, diuertit iter ad monasterium sancti Gerardi Broniensis. Quod cum perciperet abbas eiusdem loci, misit celeriter equestres nuncios honestos, inuitantes eum ad prandium domini sui, et eidem intimantes quod totus conuentus processionaliter obuiam sibi uenire paratus esset, si sue paternitati gratum foret. Quo id fieri recusante et ad hospitium ipsi monasterio uicinum declitante, paululum repausatione facta, ad missam signa pulsantur. Qui cum ad ipsum claustrum ad audiendum officium missale intraret, prefati monasterii abbas et conuentus simul congregati, cum omni humanitatis salutatione reuerenter  ipsum ad chorum psallentium deducentes, ad stallum sedis abbatis statuerunt. Qui cum ad hospicium suum extra monasterium misse officio peracto iter caperet, nequaquam exire de claustro permittitur, sed ad domum abbatis deducitur, et conuocato conuentu ibidem ad prandendum, eidem cum omni sua comitiua iocundum et lautum conuiuium ab abbate illius loci honestissime exhibetur. Ibi inter cetera dulcia colloquia abbas asseruit,  quod cuilibet abbati Sancti Trudonis ibidem nouiter aduenienti tenetur abbas prefati monasterii cum toto suo conuentu obuiam [613 1Kb] extra claustrum monasterii ipsius solenniter cum reliquiis et crucibus procedere, et ad ipsum monasterium honeste inducere, et oratione ibi facta, deuote ad aulam abbatis deducere, et prandio peracto, ad eius presenciam omnes officiati tam abbatis quam conuentus officinarum [614 1Kb] suarum claues teneantur deponere et eidem tradere; et si forte quisquam ex domnis commonachis fuerit ibidem carceri mancipatus, uel in aliqua penitentia regulari detentus aut positus, ipse abbas Sancti Trudonis poterit illum aut illos libere absolutos facere. Quibus per ordinem sic enarratis, ualefacto mutue ad peragendum ceptum  iter processit. Item. Anno Domini 1359, Nonas Maii, circa horam diei 11. cecidit turris huius monasterii tercia, que uersus meridiem respiciebat, ubi uix dimidia hora precedenti plures scabini et mansionarii, cum diu de inheredationibus intra porticum ipsius monasterii tractassent, discesserant illesi. Et puer quidam triennis cum iuxta turris huius parietem ludens sederet, a fratre suo uix sexenni uocatus abducitur, post cuius discessum continuo ruina turris subsequitur, Item. Anno reuoluto abbas Robertus timens de maioris turris ruina, accito famoso lapicidarum magistro, fecit murum parietis maioris turris uersus monasterium stantem conspissari, et arcum qui subter erat amplius artiorem construi. Ubi dum opifices ultra medium altitudinis parietis structuram  produxissent, quadem die hora misse dum ponderosos lapides, quos de turris pariete excusserant, ad continuandum nouum opus ueteri in nimia quantitate super apodiatas crates cumulassent, continuo apodiamina cum cratibus concussa ruerunt, et duos operarios in summo constitutos deorsum precipitauerunt. Quorum unus ruptus ab intra quarta die obiit, alter uero licet. iehsu, conualuit. Incid. Eodem tempore quidam mercenarius ad operandum super tabulatum in ecclesia beate Marie conscendit. Qui dum incaute super celaturam, que de tenuissimis asserribus fuit, calcaret, desuper cecidit super pulpitum in choro inferiori, quod fractum dissiliit, et ille in pauimento proruens, crepuit et exspirauit. Incid. Anno Domini 1360  Theodoricus comes de Los et dominus de Heinsberg 12. Kalendas februarii obiit  . Cuius corpus cum delatum esset ad claustrum de Herkenrode, non recipitur ad sepeliendum  ; et sic deuectum ad conuentum Augustiniensium in Hasselt inhumatur. Incid. Post huius obitum episcopus Leodiensis producens literas referentes quod condam comes quidam sponte fecit ipsum comitatum feodum Sancto Lamberto, et ad eiusdem sancti ecclesiam debere  deuolui, si comitem quemlibet contingeret absque prole decedere. Propter quod placuit maioribus ecclesie et ciuitatis Leodiensis, exceptis nobilibus milicie patrie, quod ipse episcopus comitatum, quia ad ecclesiam foret deuolutum, attemptaret. Et sic non obstante quod domnus de Dalenbruech, nepos ex fratre  comiti, cui etiam comes ipse comitatum legauerat, et domnus Arnoldus de Rummeins, comitis consobrinus, per maiores patrie sententialiter petebant definire cui ipsorum alteri comitatus cedere deberet, prefatus episcopus conpulit incolas de Los, de Herka, de Hasselt et aliarum uillarum, quod ipsum in comitem reciperent et eidem fidelitatem prestarent.

9. Anno Domini 1361, imperii Caroli quarti anno  13. et episcopatus Engelberti episcopi Leodiensis anno 18. cum Godefridus de Dalenbrech custodes armatos in castro de Stockem  ad ipsum obtinendum posuisset, episcopus et tota patria Leodiensis cum maximo exercitu castrum obsedit mense Iunio. De eodem. Mense eodem opidani Sancti Trudonis ceperunt laborare pro obtinenda sibi communitate, maxime instigantibus eos hiis qui dudum de scabinatu et consulatu destituti erant, cum sibi fauentibus, ponderantes, quod per assisinos scabinorum nouorum multi excessus et uiolencie graues fierent. Quod cum Robertus abbas intellexit, congregato in orto nostro urythof toto opido, accessit ad eos cum toto suo conuentu, et facto silentio, accito notario, fecit publice in Theutonica lingua priuilegia  de non eleuanda communitate et de pena imperatoris contra transgressores priuilegiorum inflicta per ordinem exponi subiungens se paratum semper esse ad corrigendum, si quid ostendere possent infra iurisdictionem suam incorrectum. Illis uero respondentibus quod ipsi suo domino nil imputarent, sed insolenciis scabinorum, tunc prefatus abbas cernens quod singula officia ministerialium consentirent de communitate eleuanda, monuit uniuersos sub testimonio astantium, ut a ceptis desisterent, alioquin contra eos ad penas expressas procederet. Die ergo eadem principales communitatis promotores festinanter uenientes ad coopidanos suos, qui in obsidione castri predicti remanserant, assumptis  secum magistris communitatis Leodiensis, Hoyensis et aliarum uillarum, mediantibus 4000 florenorum et amplius obcecant oculos domini Leodiensis, quod contra debitum promissum concedit eis erectionem communitatis, in quantum in ipso est, mensis Iunii die 27. Qui acceptis sigillatis literis ad opidum redeunt, et constitutis duobus magistris et 12 consulibus, paucis diebus transactis, opidi regimen ad placitum suum usurpant, contra amborum dominorum  iurisdictionem et oppidi libertatem. Persistente autem episcopo cum tota patria in obsidione, custodes compulsi sunt saluis corporibus tradere castrum mensis. . . . die. . . [615 1Kb]  . Cum autem magistri prefati proponerent requirere domni abbatis consensum de erecta communitate, ipse conuocato prius toto conuentu in loco capitulari, omnium requirens consilium et finalem consensum, inuenit omnes in hoc concordes, quod communitati nullo modo assentirent, sed in resistendo sibi totius uiribus assisterent. Post paucos dies cum dominus abbas ad nouam curiam diuertisset, magistri communitatis cum suis fautoribus uenerunt ad eum, instantes ut eleuate communitati consentiret. Quibus respondit: Communitati nullatenus consentio, sed ad  corrigendum excessus, si quos proposueritis, in quantum teneor paratum me offero. Exhinc ipse abbas metuens ne uiolenter niterentur eum ibidem residentem compellere ad consentiendum communitati et eorum uoluntati, prout condam tempore abbatis Ade, ut supra narratur, temptatum fuerat licet frustra, de consilio amicorum Leodium petiit, et ibi ueniens circa festum Dyonisii subsequens, 3 annis, mensibus 3 minus, ibidem commoratus est. Qui ubi diligenter episcopum, capitulum Leodiense et ciuitatem et uillas patrie sepe requisisset, ut Trudonenses, qui contra prestitum iuramentum communitatem acceperant in preiudicium sui monasterii, ab illicite usurpatis resilire procurarent, nullum finale responsum obtinuit, capitulum tamen Leodiense semper  pro sua parte fuit.

10. Eodem anno  post festum penthecosten  cum Robertus abbas ad inustanciam honestorum uirorum testamentum domni Iohannis de Halbeke militis de bonis feodalibus, sicut comes de Los et domnus de Lummene pridem fecerunt, ratificaret et confirmaret, secundum sentenciam uassallorum suorum ad opus filiorum naturalium prefati domni Iohannis, quibus certam pecunie summam assignauit ad prefata bona: Henricus de Halbeke, nepos ex fratre huius domni Iohannis, cum sibi adherentibus ex Ghelria et Iulia armigeris, iniuste ex occasione huiusmodi legati defidauit Robertum abbatem, suos et monasterii bona, per litteras ante solis occasum ad nostrum monasterium  transmissas. Et in crastino proxime seqenti in solis crepusculo uillam nostram Halchtre et curiam ibidem de Dola spoliauit et combussit, homines nostros captiuos abducens. Qui cum per suos satellites nocturnos incendiarios similiter domno de Heere, exsecutori dicti domni Iohannis, dampna intulisset, elaborante illo per 12 pacis Hasbanie conseruatores proscribitur, et sui satellites  incendiarii apud Heere capti tres rotantur. Item. Eodem anno cum superior mansio nostra apud Dolam cum fortalitio bene uallato adhuc ab incendio salua permansisset, abbas ex suorum consilio fecit straminea ipsius mansionis tecta deponi, ne ab aduersariis possent comburi. Ecce aliud infortunium, quia cum famuli abbatis straminibus tecture ignem supponerent, ut latronibus combustionum materia auferretur, continuo uenti impetus uim flamme reflexit ad edificia nondum detecta, et omnia cum ipso fortalicio incinerauit. Item. Eodem anno in die Bartholomei apostoli  idem Henricus mansionem de Dola tunc straminibus detectam combussit per suos in crepusculo. Item. Postea in medio noctis uigilie conceptionis sancte Marie   ab eodem orreum trecensuarii  nostri apud Engelbamd, segetibus et feni plenum, comburitur, et eadem nocte molendinum nostrum apud Merwile incendiatur, sed ignis sine magno dampno extinguitur. Item. Anno post hunc quarto  in Marcio idem maledictus cum suorum 18 complicibus occidit presbiterum de Halchtere ante cymiterium, et septem uiros atrociter uulnerauit, et captiuos quinque abduxit. Item. Prenotato anno, mensis Aprilis die 8, in crepusculo diei captus est unus ex incendiariis nefandi Henrici per forestarium noue curie iuxta pontem de Merwile, progrediens ad comburendum orreum unius coloni nostri. Qui cum traderetur forestario opidi nostri, sponte fassus est se incendiasse [616 1Kb] nuper illud orreum prefatum  apud Engelbamd, et iam, si captus non fuisset, in ipsa nocte plura commisisset incendia. In cuius pera inuenerunt lignos ex sulfure et stuppa compositos, quibus in domorum tectis aut segetibus orreorum intrusis, uel eadem hora aut die sequenti aut subsequenti flamma efferbuit, secundum adinuentionem nequitie talium. Qui cum plures consortes sui flagicii accusasset, sexto die sequenti  ante molendinum de Meruile, quod nuperrima nocte incendiauerat, post equos ligatus, ad locum condempnatorum trahitur et rotatur. Item. Eodem anno, mense Iunii die 3, Henricus de Halbeke cum suis complicibus ecclesiam et 8 mansiones in uilla de Halchtre combussit. Propter quod ad sonitum campane uiris de Houthalen  et de aliis uillis ad  uillam Halchtre concurrentibus, ereptis predis predones terga dare compulerunt. Ibi ex parte Henrici tres armigeri cum 20 equis occisi sunt et plures uulnerati, ex parte altera unus de Halchtre et duo de Houthalen occubuerunt. Postea Robertus abbas constituit duos mamburnos, per quos multi complices prefati . . . . . [617 1Kb] domino de Rumeins, pro certa summa pecunie traditis illi cartis et literis de comitatu ipse  mentionem facientibus. Et cum Karolus imperator paulo post Aquisgrani circa festum omnium sanctorum aduenisset, ipse domnus de Rummiens ad eius presentiam comparens, prefatum comitatum dicitur ab eodem releuasse et inuestitus fuisse, et anno sequenti sententiam pro eodem et suis heredibus apud Pragam latum fuisse, antequam episcopus et idem domnus de Rummiens processu temporis ad presentiam imperatoris citati comparuissent.

11. Anno Domini 1363 duo assisini diffamati de nefando latrocinio super curiam sancte Agnetis patrato capiuntur et diu imprisionantur, quorum unus per sentenciam scabinorum Sancti Trudonis decapitatur [618 1Kb] , alter per scultetum de Montenaken detentus, et per scabinos de ueerte abiudicatus, apud  Bruistemium rotatur. Item. Eodem anno ex quatuor scabinis diffamatis de prefato flagitio tanquam consciis tres apud Leodium causa presidii commorantes et ibidem egrotantes, moriuntur, de quorum decessu repentino, licet multi nutu diuini examinis ipsos mulctatos fuisse dixissent, quis scit? Quorum quartus post aliquot temporis, scilicet anno Domini 1372 circa festum omnium sanctorum, per idoneos testes in presentia scabinorum Sancti Trudonis, in loco iudiciali criminatur de eodem facto. Qui per campanam bannalem appellatus et per consuetas quindenas citatus, cum non compareret, ab honore et proprio iure proscribitur. Item. Anno prenotato  inchoatus est lapideus murus, qui circuit curiam monasterii, et completa est pars illa que a  porta nostra extenditur usque ad molendinum nostrum. Incid. Ipso anno Enghelbertus episcopus releuauit tanquam comes Lossensis a duce Brabancie Wincelao feudum de aduocatia Sancti Trudonis, et feuda de castro Durachii et de Kelmont. Item. Eodem anno duo ex quinque assisinis, reis de crimine super curiam sancte Agnetis prefatam patrato, naturalis mortis exicio preuenti, talionem pro suis demeritis euaserunt. Item. Anno sequenti  flagicii prefati particeps quintus, asserens se interfuisse huic flagitio et adductum sed manus non apposuisse, Maii mensis die 21, sero uiuus sepelitur. Incid. Anno Domini 1364, in mense Maio, Enghelbertus Leodiensis episcopus per Clementem quintum  papam ad sedem Coloniensem  ,  et Iohannes de Erkle episcopus Traiectensis ad sedem Leodiensem sunt translati. Incid. Eodem anno Arnoldus de Rummiens mensis Maii die 8, collecto magno exercitu per Henricum, ad duellum Leodii sunt appellati et contumaces effecti. Ex quibus Iohannes de Puteo miles cum duobus fratribus  suis pro emenda fecit homagium domno abbati, et tandem Henricus ille dyabolicus obligauit se stare ordinationi duorum honestorum militum.

12. Anno eodem, in uigilia purificationis , cum Iohannes de Trudonica, nepos Roberti abbatis, officium sui scabinatus resignasset, scabini quadragesimo die ad eligendum conuenerunt. Et cum aliqui metu aut precio, ut dixerunt, inducti scultetum episcopi eligerent et alii dissentirent, magistri communitatis concitantes populum ad arma, accensis laternis et facibus in medio fori, quia tenebre incumbebant, accesserunt ad lobium, et in metus compulerunt scabinos ad eligendum scultetum prefatum. Propter quod Robertus abbas contra hanc electionem appellauit scabinos ad caput sedis  Aquensis. Qui per scabinos prefate sedis de ferenda sententia anno sequenti edocti, statuto die in omnium presentia pronunciauerunt electionem illam nullius esse momenti, tanquam per metum et alias non rite celebratam, eundemque a scabinatu, grauibus articulis contra eum productis, amouerunt, condempnantes eum ad refusionem expensarum pro ductu et reductu factarum ascendentium ad summam 347 florenorum. Fuit eciam abbas Robertus prosequendo huiusmodi negocium expendens 300 florenos. Item. Post aliquot temporis prefatus condam scultetus de grauibus excessibus criminatus apud domnum Iohannem episcopum, inprisonatus apud Musal, exactis ab ipso 2400 florenis, a prisone liberatur. Qui si, postquam ad fidelitatem scabinatus  fuit admissus, domno abbati ueniam de tali usurpatione scabinatus postulasset, et de cetero contra monasterium se aduersari non debere promisisset, totum delictum abbas ad hoc informatus illi indulsisset, et scabinus permansisset, et de grauibus prefatis dampnis indempnis exstitisset. Sed ipse usus consilio quorumdam scabinorum, humiliare se dedignans, omnia hec perpessus est. Incid. Anno Domini 1362 Innocentius papa uI obiit, cui, cardinalibus ex suo gremio eligere discordantibus, succedit Urbanus [619 1Kb] u, qui fuit abbas Massiliensis, ordinis Benedictini. Eodem anno magistri communi tatis erexerunt peronem lapideum super forum, superposita cruce et aquila deaurata. Incid. Eodem anno domnus Godefridus de Dalenbruch, uidens se  non posse resistere episcopo Leodiensi, qui per totum comitatum tanquam comes receptus erat, uendidit omne ius  quod habuit ad comitatum de Los, suo consanguineo  . . . . [620 1Kb] auxilium principum sibi fauentium, aggressus est ante opidum Herke cum explosis uexillis armature comitatus de  Los. Quem incole fuge consulentes pre timore post paululum receperunt et fidelitatem ei fecerunt, die uero sequenti post recessum exercitus incole illi iterato sese Leodiensibus obtulerunt. In crastina uero die, que fuit uigilia penthecostes , fama rei peruolante, Leodienses et Hoienses cum tota patria indignatione permoti, usque super Iecoram fluuium armata manu procedentes, propter Enghelberti episcopi absentiam, Iohannem domnum de Rupeforti in mamburnum sibi elegerunt. In die penthecostes, que fuit mensis Maii die 12, Trudonenses circa horam uesperarum armata manu obuiam patrie Leodiensi exeuntes, intrauerunt grangiam Theutonicorum dominorum apud Obhere. Ibi pernoctantes, effregerunt uiolenter clausuras diuersas,  bona eorum dissipando et rapta ad opidum transmittendo et segetes agrorum immaturas sponte conculcando. Sequenti autem die quarto  totius patrie equestres accedentes ad castrum Rummiens, uillam cum appendiciis combusserunt, et sequenti die  ad uillam Hamale declinantes, castrum ipsum combusserunt.

13. Eodem anno in octaua penthecostes, que fuit mensis Maii die 19, opidani nostri Trudonenses, uidentes quod Robertus abbas ab anno precedenti traxisset eos coram officiali Leodiensi, in causam litis, occasione communitatis contra uoluntatem ipsius per eosdem eleuate, super quo quamuis coram tota patria nuper querimoniam deposuissent, sed non profecissent: nunc adhortantes sese magistri communitatis,  adductis secum ex singulis officiis duobus opidanis, accedunt ad ciuitatem Leodiensem, ad prouocandum communitatem Leodinensem contra ipsum abbatem. Ubi tertia feria sequente  in capitulo Leodiensi prefato abbate cum amicis suis comparente, Trudonenses datis muneribus maiorem partem ex ministerialibus officiatorum Leodiensium sibi adherentium obtinuerunt, proponentes domno abbati optionem, quod uel sigillaret communitatem, uel a ciuitate aut patria expelleretur, tribus diebus ad deliberandum eidem oblatis. Die uero sequenti , que fuit uigilia sacramenti, cum magistri Leodienses sibi intimassent quod sigillaret communitatem uel recederet, mane facto  in die sacramenti  a ciuitate recessit cum rebus et familia. Quod dum nostro conuentui ante processionem denunciatum est, in anxietate positi, fecimus clenodia monasterii et abbatie infra processionis illius solemnitatis egressum et regressum festine ad mansionem nostram apud Lewis quadrigari. Necessaria eciam corporum indumenta reseruantes, misimus per singulos nostra iocalia et utensilia extra conuentum secrete intra et extra opidum apud amicos secretos tutanda. Elapsis igitur diebus paucis, ille exul deuotus Robertus abbas,  rebus et bonis suis a Leodio ad opidum Lewis prefatum deductis, uenit ante cenam ad nouam curiam. Qui die sequenti que fuit dominica a secretariis amicis accepta premonitione ut precaueret, ne a capitaneis communitatis uiolentia opprimeretur, continue Lewis se transtulit et ibidem moratus est. Post hoc mensis Iunii die 9. quidam garrulus et precipuus aduersarius monasterii de ministerio serdonum  concitauit cum complicibus suis apud conuentum fratrum Minorum communitatem contra scultetum nostrum et unum ex scabinis, impingens illis quod ipsorum instinctu ipse Robertus abbas a curia noua discessisset. Iterumque facto prandio, procax ille cum suis et parua communitate procurauit inuitis magistris scultetum  ipsum ad decennium debanniri; qui diu extra opidum detentus est. Item. Anno eodem in crastino sancti Iacobi Minoris  Iohannes de Erkle, prefatus pridem episcopus Traiectenis, auctoritate apostolica Leodiensis episcopus constitutus, receptis ab imperatore Karolo regalibus cum expressione comitatus de Los, uenit ad episcopale fortalicium Francemont  , et post aliquot dies intrauit ciuitatem Leodiensem, ubi pacifice est receptus, et dictus est huius nominis Iohannes quintus. Item. Circa idem tempus opidani Sancti Trudonis multociens cum pecunarum promissione requirebant nunc de nouo Iohannem creatum episcopum, quod, prout predecessor eius Enghelbertus, communitatem eis concederet et sigillaret. Qui noluit, sed eis proposuit,  si uellent in ipsum consentire, totis uiribus laboraret inter abbatem et ipsos omnimodam pacem procurare. Propter quod prefati opidani in uigilia sancti Egidii  apud Leodium in presentia magistrorum totius patrie grauem querimoniam contra ipsum episcopum deposuerunt, quibus omnes illi magistri pro sigillanda communitate adheserunt. Sed assignata iterato die alia, que erat in crastino natiuitatis beate Marie , prefatus Leodiensis episcopus consentire noluit. Quocirca cum in processu litis procurator opidi ab interlocutorio ad delegatum scilicet abbatem Sancti Iacobi appellasset, et ipsi opidani Sancti Trudonis pendente appellatione domnum abbatem ad procedendum in causa coram  eodem delegato citari fecissent: ipse abbas Robertus causam ad sedem apostolicam remitti postulauit, pretendens quod apud Leodium secure nequiret litigare. Quare ipse delegatus partibus coram eo comparentibus, causam ad sedem apostolicam remisit, assignans post terminum duorum mensium se presentandos sedi apostolice. Infra quod tempus de consensu ambarum partium prorogatum est tempus ad comparendum in curia Romana usque ad primam diem mensis Marcii sub spe pacis. Anno sequenti  ad instanciam Trudonensium communitas capitulum  Leodiense et Robertum abbatem uocauerunt ad consentiendum communitati, sed non preualuerunt. Item. Anno eodem Robertus abbas ab opido Lewis exiens, mensis Maii die 3. iter dirigit ad Romanam curiam, cumque causa litis contra erectionem communitatis opidanorum nostrorum relata esset in consistorio, commissa est auditori sacri palacii. Postea ipse abbas circa festum Dyonisii ad partes rediit, dimisso ibidem uno fideli sollicitatore. Qui cum in reditu Traiecti uenisset, Leodienses magistri requirebant nouum episcopum Iohannem, ut ipsum abbatem ab appellatione duelli, qua sex opidanos Trudonenses per mamburnum impetebat, et a lite contra opidum Sancti Trudonis cessare faceret. Qui in nullo illis consensit, quare prefatus abbas a  Traiecto ad urbem Coloniam se transtulit. Item. Circa idem tempus opidani Sancti Trudonis egressi ad castrum de Rummiens inuadendum, progressi ad ipsius antecastrale uestibulum, ubi sumptuosa edificia propugnaculorum et murorum cum circonfluenciis aquarum fortaliciis uallata minacem aspectum protendebant, animoso impetu transuadendo usque ad portam et muros, non formidantes balistarum et tonitrualium bustarum iacula, accesserunt, irrumpentesque uiolenter omnem structuram, ipsam usque ad castri crepidinem combusserunt. Et, ut ferebatur, si institissent castrum expungnantes, obtinuissent, quia custodes castri, uix octo exceptis, ibant iocatum omnes ad sponsalia quedam in uicina uilla celebranda. Combustis igitur  hiis omnibus, Trudonenses ad sua redierunt. Post pauculum custodes, dum ad castrum redirent, inuenerunt quinque iuuenes Trudonenses in cerasis cerasa legentes, quos impetentes occiderunt. Item. Anno Domini 1365, mensis Augusti die 11, obsessum est castrum de Rummiens per Iohannem episcopum cum tota patria et milicia. Ubi inter ceteras magonales seu machinas proiecit machina opidanorum Sancti Trudonis tam ponderosos lapides, ut obsessi ad illius machine iactum precipue formidarent, quia castri structura exinde concutiebatur. Preterea cum in uigilia Dionisii episcopus fecisset machinam quandam quam uocant aprum aptare ad unam turrium castri, statim ex continuatis impulsibus horribilibus parietibus ruptis, turris illa corruit. In  crastino uero prefati Dionisii ad aliam turrim impulsum est cum secundo apro tam impetuose, quod structura parietum castri rumpebatur. Tunc custodes ad planiciem in summitate castri ordinatam accedentes, acerrime rebellabant, sulfureos globos super apri machinam proiicientes cum ardentibus tingnis et cum tonitrualibus globis plumbeis, plures ex oppungnantibus mutilantes et occidenttes. Qui tandem uim passi, ad castri deditionem sunt compulsi, saluis corporibus tantum, quorum numerus fuit 124  ,  sex mortuis exceptis. Quibus deductis ad prisonem castri de Musal, abiectis turribus et parietibus ceterisque combustis, locus castrensis ille proscriptus et abiudicatus est a sui restructione ad centum annos. Sub hac obsidione licet plures ecclesiastici uiriet femine grauia dampna suarum rerum perpessi sunt, et maxime domini et fratres Theutonici, nostri tamen monasterii bona tam in noua curia quam alibi remanserunt intacta, presidiante nobis in propria persona domno Godefrido de Harduemont.

14. Anno Domini 1366 [621 1Kb] , mensis Februarii die 22 Iohannes u. Leodiensis episcopus uenit cum paucis suorum, insciis nobis et opidanis, circa horam summe misse, et intrauit per portam curie nostre ad monasterium tanquam episcopus in suo iocondo  introitu  , sed absque omni solemnitate. Qui congregatis scabinis cum opidanis fidelitatis iuramentum, prout solent episcopi Leodienses, super altare beati Trudonis prestitit, ad pulsandum bannalem campanam accessit, qua diu pulsata congregatum populum adhortatur ut resipiscant a regimine communitatis, quam attemptauerant. Quo audito capitanei communitatis quasi semimortui omnino obstupuerunt. Qui si animose dixisset: Accedant ad me opidi salutem et amicitiam meam optantes! Ego dabo uobis regimen quo merito gaudere debeatis, maior pars accessisset ad eum; sed quia dixit: Accedant singuli ad sua ministeria responsum mihi daturi! statim [622 1Kb] animequiores effecti, mutuo se adhortantes, responderunt: Attemptatam de  consensu episcopi Enghelberti communitatem nolumus postponere, sed patrie Leodiensis ordinationi uolumus acquiescere. Quapropter tertia feria sequenti, que fuit dies sancti Mathie , ad informationem magistrorum Leodiensium, Hoiensium, 13 persone ex nostris opidanis sunt electi, qui pacem cum domnis firmare possent. Sed in mense Martio, cum tractaretur Leodii de pace, magistri patrie Leodiensis minati nunt nuntios domni abbatis consilium prebentes eidem et omnes ipsi adherentes a patria et terra comitis de Los eosdem expellere, nisi consentiret ipse communitati. Sed die sequenti illis magistris et iuratis 13 offerentibus in scriptis puncta regiminis pro se ordinata, responsum est abbatem nequaquam hiis uelle assentire. Quare  post hec circa inicium mensis Maii, elaborantibus decano Sancti Lamberti theologo et iuris peritis pluribus super nouo regimine opidi huius concepto [623 1Kb] , moderatius annotantur, et prefato abbati Colonie residenti, quia de pacis concordia tractaretur, significatur. Qui cum crederet per surreptionem informatus [624 1Kb] , ipsam pacis formam potiorem fore in sui fauorem, quam postea comparuit, a Colonia continuo ad sancti Seruacii Traiectum rediit. Leodiensium nitebatur compellere episcopum capi.

 15. Anno ipso 1366 cum sic Robertus abbas fuisset Traiecti, mensis Maii die 11, cepit febricitare, et iam ingrauescente languore mensis eiusdem die 18, circa horam uesperarum communicatus et inunctus, cum magna deuotione et lacrimarum profusione emisit spiritum. Cuius corpus post noctis crepusculum in falcato curru depositum, cum deferretur ad nostrum monasterium, auriga deuiante currus corruit in loco campestri ante noctis medium; et confracto curru libitina exsiliuit dissoluta. Per omnia benedictus Deus, qui uiuentem pridem multiplicibus tribulationibus, tam in dampnis rerum temporalium a tirannis principibus illatis et aliis infortuniis accedentibus, quam corporeis languoribus tunc in anima cum corpore flagellauit, et nunc corporis truncum  emortuum, spiritu ad eternitatem saluato, tali concussione elidi permisit. Comparato ergo alio curru in uilla que uocatur Heerderen  , funus deuectum est usque ad opidi introitum, et obseruante ibi conuentu cum sacerdotibus et clericis, circumstante multitudine populi, funus ipsum de curru depositum processionaliter ad monasterium deportatur, et ante capellam sancti Trudonis collocatum honeste, cantata missa, corpus defunctum ante introitum cripte, prout uiuens ordinauerat, sepelitur, presentibus ibidem episcopo Leodiensi cum decano Sancti Lamberti et aliis suis concanonicis, qui, ut electioni celebrande interessent, conuenerunt. Item. Iste abbas Robertus infra annos 16 quibus prefuit, sustinuit diuersimode grauissima dampna, que ultra  summam 20,000 florenorum ascenderunt. Qui tamen acquisiuit monasterio nostro mansionem de Borchgat cum fortalicio suo ac terris adiacentibus; item bona de Myrhope, in quantum erant censualia. Attamen ultra solutionem debitorum, quibus monasterium fuit  obligatum, reliquit tam in debitis quam promptis mille modios siliginis et amplius. In cuius anniuersario habet conuentus pro pytancia in refectorio de paternis eius bonis quatuor modios spelte annuatim. Et scias, lector, quod duo ex pricipibus et duo alii ex plebeiis, ex quorum tirannide et iniuriosa impugnatione prefatus Robertus abbas tanta dampna sustinuit, diu prius quam ipse obiit tam per grauia summi principis et uesanie flagella, quam per terrenorum principum inflicta grauamina, et quantum ad unum ipsorum, per miseriarum extrema patenter perculsi sunt, ut merito beato Trudoni imputanda sit prefatorum iniuriantium afflictio in hac uita, qui priscis temporibus erant totiens inuasores rerum huius monasterii; in corporibus et rebus muletauit  misericorditer, ut saluarentur in anima. Item. Anno igitur Domini eodem 1366, regni Karoli quarti anno 21, imperii uero anno 18, Urbani [625 1Kb] pape quinti anno 5, et episcopatus Iohannis u Leodiensis episcopi anno 3, sepulto Roberto abbate huius loci, eodem die circa horam diei 11, indicto capitulo decanus Sancti Lamberti breuem collationem fecit de modo rite eligendi abbatem. Qua finita episcopus et decanus cum aliis exiuerunt capitulum. Ibi in secreto capituli inuocata Spiritus sancti gratia, Zazeus sacrista unanimiter ab omnibus est electus in abbatem. Tunc accitus episcopus, electo inter priorem et unum ex senioribus ad chorum cum ymno Te Deum laudamus deducto, comitatur, cuius electionem populo in monasterio congresso tanquam ordinarius  pronunciauit, quem quinta feria sequenti Leodii presentatum confirmauit. Hiis peractis, exequie defuncti abbatis facte sunt solemniter et honeste, mensis Iunii die 16, abbate Helino Sancti Iacobi missam celebrante.


Explicit secundus liber quarte et ultime partis de gestis abbatum huius monasterii S. Trudonis.


 Ne [626 1Kb] ea que fiunt tempore labantur tempore, dum tempus edax est, res conscribere pro futuris memoria dignas oportet. Anno mundi 6668 secundum communem chronographorum usum, et secundum Hebreos et translationem beati Iheronimi anno 5421,  anno siquidem a natiuate Christi 1469, 7 die Martii, feria 3 post Oculi, hora quidem 9, Paulo papa secundo pontificante, imperatore Romanorum Frederico sui nominis tertio imperante, primate omnium regum, Ludouico sui nominis undecimo [627 1Kb] Francorum rege, Edwardo sui nominis quarto Anglorum rege cum Henrico sui nominis sexto, rege nunc temporis incarcerato, Henrico  Castelle et Legionis  rege, Alfonso  Portugalie rege, Iacobo sui nominis tertio Scotorum rege, Iohanne  Aragonum et Nauarre rege, Fernando  naturali Sicilie rege, Renato Andegauensi duce Sicilie etiam Aragonum titulo utente, Ludouico de Sabaudia cum  Iacobo naturali Cipri regnum tenente, Christiano  Danorum, Nortwegie et Suedie rege, Casimiro  Polonie rege, Mathia, bellicoso milite, Hungarie, Dalmatie, Croatie regnum optinente, Georgio alienigena non regni herede, Bohemie regnum occupante, regnantibus, Karolo Dei gratia Burgundie, Lotharingie, Brabantie, Limburgie, Luthzenburgi duce, Flandrie etc. comite principante, presentibus  illustris progeniei, reuerendo patre in Christo dompno Ludouico de Borbonio, Dei gratia episcopo Leodiensi, duce Bullonensi, comite Lossensi, ac Guidone de Brimeu, domno de Humbercourt, preside ac tutore dicti domni ducis Burgundie auctoritate in patria Leodiensi et comitatu Lossensi, Arnoldus de Beringhen, resignatione domni Henrici de Coninxhem quondam abbatis et confirmatione apostolica, diuina prouidentia abbas, uillam Sancti Trudonis de Sancto Trudone solemniter intrauit, ab omni clero et senatu populoque cum iocunditate magna receptus, a uenerando domno Iohanne Liberiensi episcopo, domni Leodiensis suffraganeo, presentibus uenerabilibus domnis Gerardo Floreffiensi et Sigero Hilisihemensi abbatibus, sacerdotalibus uestibus indutis,  consecratur a decessu sancti Trudonis gloriosissimi confessoris anno 780. Cuius domini Arnoldi abbatis consecrationi interfuerunt reuerendus in Christo Leodiensis episcopus et domnus preses et tutor supradicti, necnon et multi alii milites, nobiles, similiter doctores, licenciati, magistri atque alii uiri docti et experti. Hunc ergo nouum abbatem in tranquilla pace et salute longeuum sancti Trudonis sanctorumque et sanctarum meritis Deus conseruare dignetur, qui est benedictus in secula. Amen.

Dum iuga montis aper; fluuios dum piscis amabit,
Dumque thimo pascentur apes et rore cicade,
In freta dum fluuii current, dum montibus umbre
Lustrabunt, conuexa polus dum sidera pascet,
Semper honos nomenque suum laudesque manebunt  ;
 ArnoLdus [628 1Kb] de BerIngh Con uentus pater abbas
II uIus, nunC sIt eI paX, leX [629 1Kb] , greX et deCus oMne.
Hii uersus Christi dant annos  , insuper huius
Ortum cenobii, mutato nomine quando
Sarchinium cepit nomen Trudonis habere,
M simul L demptis, reliquis numeris duplicatis  ,
Presule Lamberto passo, cui sanctus Hubertus
Ultimus et primus Traiectensis Leodinus
Successit presul, cui successit Floribertus
Translata cathedra, meruit quam Legia sacra
Martello Karolo Francorum sceptra regente,
Omnes uocales D coniuncte Leodini
Presulis eximii donant annos Ludouici  ,
 uoX dat episcopios Ludouici presulis annos.
Annos abbatis per coma columque notamus,
In uerbis cuncte signantur cathegorie.
 Hec ducis inuicti cecini cronographus Hugo.
In propriis iaceo, meus est Christus Deus heres,
   Cur caueat templum quis uiolare meum.
uilla meum que nomen habet Trudonea fertur
   Annectens comitis et ducis arua simul.
Gaudet messe mea non iuste falx aliena,
   Cenobii primus attamen humus eram.
Non mea Lamberti sancti bona sunt nec Huberti
   Mettis et imperii, sed bona parta Deo.
Non omnes possunt omni esse in tempore primi,
   Res stabilis nulla est, nec uiolenta diu.
Dure ceruicis mea gens me nosce patronum,
   Dic genibus flexis: Trudo patrone, roga!
Qui michi coniuncti sunt intercedere norunt
   Cum prece dulci ymno iugiter ante Deum.
 Si precepta tui studeas seruare patroni,
   Deficient hostes ere, aqua, igne, solo.
Hostibus ergo tuis inimicus ero, sed amici
   Leticie fructus cum pietate dabo.
Parcite sic cupidi sanctorum tangere fructus,
   Ut sint pro uobis iudicis ante diem.
Res est magna Dei sanctos offendere summi,
   Ex improuiso nam uenit ira malis.

Georgius [630 1Kb] cognomento Sarens, natione Mechliniensis, uir pius imprimis et mansuetus, ex abbate Boneffiensi postea celeberrimi huius monasterii diui Trudonis declaratus abbas, ipso natali uirginis matris in Septembri a. sal. 1493 amictum monasticum  apud Boneffiam induit etatis sue anno 16. Natus est ipso die sancto uito sacro 15 Iunii, die dominico a feriis sacramenti, intra primam et secundam pomeridianam a. 1477

Ego [631 1Kb] Adelardus secundus , sola Dei gratia huius loci abbas, post me futuris abhatibus et fratribus partem et sotietatem cum sanctis omnibus. Audiens in quibusdam locis diligentiorem curam esse pro pauperibus quam fuisset hactenus apud nos, statuimus pro communi nostra salute secundum consuetudinem illorum illam meliorare, et, ut inuiolabiliter conseruaretur, litteris manus nostre confirmare [632 1Kb] . Dabatur tribus pauperibus cotidie ad mandatum panis unus et offe de reliquiis fratrum  cum stopo  uno ceruisie, ad portam autem tres siliginei panes, preter hec dimidius modius de cambagio  superuenientibus pauperibus. Adiecimus  postea 7 panes, tres quidem puerorum ad mandatum, quatuor uero siligineos aliis pauperibus, et dimidium modium ceruisie de gruta. uisum est etiam dominis [633 1Kb] predecessoribus nostris abbatibus mihi etiam aliquid commemorationis impendere, et fecimus hiis duntaxat quos uel uidere uel nosse potuimus. In anniuersario domni abbatis Adelardi primi dabuntur 4 solidi fratribus, 12 uero denarii in ceruisiam pauperibus. Item in anniuersario abbatis domni Guntramni habebunt fratres 4 solidos, pauperes uero in ceruisiam 12 denarios et dimidium panis modium, in meo autem 8 solidi dabuntur in seruitium fratrum, duo autem in ceruisiam ad usus pauperum cum uno modio panis. Hoc ita constituimus, ut quoad uixero in anniuersario benedictionis  nostre detur, post discessum uero nostrum in anniuersario defunctionis nostre. Libra hec denariorum soluetur de allodio Herken, quod emimus a comite G. de Musal, panis uero de uillario. Quoniam uero anniuersaria fratrum nostrorum defunctorum nimis desidiose agimus, iudicauimus bonum esse, si negligentias totius anni semel in anno redimeremus, primo scilicet die post missam omnium sanctorum, in quo illis uigilia et missa et commendatio anime propulsantibus signis celebraretur, eo etiam die fratribus caritas trium solidorum detur [634 1Kb] .

Hee [635 1Kb] sunt copie cartarum de iure grute seu scruti totius opidi ad nostrum monasterium pertinentis, ratione cuius habemus omni septimana de  singulis cambis seu braxinis, quotiens braxant, unum pecarium ceruisie. Quarum hec est prima, de qua narratur in prima parte huius compilationis de gestis abbatum, libro 1, capitulo 22, cuius tenor talis est: In nomine sancte et indiuidue Trinitatis, notum sit omnibus tam presentibus quam futuris, qualiter domnus Theodericus Mediomatrice sedis episcopus, etc.  .

Item de eodem. Sequitur secunda, de qua narratur in tercia parte compilationis libro 1, capitulo 3, cuius tenor talis est:  In nomine sancte et indiuidue Trinitatis, Stephanus Dei gratia sancte Metensis ecclesie episcopus, notum sit omnibus tam presentibus quam futuris, qualiter domnus Thedericus Mediomatrice sedis episcopus in cenobio sancti Trudonis per  aliquod tempus commoratus, et ibi in egritudinem incidens et ad extrema perueniens, cum consilio amicorum suorum donauit eidem ecclesie et fratribus inibi Deo seruientibus scrutum eiusdem opidi, quod ad seruitium suum et antecessorum suorum pertinebat. Hoc autem ad remedium anime sue et aliorum antecessorum suorum fecit, quatinus memoria illorum ibidem, non sicut ante, sed perfectius et stabilius permaneret. Quod domnus Adelbero successor eius et  cognatione et ordine in loco supradicto constitutus aduertens, simulque causam et necessitatem, pro qua predicti fratres hoc ab eodem domino suo episcopo expostulabant, considerans, scilicet ut eorum potus, qui eatenus uilior habebatur, postea quodammodo melioraretur, decreuit manuscripti auctoritate notare suoque sigillo signare, domno abbate secundo Adelardo loci illius ceterisque fratribus hoc idem postulantibus, quatinus hoc nullus successorum suorum infringere auderet, et quod ipse ad remedium anime sue predicto sancto sibique famulantibus contulit, ille quoque causa anime sue et successorum suorum firmauit. Hoc ego quoque Stephanus eiusdem sancte Metensis ecclesie episcopus pro remedio anime sue et predecessorum meorum in id ipsum renouaui et  confirmaui, quatinus ratum et inconuulsum permaneat nec ulli amplius hoc infringere liceat. Et quia hoc de antecessorum nostrorum et nostro fuit seruitio, statuimus et manu propria firmamus, ut censum, qui de prefato scruto ecclesie sancti Trudonis iure debetur de omnibus tabernis que uel infra uillam Sancti Trudonis uel extra uillam site sunt, que ad ipsam uillam pertinent, nulli contradicere aut retinere liceat. Hec renouatio et confirmatio facta est puplice, petente domno Folcardo abbate et fratribus eius anno incarnati uerbi 1140, ind. 3, Rome papa Innocentio, rege Conrado, sub testibus ydoneis qui subnotati sunt. Theodericus primicerius, Albero et Walnerus capellani, Henricus comes de Salmis, Gerardus de Rottei, Walterus, Otto mariscalcus, Gerardus, Ricardus.  Ego Albero secundus nomine, Dei gratia Leodiensis episcopus, petente domno Stephano Metensi episcopo, auctoritatis nostre banno hec confirmaui et subscribendo roboraui, et quia fratrum prebenda est, quam nulli distrahere uel quoquo modo imminuere licet. Si quis contra niti uoluerit, uel aliquid ex hiis sibi retinuerit aut uendicauerit, iuxta sanctorum patrum decreta sit danti et accipienti et possidenti anathema, donec satisfecerit et ecclesie bona restituerit.

Item de eodem. Sequitur tercia, cuius tenor est talis: Stephanus Dei gratia Metensis episcopus fidelibus suis in uilla Sancti Trudonis manentibus gratiam Dei et suam, si obedierint. Res ecclesie uote sunt fidelium sustentationes pie uiuentium, quas si quis tulerit uel detraxerit, iuxta patrum ueridicam sententiam  cum Iuda proditore eterne dampnationi subiacebit. Monemus ut ab huiusmodi caueatis, ne similem dampnationis penam incurratis. Notificamus autem uobis, quod causa fratrum ecclesie sancti Trudonis, ad consilium fidelium nostrorum relata et diligentius inuestigata, ueritati manus dedimus et iusticie satisfecimus. Elemosinam itaque quam eis priorum nostrorum contulit munificentia, censum scilicet grute iuxta manuscripti  , quod eis de ea nostra renouauit  ueritas, et petitione nostra uenerabilis fratris nostri Leodiensis episcopi Alberonis reuerenda firmauit auctoritas, firmum et insolubile iudicamus, contra illud uenientes anathemati et eterne dampnationi, nisi resipuerint, subiacere decreuimus. Hominibus nostris precipimus per fidem nobis debitam, ut ecclesie ius suum recognoscant, quod si neglexerint, nos ecclesie non deerimus, sed causam eius pro officii nostri debito fideliter manutenebimus.

Sequitur quarta in qua determinatur de iure male grute, quantum ex ipsa ad grutarium pertineat, et de 6 cambis siue braxinis dominicalibus, que libere sunt et non soluunt censum cambarum, id est pecarium ceruisie, unde etiam fit mensio in tercia parte prefate compilationis libro 1. capitulo 3,  cuius tenor talis est:  In nomine sancte et indiuidue Trinitatis, notum sit tam presentibus quam futuris, qualiter ego Folcardus, gratia Dei abbas Sancti Trudonis, pro dirimenda lite et contentione, que tempore antecessoris mei, domni Rodulfi abbatis, persepe grauiter mota fuit de gruta huius uille, Renero et uxori eius Engeltrudi et heredibus ipsorum pro ueritate et iusticia eorum, que omnibus hodie nota est, bannum et confirmationem impressione sigilli mei de eadem gruta facio, quam primum idem Renerus et uxor eius Engeltrudis ab hiis qui ipsam grutam hereditatem suam esse perhibebant, scilicet Renero et Roberto et Hugone et filiis eorum in presentia domni Rodulphi abbatis in uadio pro 100 marcis acceperat, quibus et postea de suo tantum addidit quod ipsam grutam et omne ius hereditatis,  quod in ea uidebantur habere, omnes effestucauerunt, et Renerus et uxor eius Engeltrudis ad usus suos et filiorum suorum de manu Rodulfi abbatis coram fratribus, scabinis et paribus ecclesie hereditario iure eam suscepit. Hec ut rata et inconuulsa permaneant, sicut ab antecessore meo facta sunt, sic et a nobis in id ipsum coram capitulo et scabinis et paribus ecclesie legittime et hereditario iure ipsi Renero et uxori eius Engeltrudi et heredibus ipsorum renouata sunt. Anno dominice incarnationis 1139. ind. 2. epacta 18. Rome papa Innocentio, rege Conrado, Metis presidente Stephano, Leodii Alberone secundo, prelationis nostre anno 1.

Debet autem grutarius ecclesie in anno 5 libras piperis, in natale Domini, in pascha, in pentecosten,  in festo sancti Remigii et sancti Trudonis; in hiis quinque solempnitatibus cum soluit piper, accipit a cellerario duos panes seniorum duorum puerorum et duas portiones piscis, quales habent fratres, et sextarium uini. Dat etiam in anniuersario Theoderici Metensis episcopi, scilicet 2. Kal. Maii, qui grutam ipsam fratribus dedit, 5 solidos, et item Idus Nouembris in anniuersario Adelberonis Metensis episcopi, qui grutam ipsam fratribus confirmauit, solidos 5, et hiis diebus habet prebendam sicut quilibet fratrum. Dominicalibus cambis dat grutam gratis, et de cambis uille huius censum grute duas partes habet ecclesia, terciam grutarius. Huic confirmationi interfuerunt fratres, prior Egebertus, Balduinus, Henricus, Fulbertus, Elioldus, Conradus



DE IURE SOLuENDI CENSUM MALE GRUTE.


 Sciendum quod census male grute, quem cum cambato pie memorie domnus Theodericus huius nominis secundus Mentensium episcopus nostre ecclesie perpetuo iure ad suam prius ecclesiam pertinente solemniter contulerat, sequestratus fuit ante plures annos a censu cambati, qui uulgariter appellatur panthgiis et ad hereditariam possessionem quorundam opidanorum deuolutus. uerum per quem modum aut quali aliarum hereditatum commutatione immutata fuerit prefate carte de mala gruta traditio, ita quod huiusmodi heredes nostre ecclesie preposito tantummodo soluant 15 solidos Louanienses, in archiuis cartarum nostri monasterii declaratum non reperitur.

Preterea sciendum quod hereditas de iure prefate male grute, per successum temporis ad quosdam de magnatibus opidi deuoluta, in tres partes diuisa est.  Cuius una pars ab olim deuoluta ad domnam Gertrudem dictam Pondernuel militissam, per eandem collata est circa annum Domini 1352 ad instituendum duo beneficia, quorum unum situm est in nostro monasterio ad altare beate Marie et sancte Anne, et aliud ad altare omnium sanctorum in ecclesia sancti sepulcri. Relique uero due partes sic diuise sunt, quod heredes Eustachii condam dicti  Greue et pueri de Palude habent unam partem; terciam autem partem obtinent heredes domni Albertini condam militis et eius fratruelis Ade de Sancta Katharina, scabini huius opidi. Redditus uero huius grute qui certi sunt capiuntur ad et supra domos, scilicet braxenam, que sita est in angulo ex opposito aule domini nostri abbatis, que appellatur domus grute, et ad reliquas contiguas mansiones usque ad conum super riuum, et consequenter a cono ipso ad reliquas mansiones citra riuum constructas, usque ad uicum peruium ibidem positum; que mansiones nullum alium censum fundi soluunt nostro proposito preterquam censum supradictum. Insuper habent prefati heredes de iure ipsius grute de qualibet ceruisia, que braxatur infra districtum opidi, denarium Leodiensem cum dimidio, qui faciunt quartam partem unius grossi ueteris, quociens  braxant, exceptis 5 cambis id est braxenis, que dicuntur dominicales et libere sunt ab hac solutione de una ceruisia; si uero pluries braxant in hebdomada una, tunc de reliqua soluunt ut alie. Huiusmodi uero braxene sunt tres, quarum una sita est in platea Plancstrate ex opposito cymiterii nostri maioris dicti uriethof, secunda sita est inter ecclesiam beate Marie et mansionem Theutonicorum  dominorum, altrinsecus pluribus domibus interpositis; tercia uero sita est in nouis domibus supra conum uici uersus ecclesiam. Item sunt adhuc due alie, quarum una uocatur braxena sancti Spiritus, et alia que sita in platea salis ultra riuum mansioni supra conum stanti contigua, in quibus quotiens braxatur nullam pecuniam soluunt. Item est adhuc una que est sexta, sita in opposito domus de Euerbodio,  in qua quotiens braxatur, datur braxatori a grute heredibus pecunia illa gratis. Ad hanc braxenam habent prefati heredes, quotiens braxant, 18 quartas ceruisie inter se diuidendas. Insuper sciendum quod hee 6 braxene dominicales, quotiens braxant, libere sunt a censu pecarii ceruisie, quem habemus ad reliquas braxenas infra libertatem opidi.





RODULFI EPISTOLAE.








uITA LIETBERI EPISCOPI CAMERACENSIS.








ACTA TRANSLATIONIS S. GEREONIS UNIUS MILITIS LEGIONIS THEBAEORUM.


 Rodulfus, Dei gratia id quod est, omnibus sanctorum martyrum memoriam pie amplectentibus martyrum consortium. Anno ab incarnatione Domini 1121, turbatis iam ante per aliquod annos ecclesia et regno, sub imperatore Heynrico, cuius pater Heinricus Leodii obiit, multi episcoporum et abbatum et de omni ordine et gradu clerici et monachi expulsi a suis sedibus hac illacque ferebantur propter communionem imperatoris, quam uitabant, quia excommunicauerat eum domnus papa Calixtus secundus, secutus in eum sententias predecessorum suorum Gelasii et Paschalis. Hac tempestate, eademque de causa, eoque maxime quia Frederici Leodiensis episcopi electioni et consecrationi faueram, expulsus sum et ego de cenobio beati Trudonis  Idus Aprilis, quarta feria dominice resurrectionis, cum in eo indignus presedissem 12 iam annos et 2 menses et, ut puto, 14 dies. Susceptusque sum eodem anno misericorditer a domno archiepiscopo Coloniense Frederico, eiusdem ecclesie studio et fratrum electione positus sum abbas in cenobio beati Pantaleonis extra muros ciuitatis, 8. Idus Septembris, cum iam uacasset a 4. Kalendas Ianuarii. Nec multis post subsequentibus diebus, petente quodam Dei seruo et predicatore magno Norberto unum de corporibus martyrum Thebeorum, qui iacent in monasterio sancti Gereonis,  apertum est unius eorum sepulchrum in eodem monasterio, iuxta medium pylarium ad meridianam plagam, presentibus tota nocte ad uigilias et ad fodiendum religiosis clericis et monachis atque abbatibus cum omni obsequio et reuerentia atque deuotione; inter quos et ego peccator mandatus affui. Eleuato igitur superiore lapide de sarcophago post 800 et aliquot plures annos martyrii Thebeorum, inuentum est in eo corpus magnum, per scapulas amplum, per pectus et brachia thorosum, indutum clamide militari coloris purpurei, que ampla utrimque uestis dependebat usque subter genua eius quasi tribus digitis, genus palle non ignobilis. Super eam aliam habebat uestem non breuiorem, ignotam quidem nobis nomine, sed cognitam filo serico et colore  nobilioris purpure; subtus ad carnem nichilominus uestis serica albi maxime coloris, sed tamen subrubea. Corpus totum intactum adhuc uidebatur a mento, quod tantum de capite supererat, usque ad pedes, indissoluta adhuc superficie uestium, caligarum atque calceorum. Nam ut conicere uerius potuimus, sic casu pertransierat inter caput et mentum persecutoris gladius. Pars tantum illa ubi uentris mollities fuerat, aliquantulum modeste tamen subsederat, quam uestis subsecuta indissoluta permanserat. Tali suppressione pectus et ossa femorum uidebantur magis turgere. Supra pectus illius  signum dominice crucis inuentum est de aurifrigio factum, sicut considerari potuit, submicantibus adhuc in eo auri metalli scintillulis. Aurifrigii longitudo pene unius pedis extiterat, latitudo uix unius digiti. A genu eius usque ad pedes eius tibie ex directo et integro decenter composite, habentes adhuc caligas integras de palla, rotundis floribus ad modum oculorum caude pauonis circumquaque distinctas. In ipsis subtularibus iuncti sicut prima die et a talo sursum erecti pedes adhuc continebantur, et, quantum ad superficiem uestis, nichil de toto corpore uideri poterat, quod adhuc corruptum siue commotum adhuc fuisset. Sub uestibus tamen, sicut postea exitus probauit, ipsa caro iam prorsus in cinerem resoluta fuerat cum ossibus, exceptis paucis  de maioribus, sed fauille superextantis incommota integritas carnis quoque integritatem oculis admirantium figurabat. O, quam gloriosum erat uidere magnanimi militis Christi uenustam formam magnificeque uestitam et quasi uiuentis adhuc uiribus plenam, cuius caput, si sub simili incorruptione corporis adesset, dormire eum potius quam mortuum crederes! Ad caput eius cespis erat gramineus locatus, a capite usque ad cingulum ab utraque parte laterum inter corpus eius et sarcophagum. Qui cespis, immo qui cespites, nam plures fuerant, sanguinei toti adhuc erant, sicut perfusi in terra fuerant fluente sanguine martyris, quando percussus in terram cecidit.

Sed et in aliorum trium martyrum sarcophagis  hac occasione apertis eadem magnalia Dei uidimus. Pili herbarum in ipsis adhuc cespitibus, rigebantur, sicci tamen, sed concreto sanguine integri tenebantur. Testes mihi sunt ipsi martyres, quia propria sed indigna manu tenui, oculis propriis aspexi, et aliis uidere porrexi, ipsi quoque domno episcopo assidenti multumque pre gaudio et deuotione lacrimanti. O quantum studium, quantus amor Christi, quanta deuotio fidelium tunc temporibus christianorum, qui in tanta persecutione nec ipsos sanguineos cespites tollere neglexerunt! Quid moror? Ista nocturnis horis acta sunt, sub magno quidem religiosorum uirorum fletu et cantu. Mane facto, cum res tam gloriosa et desiderabilis audita fuisset a ciuibus et ostensa pluribus illorum, nam apertum sarcophagum palla tantum  tegebat, tota statim ciuitas infremuit, se malle mori quam tanto thesauro, tanto patrono priuari. Erant etiam inter eos qui corpus inuentum ipsum esse sanctum Gereonem dicebant, propter habitus uenustatem et corporis formositatem. Unde maior et maior fiebat tumultus in populo, contradicebaturque ab omnibus domno Norberto. uix tandem sedatus est tumultus, preposito Sancte Marie de Gradibus Theoderico pulpitum ascendente et populum mitigante, et quod rei huius consilium esset differendum promittente, usque ad presentiam domni archyepiscopi. Tunc nichilominus ad satisfaciendum populo decretum est a maioribus, ut sepulchrum lupide superposito clauderetur, considerata prius  diligenter integritate corporis a fidelibus, ne quid furto de eo tolleretur. Hec acta sunt 3. Ydus Octobris, anno supradicto dominice incarnationis. Interea nocte et die usque ad 8. Kalendas Decembris cum magna deuotione et multo lumine sepulchrum custodiebatur, die circumsedentibus cum psalmodia electis ad hoc eiusdem ecclesie aliquibus clericis, nocte uigilantibus nichilominus cum psalmodia quibusdam aliis, interdumque iuuantibus eos fratribus de Sanctis Apostolis. Igitur post aliquot ita interlapsos dies, 8, ut diximus, Kalendas Decembris uocatus affuit domnus archyepiscopus, abbates, prepositi et omnes congregationes ciuitatis, populus uero innumerabilis. Magna reuerentia magnisque laudibus secundo apertum est sepulchrum, et integrum  representatum corpus sanctum; tamen ex magni lapidis concussione caro que sub uestibus in fauillam uersa erat, per plurima loca subsederat, sicut etiam in talibus solet contingere, infuso post tot tempora occultis corporibus nouo ere. Ponuntur duo abbates induti uestibus albis et stolis, unus ad caput, alter ad pedes. Quorum unus ego peccator ad caput eius sedi, quamuis, ut superius dixi, de capite nichil preter mentum haberetur, sicut percussoris illud absentauerat gladius. Applicuerunt se etiam alii duo presbiteri clerici sancto leuando corpori, nichilominus et ipsi induti uestibus albis et stolis. Qui sacras manus pie apponentes primum uestes collegerunt, non integras, quia uetustas non patiebatur, sed per grandes et minores partes, sicut poterant diligentius.  Circa scapulas uero et supra totum pectus et usque ad cingulum multus inueniebatur sanguis superglobatus, sicut absciso capite ex collo et uenarum meatibus sparsim potuit emanare. Collecte igitur sunt diligenter omnes eius uestes, sed iste diligentius crasso sanguine sed sicco graues, et per se in scriniolo uno decenter ad hoc parato posite reuerenter. Cum quibus et balteus eius militaris de nigro corio inuentus et repositus est, pene unius ulne longitudinis, adhuc integras habens partes. A sinistro latere iuxta latus eius et balteum, inuentum est nodus ferreus ad modum oui, rubigine prope consumptus, quem capulum gladii eius fuisse credidimus, sed de gladio frustum nullum inuenimus. Diligentius tamen postea quidam attendentes, in  ipsis partibus reliquiarum, quas inde exorauerant, particulas ferri michi protestati sunt se inuenisse. Subtulares, magnis partibus integris, eodem scriniolo reconditi sunt, calige prorsus in cinerem resolute. At ubi susceptis uestibus ad carnem et ossa colligenda uentum est, uix de ipsis ossibus, et hoc de magnis, aliquid solidum apparuit quod prorsus in cinerem aut in paruas particulas uetustas non redegit. Mira res et ualde gloriosa. Testor ipsos sanctos martyres, testor et ipsam multitudinem religiosorum, qui diutius hoc uiderunt, totus cinis carnis et ossuum quasi calx nouiter fusa candebat per totum sarcophagum. O quotiens ibi cantatum cum multis lacrimis fuit »et in sanguine agni lauerunt  stolas suas!« o quotiens ibi repetitum »lauerunt stolas suas, et candidas eas fecerunt in sanguine agni!« Tandem collectus est cinis et cespis simul sanguineus, et ipse in puluere, sed terrei atque subrubri coloris propter sanguinem, resolutus, susceptusque in munda palla et preciosa, in alio scrinio maiore reconditus est. Tunc eleuatis utrisque scriniis, multa oblata sunt ad fabricandum feretrum sancto martyri. Domnus archyepiscopus obtulit scutellam argenteam, deinde singuli quique prout deuotionem habebant. Acta est etiam processio magna die illa circa claustrum et circa monasterium, pulsantibus signis et cantantibus clericis et monachis laicisque theutonice in concrepationibus suis. Qua processione finita et sanctis reliquiis in loculis suis  super altare in medio monasterii collocatis, missa de eiusdem sancte legionis martyribus incepta est, et iubente domno archyepiscopo a me peccatore cantata. Ante canonem uero, finito euangelio, domnus archyepiscopus sermonem fecit ad populum de his que tunc pre oculis habebantur et manibus, et que ad salutem animarum pertinebant, de sanctis Thebeis martyribus. Finita missa, dimissus est populus cum leticia magna. Ex huius sancti martyris reliquiis cura et deuotio fratris nostri Echeberti postea partes aliquas nostro interuentu impetrauit a preposito eiusdem monasterii Herimanno, cuius studio et deuotione reuelatum corpus translatum fuit. Reliquie autem he sunt: De ueste illa subtiliori quam ad carnem suam indutam habuit, de balteo  eius militari qui circa lumbos eius inuentus est nigri corii, de ferro, ut uidebatur, eius gladii, confuso cum sanguine et cineribus uestium et corporis illius, ubi quasi in media uagina ferrum adhuc patenter sublucere uidetur; de sanguine eius cum puluere carnis et ossuum et uestium eius. Nam purus cinis carnis ossuumque eius cum adhuc per se iaceret, simillimus erat calcis noue aut farine candide, postquam uero collecte sunt partes uestium que  integre colligi potuerunt, et ossa que penitus resoluta non fuerunt, cetera omnia in uno puluere collecta sunt, hoc est, puluis sanguinei cespitis, puluis ossuum, puluis carnis, puluis uestium; que omnia simul confusa album quoque prius illum confuderunt. Hec ideo tam diligenter exprimimus, quia puluerem carnis et ossuum colorem calcis nouiter fuse habere diximus, ut, cum alius color in isto puluere inuentus fuerit, nemo tamen dubitet quin de uera carne et ossibus eius sit, immo simul quoque de sanguineis cespitibus atque de eius simul uestibus. Has scilicet reliquias cum michi frater Echebertus allatas representasset, recognoui eas sicut in sepulchro uideram, et ex earum presentium occasione ordinem inuentionis, sicut hic legitur, aggressus  sum fideliter describere secundum quod uidi et manibus propriis licet indignus tractaui. Itaque prius eas uobis per eundem fratrem misi transferendas in ecclesiam beate Marie in Dunc, quatenus ex hoc nostro scripto et ex earum presenti contemplatione nulli modo uel in posterum dubium sit quod ex corpore martyris de sancta legione Thebeorum martyrum sumpte sint. Hortamur ergo et rogamus atque precipimus ut fratres nostri qui morantur in Dunc diem festum martyrii eorum in die sancti Gereonis cum duodecim lectionibus amodo agant et diem aduentus istarum ad eos reliquiarum.

Hec ego peccator Rodulfus, fratres mei et filii karissimi qui estis in cenobio sancti Trudonis in Hasbania, scripsi uobis de cenobio beati Pantaleonis  iuxta Coloniam. Ceteras reliquias que subnotate sunt supradictus frater suo studio collegit; earum aliam ego certitudinem non habeo nisi quod a Dei ancilla apud nos inclusa et a fidelibus Christi eas accepit: de sanctis uirginibus, de sanctis Mauris, de pilleo sancti Thome apostoli et eius cingulo, de cera ab igne dominica liquefacta, de sancto Pancratio, de sepulchro Domini. Datum 18 Kalendas Octobri




ANNO DOMINI MCXXXuIII
LEO MARSICANUS CASINENSIS MONACHUS POSTMODUM CARDINALIS EPISCOPUS OSTIENSIS ET PETRUS DIACONUS MONACHUS CASINENSIS.





LEONIS MARSICANI ET PETRI DIACONI CHRONICA MONASTERII CASINENSIS

*





PROLEGOMENA.



I. LEONIS GESTA, NATALES, SCRIPTA.---SUBSIDIA EDITIONIS.

Casinensis cenobii, quod nostri imperatores pre ceteris pia cum ueneratione coluerunt, cuius labantibus rebus plus semel strenue sucurrerunt, monumenta litteris consignata, que in tertio huius collectionis uolumine plurimis mendis purgata prodierunt  , longo iam interuallo sequitur Chronicon a Leone et Petro conscriptum. Iacentia enim post Saracenorum irruptionem litterarum studia non ante medium seculum XI in beati Benedicti plantatione ad nouum uigorem sunt resuscitata: quod ne pluribus mihi sit persequendum, docta et ingeniosa De litterarum studiis apud Italos primis medii eui seculis dissertatione  cauit u. cl. Wilh. Giesebrecht. Multa ibi inuenies de eximio illo uirorum cetu, qui florentissimis sub Desiderio abbate cenobii rebus litterarum quoque artiumque liberalium studiis Casinum reddiderunt celeberrimum, primamque inter eos, que hucusque latuerat, Leonis nostri mentionem. Multa semper cum Marsorum comitibus Casinensibus fuerat coniunctio, quorum stirpe progeniti tunc inter eos conuersabantur  Oderisius, Theodinus, Transmundus. Leonem autem, cognomine ut ipse ait  Marsicanum, cum eis uel consanguinitate uel affinitate fuisse coniunctum, admodum probabilis est Giesebrechtii coniectura  . Alfanum audiamus, Salernitanorum archiepiscopum, qui, Theodinum  exhortatus ut socios in paradisum, postquam ipse premia uirtutum acceperit, adducat, postremo addit:

Ut sit in hoc horto sed et ipse Leunculus opto.
Et ad Pandulfum Marsorum episcopum, patruum Theodini, postquam aliorum eius propinquorum meminit:

Integra sit pueri bonitas tibi grata Leonis,
   Nec tibi displiceat: hunc, ut ameris, ama;
Dilige  quo semper te diligat, atque libenter
   Obsequium possit soluere sepe tibi.
Mente satis miti deuotus in ordine uiuit,
   In quo perficitur Cunctipotentis opus

Quibus locis nostrum designari Leonem, certum quidem non est, at quam maxime uerisimile. Certe cum superius carmen scriberetur ad Theodinum iam cardinalem diaconum, fratribus Casinensibus eum ascriptum fuisse constat. Ipse autem quam amanter de Theodino, quam leniter de Transmundo loquatur uidesis in Chr. Cas. III, 17, 24, 25. Fratrem habuit Ioannem monachum Casinensem, cuius Petrus diaconus meminit in sermone de Octaua sancti Benedicti, c. 3. Auunculum suum ipse commemorauit Ioannem Soranum episcopum  , monachum Casinensem  : fortasse non diuersum a preposito illo Casinensi cuius inter Theodini amicos l. l. meminit Alfanus  . Episcopus est consecratus a Gregorio uII, primo pontificatus eius anno  .

Leo igitur Marsicanus uixdum 14 annos egressus in Casinensi monasterio a Desiderio abbate  est susceptus, instructus, enutritus ac prouectus  . Magistro in conuersione usus est Aldemario, quem olim fuisse dicit  »Capuane ciuitatis prudentissimum ac nobilem clericum et Richardi principis notarium.« Eo siquidem munere fungens 23 Aug. 1059 subscripsit litteris principis  ; anno 1063 uel 1064 abbas in Sardiniam missus, post reditum ab Alexandro II S. Laurentii abbas cardinalis est constitutus. Unde efficitur, Leonem nouitium fuisse intra annos D. I. 1060 et 1064  . Quod si II, 16, legimus, eum cum puerulus esset, uidisse presbyterum quemdam plus centum annos natum, qui excecationem Mansonis abbatis Ioanni Sorano episcopo confiteri solitus fuerit, non possumus quin Ioannem tunc nondum episcopum fuisse statuamus  . Ut ut hoc fuit, bone indolis puer a Desiderio inter familiares mox receptus est et arcta cum eo necessitudine coniunctus, uniuersis fere eius usque ad obitum negotiis interfuit  ; cuius erga se merita grato semper animo recolens, in summa eius memoriam habuit ueneratione. Quo factum est ut Oderisius, qui illi successit, uite Desiderii scribende officium ei iniungeret, quod Alfanum  olim ut susciperet frustra rogauerat  . Sed Leo per totum illum annum otium ad scribendum minime nactus est, cum plurimis semper distineretur negotiis. Nam cum Petro teste  »sanctitate et monasticis disciplinis ad plenum esset imbutus, et in diuinis Scripturis apprime eruditus,« mature ut uidetur se conuertit ad rerum gestarum historiam atque uetera monumenta cognoscenda, et bibliothecarius monasterii  factus, non solum in causis huius loci gerendis, uerum etiam in apostolice sedis negotiis sepe fuit adhibitus. Continuas autem Casinensibus pro possessionibus monasterii lites fuisse orandas, ex ipso hoc Chronico discimus, que per quantum temporis singule durauerint, quanta iis facessiuerint negotia, ex uno estimare licet exemplo. Leo enim ipse scripsit relationem de causa Sancte Sophie in Beneuento  , quam ex Petri regesto edidit Gattula Hist. Cas. p. 54. Eius igitur loci dominium cenobio suo uindicaturus,  cum »primo apud Romam in synodo uenerabilis pape Gregorii  , et postmodum apud Melphim  et Troiam  , et iterum Romam in synodo reu. pape Urbani cum super diuersis ac plurimis aliis  tum super hoc precipuo negotio solemnem proclamacionem fecisset, et nichil ex his usque ad hanc diem iusticie recipere potuisset, contigit ut quadam die ex imperio domni abbatis Oderisii ad ipsius apostolici curiam pergeret qui tunc temporis  Beneuentum morabatur.« Ibi exorta altercatione cum Madelmo abbate Sancte Sophie, papa »ad proximum synodum apud Barum habendam eos cum muniminibus« adesse iussit, ibi tandem ad finem causam perducturus. »uenitque tempus concilii ferme post mensem« ; sed ne tun quidem sententia prolata, papa Beneuentum post dies aliquot reuersus, iterum partes audiuit, nec tamen sententiam protulit. »Post dies aliquot, pergit Leo, simul cum illo nobis in seruitium eius pergentibus, et super hoc eodem negotio rursus iterumque apostolicam sententiam repetentibus, scripsit Anzoni  a Ceperano epistolam,« qua eum uice sua Casinensibus iustitiam facere iuberet. Ea data est III Non. Nouembris. »Sequenti anno papa defunctus est; Anso post biennium perdidit Beneuentum; negotium eapropter remansit infectum  .« Similibus eum causis gerendis occupatum fuisse existimes, cum abbatem Capua redeuntem »pro officio suo« comitaretur  : cui de mandato sibi Desiderii uitam scribendi munere sciscitanti, se nondum opus agressum esse respondit. »Et quando, inquit, huic tuo parere imperio potui? quando tanto fere hoc anno tum in seruitio domni apostolici ex iussionne tua per Maritimam atque Campaniam, tum quoque in tuimet ipsius negotiis occupatus, uix per octo dies continuos in monasterio constiti.« Accepta excusatione Oderisius iam uniuersam ei cenobii historiam scribendam demandauit et summa cum diligentia Leo mox totum te ad magnum et multo grauius hoc opus conuertit: otio ut apparet sibi concesso, ut post annum illum 1098 scribendi initium fecisse uideatur. Sed ceptum opus non absoluit, neque ultra annum 1075 produxit: quanquam ne tum quidem calamum deposuisse uidetur, cum ad dignitatem episcopi Ostiensis  et S. R. E. cardinalis a Paschali II esset euectus  . Quod quo tempore factum sit ignoramus. Anno 1101, Mart. 31, Odo decessor eius inter uiuos fuit  ; Leo autem nomen suum preceptis pape subscripsit post Crescentium Sabinensem, Petrum Portuensem episcopum: Cononem Prenestinum precedit; unde nescio an concludere liceat, eum post illos, sed ante Cononem fuisse ordinatum. Quorum Petrus quidem Mauricios qui a. 1100 Hierosolyma petierat, a. 1102 iam successerat  , Cono autem mense Maio 1107 in concilio Trecensi familiaris pape effectus, mox Romam petiit: ubi episcopus ordinatus et Hierosolyma est directus Nam a. 1107  Prenestinus episcopus ibi fuisse traditur, Cono a. 1111.

Anno Domini 1111, Febr. 12, Leo Rome fuit, cum Heinricus u rex Urbem intraret, et capto eum ceteris cardinalibus papa, ipse cum Ioanne Tusculano episcopo habitu plebeio indutus euasit  , et Ioannem quin in animando ad resistendum populo adiuuerit, non est quod dubitemus. Sed cum neque captus fuisset, neque conuentioni isti a papa extorte subscripsisset, tamen coronationi regis, ne omnia denuo turbarentur, deesse non potuit, et cum uice Albanensis episcopi primam orationem dixisset, deinde proprio fungens officio Heinricum ad confessionem apostolorum perductum, unxit inter scapulas et in brachio dextro  , Quod quam malo animo fecerit, estimare licet ex eo quod III Non. Iul. Paschalis a Tarracina »Ioanni Tusculanensi et Leoni uelletrensi  episcopis et cardinalibus in unum congregatis« scribendum duxit. Ubi quod uelletrensem appellat Leonem, ideo factum esse arbitror, ne uel iuniori episcopo seniorem, uel Ostiensi, prime post Romanam Ecclesie, Tusculanensem uideretur postponere. Scribit autem: »Id quod in personam nostram, imo in Patrem uestrum preter ipsius Ecclesie iudicium atque presentiam uos egistis, etsi uobis ex zelo Dei uisum est, non tamen ut mihi uidetur canonico tramite incepistis. Non enim caritas sed emulatio id dictasse perspicitur.« Quos deinde ita adhortatur: »uos autem pro Ecclesia in Ecclesia  agite, ut illum Ecclesie Dei zelum, quem habetis et habere ostenditis, ipsa experiatur Ecclesia.« Hac igitur summi pontificis admonitione Leo noster ab amicorum consortio uidetur esse reuocatus  : qui potius operam pape prestandam esse putauit contra socios hostibus acerbiores, litterisque a Paschali acceptis Casinum uenit et Brunum Signiensem episcopum ut abbatie renuntiaret cegit  . Quo negotio mense Augusto uel Septembri eiusdem anni peracto, Romam rediit, ubi in Pallarie monasterio Casinensibus subiecto hospitabatur  . 1112, Ian. 24, in ecclesie Sancti Laurentii in Lucina altari craticulam huius martyris solemniter deposuit, Kalendis Febr. altare principale dedicauit  . Deinde Xu Kal. Apriles in concilio Lateranensi primarias partes egit, et quod per uim et inordinate geri papa noluerat, iam consentiente eo fecit. Nam chartam illam qua extortum a papa priuilegium de inuestituris ecclesiarum condemnatum est, a Gerardo Engolismensi, Leone Ostiensi, Gregorio Terracinensi, Galone Legionensi episcopis, Roberto tit. S. Eusebii et Gregorio tit. Apostolorum presb. cardinalibus »communi aliorum consilio dictam  « fuisse legimus  ; id est, ut opinor, uerbis conceptam. uides Leonem socium strenuorum Ecclesie propugnatorum, separatum tamen a Ioanne et Bruno, qui ea die ne adfuerunt quidem concilio  .---Post hec Leo anno 1113, Febr. 11 et 13, Beneuenti presens fuit, cum lis quedam Casinensium cum Terre maioris abbate diiudicaretur, sed a sententia dicenda, utpote monachus Casinensis, abstinuit  . 1114, Febr. 25, Lateranis priuilegio Ecclesie Marsicane subscripsit  ; Iul. 5, ibidem, alteri, quod canonici Sancte Marie in Portu Rauenne acceperunt  . Obiit ante annum 1118, quo Lambertum episcopum Ostiensem fuisse constat  , die XI Kal. Iunias  .

Scripta Leonis opera enumerantur a Petro diacono libro De uiris illustribus Casinensibus, c. 30, his uerbis: Fecit sermones de Pascha. De natiuitate. Historiam peregrinorum. Historiam Casinensis archisterii diuisam in libros 4. uitam sancti Mennatis, et alia quamplurima, que in nostram non uenere notitiam. Ex his alia periisse uidentur, uita autem sancti Mennatis inedita remansit, cum prologum et epilogum cum initio translationis Gattula e cod. 413 ediderit, Hist. Cas. p. 188, 911. Scripserat eam iubente Oderisio I abbate, rogatu Roberti comitis filii Rainulfi, qui »nuper« sancti ossa Caiatiam transtulerat, a. D. 1094. Sermonem quoque festo translationis die II Kal. Apr. habendum Ioan. Mabillon e cod. Cas. eruit et Leoni ascripsit, editum in Martenii et Durandi Coll. ampl. uI, 879-984, cui inserta est accurata translationis historia, simplici sed nitido stylo scripta, et qui Leoni nostro optime conueniat.---Chronico autem Casinensi prolusisse uidetur narratione quam De consecratione ecclesiarum a Desiderio et Oderisio in Monte Casino edificatarum scripsit. Eam Leoni tribuendam esse iam Cam. Peregrinius probauit  , neque, ut mihi quidem uidetur, cuiquam dubium esse potest. Auctor enim, qui post a. 1094 sub Oderisio abbate scripsit  , sed iam maioris ecclesie consecrationem a. 1071 presens uidit  , aperte profitetur se Gesta Desiderii scribenda sibi proposuisse, cum post breuem ecclesie descriptionem dicat: »Quantitatem autem ipsius ecclesie, et qualitatem, seu ornamenta, quoniam non fuit mei propositi ex integro in hoc sermone describere, et alio loco cum reliquis operibus predicti domni abbatis latius Deo uolente, comite uita pandentur, id tantum quanta gloria quantaque frequentia sit consecrata, pro posse narrabo.« Et ultima uerba: »Quorum omnium nomina cum reliquarum ecclesiarum pignoribus pariter suis in locis Domino iuuante scribemus;«---ea, inquam, faciunt ut credam cum iam tum de Chronico scribendo cogitauisse. Quo ad ea tempora usque perducto, multa ex hoc opusculo eisdem plerumque uerbis,---nam scribendi genus in utroque plane idem est,---inseruit: sequentibus Petrus diaconus usus est. Exstat in cod. Casinensi 47, unde descriptum edidit Ant. Caracciolus in Chronologis antiquis quatuor, Neap. 1626, 4o, cum quibus iterum prodiit in L. A. Muratorii SS. Rerum Ital. uol. u, p. 76. Nos partem posteriorem Leonis Chronico adiunximus.

 Cod. autographus Monacensis. [Figure: [Codex autographus Monacensis] 108Kb]

 Restat ut de Chronico Casinensis cenobii accuratius dicamus; quod quo melius fieri possit, primo loco proponenda esse uidetur codicum manuscriptorum descriptio. Exstant igitur preter codices editionis Ambrosiane, de quibus mox dicendum erit [ Cod. reg. Monacensis, inter Benedictoburanos 123, mbr., in 4. Continet Cantica canticorum, Librum Sapientie, Ecclesiasticum, sermones diuersos, postremo foliis, ut nunc numerantur, 85-189, Chronicon Leonis, quod cum illis recentiore tempore colligatum est per hominem imperitum, qui non pauca marginibus foliorum inscripta resecuit. Priora illa in Germania exarata sunt, Chronicon autem manu Beneuentana admodum pulchra et constanti  cuius specimina dedimus. Quaterniones 14, quorum tamen 5 et 14 duerniones sunt, secundus folio inserto auctus est, manu non ualde antiqua in ultimis foliis signati sunt. Membrana fortis, satis alba; decem priorum quaternionum rescripta, ita ut linee cum Leonis uerbis non conueniant, et antiquioris scripture uestigia inter uersus appareant. Ea sec. XI esse uidetur, charactere Romano. Ultima 4 folia eiusdem membrane sunt, lineis iam signate, sed litterarum uestigia non apparent. In ceteris paginis, quibus paulo crassior est membrana, linee uicene bine stylo ducte sunt, quas in utroque margine bine de summo ad imum currentes finiunt. In imo margine folii 1 manu sec. Xu scriptum est: Benedictn peirn et in fine libri: Iste liber attinet huic monasterio Benedicten Peiren. Sed ad Burenses ex alio peruenit monasterio; est enim Casinensis et quidem ipsum Leonis autographum; quod ex toto eius habitu patet. Nam continet primum, ut ita dicam, operis nucleum, breuem satis narrationem, diuersis scriptorum manibus exaratam, quam deinde sua manu Leo et correxit et innumeris additionibus auxit; magna sepe folii parte erasa et minutioribus litteris rescripta. Primo scribe 6 priores dedit quaterniones, qui primum librum continent, et secundi in tribus ultimi folii partibus initium: quod Leo cum iam aliquot locis correxisset et auxisset, totum expunxit. Nam iterum scriptum exstat initio quat. 7, alterius scribe manu, quem deinde f. 154 uerbis Que omnia  Cod. reg. Monac. inter Benedictobur. n. 146, in 8o min. Codicem enim autographum iam circa a. 1137 Burum delatum esse existimo per abbatem Engelscalcum, qui Innocentium II frequentasse et Lotharium imp. secutus esse dicitur  ; Burenses autem illum, cum lectu esset difficilior, descripserunt in membrana alba, crassa, lacunis uitiosa, littera Romana, cuius specimen adiicimus; satis accurate, sed eorum que in margine scripta sunt nonnullis omissis, iis precipue que pallidiore atramento scripta erant. Sed que recepta sunt ostendunt codicem tunc adhuc integrum fuisse et illesum. Hoc autem apographum iam mature male habitum est. Is enim qui c. a. 1250 iudicem librorum Burensis ecclesie scripsit, nostros hoc modo designauit: Liber de situ Montis Cassini. Item XuI coternuli de Monte Cassino  Cod. Casinensis mbr. 851, nunc 450, sec. XIII, litteris Langobardicis exaratus, continet Leonis chronicon cum continuatione Petri diaconi. et Chron. anonymi Casinensis 1128-1212; eadem omnia manu scripta. Primam eius paginam nitide pictam Historia Casinensis Ludouici Tosti lapidi inscriptam  exhibet 1, 347. Ex hoc codice diligentissime expressa est editio Angeli de Nuce [ Cod. regius Stuttgard., chart., sec. Xu, Leonis Chronicon ad eumdem cum 3 terminum deducit, additis uerbis fundata est ubi nulla rubrica facta partem c. 45 l. I adsuit post quam scripsit Deo gracias; deinde rubricator hec addit: Scripta est hec Cronica per me fratrem Andream ysengrin de lantsperg iuxta fluuium lici, dyocesis Augustensis monachum professum et presbiterum in monasterio Blawburgensi dyocesis Constansiensis non longe post annum sue professionis uidelicet circa Annum domini Millesimum quadringentesimum septuagesimum septimum, plus uel minus, quam professionem fecit uenerabili patri, patri Udalrico Kundig abbati huius monasterii blawburgensis. Nomen monasterii corruptum utroque loco eraso g purgatum est. Sed remanent alia eiusmodi menda in primis capitum litteris admissa, nec desunt in ipsis Leonis uerbis ut fr. Andreas que scripsit intellexisse non uideatur: exemplari ut apparet usus litteris Langobardicis scripto, cum non semel pro t ponat at uel it, pro eius que uel qui, pro k lc. Quin integros uersus omisit et dimidias diuersarum uocum partes composuit e. g. I, 35. Quo fit ut consulto quidquam mutauisse minime sit credendus, et cum leuioribus scribendi uitiis abundet, ceterum exemplar suum accurate expressisse uideatur  .

Quatuor igitur hi codices ita inter se sunt diuersi, ut operis formam nobis exhibeant tribus uicibus plurimis in locis mutatam et plane aliam: de quo profecto quid sentiendum esset, incertum maneret, nisi cod. 1 auctoris autographus optatam nobis preberet critice normam, et totam Leonis scribendi rationem ante oculos poneret. Siquidem primam ibi habemus et adhuc tantum inchoatam operis speciem. Quod tamen et hic diligenter scriptum est, et litteris maioribus rubricisque distinctum, sed ita ut pro absoluto nondum haberi possit. Adhuc enim pauca tantum continet eorum que in prologo auctor se daturum esse pollicitus erat, priuilegiorum et aliorum documentorum de singulis monasterii possessionibus. Itaque nactus nitidum cepti operis exemplar, primo que scriptorum negligentia uitiata erant correxit  , deinde in suis ipse uerbis plurima mutauit, quo melius oratio procederet, tum in rebus correxit minus uera et noua addidit: precipue autem documentis archiui Casinensis perlustratis, ubicunque in marginibus foliorum spatium suppetebat, summas eorum ascripsit, quas deinde signis positis suis quasque locis assignauit  , multa dum scriberet ipse statim corrigens, alia addens, que si omnia adnotare uoluissem, nullus uariarum lectionum modus esset. Sufficere uidebatur ad cognoscendam eius scribendi rationem specimen in tabula adiectum cum quecunque alicuius momenti esse uiderentur, religiose indicauissem; eorum tantum que ipse dum scriberet statim eodem calamo correxit, leuiora omittens. Sed cum ita omnia Leo addendo et corrigendo impleuisset, ut nouo exemplari opus esset, librum ita correctum et auctum describendum curauit, quo facto similiter in expoliendo eo et ampliando perrexit, et continuationem usque ad a. 1075 adiecit, »deinceps reliqua descripturus  .« Eiusmodi codicem nactus Petrus diaconus, qui continuandi operis curam susceperat, nonnulla de suo addidit, cum miracula aliqua e Desiderii Dialogis petita, tum nonnulla de gentilium suorum, comitum Tusculanensium, rebus que nos in imam paginam reiecimus. Cetera autem que ipse in uerbis Leonis mutauisse arguitur ab Angelo de Nuce, in priore operis parte paucis locis exceptis iam in ipso Leonis autographo inuenimus, ut etiam in sequentibus fidem eius in hoc criminari non liceat. Solum cap. III, 34, liberius tractauit, quippe  quod ab auctore nondum satis elaboratum esset. Nonnulla uero menda scribe codicis nostri aliquantum posteriori attribuenda sunt, quanquam et hic satis diligenter opera sua functus est  . Leo uero ipse calamum nondum deposuit, sed eodem modo pergens nouam Chronici editionem parauit, quam cod. 3. prebet, immunis a Petri additionibus, sed scribe negligentia sepe uitiatus. In ea editione uerba plurimis locis mutata sunt, ordo etiam capitum non semel inuersus, sed in rebus pauca uel mutata uel addita; II, 56, integrum caput resecuit. Eius generis codicem in usus suos uerterunt auctor Chronici Casinensis quod sub Anastasii nomine fertur, editum in cl. Murat. SS. II, 351, et auctor Chron. uulturnensis. Etiam Petrus diac. de octaua S. Bened. Leonis c. I, 20, e cod. 3 mutuatus est.

Sed Leoni nondum satis placebant que scripserat, et cum noua que adderet non haberet  , in uerbis denuo plurima perpoliuit, itaque nouissimam parauit editionem, qualem prebet cod. 4. Is enim iis quidem locis, quibus 2. et 3. discrepant, fere semper cum 3. facit, at in aliis iisque plurimis orationem exhibet magna cum diligentia rursus emendatam. Qui cum admodum recens sit, dubium esse poterat an non alius quispiam hanc Leoni operam nauasset. uerum totus orationis color Leonis est, et que mutauit eumdem prorsus stylum sapiunt, quo inde a principio usus est: scilicet precipue cauens ne idem uerbum intra breue spatium bis occurrat, preterea eleganti et numeroso sermoni studens, adeo ut uel ipsos Caroli ad Paulum uersus mutare ausus sit. Omnem autem eximit dubitationem, quod eamdem hanc Chronici editionem iam paucis post Leonem annis uulgatam fuisse apparet. Nimirum ipse Petrus diaconus cum multa scriberet, ea sepius usus est quam sua editione et in sermone de oct. S. Bened. Chronici Cas. II, 69, 75; De Iustis Cas. II, 1, 2, 30, 57, 59, 63; III, 8, ex huius generis codice mutuatus est. Accedit quod supposite Zacarie  et Benedicto uIII  bulle, que iam in regesto Petri exstant, et integra fere Leonis capita continent, eumdem cum cod. Stuttg. textum exhibent  . Quas ex Leone sumptas, non uero ab hoc exscriptas esse, inde apparet quod in codd. nostris uerba diuersis uicibus mutata esse uidemus, cum ille in fontibus adhibendis plane contrario modo procedat, dum prima uice ipsa eorum uerba ponit, deinde sue ea orationi similia efficit. At fieri potuit ut uel ipse Petrus uel aliquis ceuus correctoris officium susciperet; sed tum uix poterat non accidere, ut non uno saltem ex tot qui mutati sunt locis diuersam a Leonis ingenio scribendi indolem deprehenderemus, neque profecto ulla causa apparet, que quemquam preter auctorem inducere potuerit, ut eum sibi laborem sumeret.

Post Petrum manum operi admouit Ambrosius Trauersarius, celeberrimus Camaldulensium ordinis generalis, qui Florentie obiit a. D. 1439, Oct. 21. Is Chronicon Casinense emendandum et abbreuiandum suscepit  , rogatus a Ludouico Barbaro abbate S. Iustine; cuius codicem conseruatum in cenobio S. Michelis Muriani uenetiis  pro genuino Leonis opere edidit Laurentius uincentinus monachus, uenet. 1513, 4o. Quam editionem repetiit Iac. du Breul, Paris. 1603, fol., cum Aimoino De gestis Francorum.

Qui eos secutus est Matth. Lauretus Hispanus, monachus Casinensis, Neap. 1616, 4o, codice quidem usus est Casinensi, sed ipse diasceuaste opera functus plurima pro libitu mutauit uel amputauit, neque ulla fide dignus est. De quibus editionibus cum fuse egerit cl. Gattula, Hist. Casin., p. 879 sqq., hic que diximus sufficere uidentur. Specimen autem utriusque editionis inuenies III, 49.

Genuinum Leonis et Petri opus primus edidit Angelus de Nuce abbas Casinensis, Paris. 1668, fol., accurate et diligenter, et commentarium addidit amplissimum, sed qui non multa nobis utilia prestet, presertim post insigne Erasmi Gattule opus, Historiam dico Casinensem, uenet. 1733, fol., cui uolumen Accessionum addidit 1734.---Angeli editionem, cum additionibus ad notas quas Rome 1670, fol., dederat, iterum excudi iussit L. A. Muratori in SS. RR. Itt. Iu, Mediol., 1723, fol.

Oderisius abbas Leoni mandauerat ut, a beato Benedicto sumpto principio, abbatum seriem et gesta casusque monasterii enarraret, insertis priuilegiis ceterisque documentis, quibus iura et possessiones monasterii niterentur; adderetque que »interim occurrerent de operibus seu gestis clarorum uirorum harum duntaxat partium.« Quod ut perficere posset Leo libros operi necessarios conquisiuit, fundamenti loco ponens Chronica Ioannis abbatis, quo nomine complecti uidetur que in cod. Cas. 353 scripta exstant, edita in huius collectionis uol. III, SS. Benedicti, Casinense et comitum Capue Chronicon, cum epistola  Pauli ad Carolum  , capitulari Ludouici Pii  , pacto diuisionis  , et iis que I, 32, exscribit de consuetudine monasterii. Preterea operi adhibita scribit Historiam Langobardorum  , et Chronica Romanorum imperatorum et pontificum: catalogos scilicet, quales nonnulli eorum temporum supersunt. Sed Gesta quoque pontificum cognouisse uidetur  . Preterea in prologo sola documenta domestica commemorat, Casinensis scil. monasterii et cellarum ei subiectarum S. Angeli de Barregia, S. Liberatoris de Maiella, alia. Quibus ea sunt adnumeranda que de casibus monasterii, de edificiis sub unoquoque abbate constructis, aliaque id genus solus refert, necrologiis quoque, inscriptionibus et epitaphiis usus. Etiam uulturnensium  , Case auree  et Beneuentanorum  monumenta domestica inspexit. Preter hec ad manus ei fuerunt Gregorii Dialogi  , Fausti uita sancti Mauri ab Odone ut uidetur interpolata  , Chronicon Salernitanum  , Translatio XII fratrum  , que Alfano tribuitur, uel ea antiquior alia, cum eiusdem generis de S. Bartholomeo  et S. Mattheo  scriptionibus, Caroli ad Paulum uersus  , Dialogi Desiderii  , Annales Beneuentani  et Casinenses  , uita S. Adalberti  , Petri Damiani ep. ad Mainardum  , et sermo de uigilia sancti Benedicti  . Ex his igitur aliisque scriptionibus nunc deperditis, ex quibus etsi non multa, aliqua tamen precipue de Capuanorum rebus  hausit, uulgi quoque narrationibus adhibitis  , et que a ceuis testibus audierat addens  , historiam contexuit, quam deinde cura nunquam intermissa emendauit et auxit. Nam non solum queque in priuilegiis aliisque archiui documentis reperiret, sedulo addidit, uerum etiam cum ex iisdem quibus antea usus fuerat libris, tum ex aliis plurima et correxit et ampliauit. Ita Erchempertum iam commemorauerat quidem  , at nunc demum in partes uocauit  ; preterea Romualdi uitam a Petro Damiani scriptam  , et quorum origo nos latet, nonnulla de Caietanorum et Saracenorum rebus  , de Ungaris  , de Ademario  ; Roffridi quoque usus narrationibus  . Nouam deinde elaboraturus editionem, insigne nactus est adiumentum, Amati dico Historiam Northmannorum, cuius auxilio que de iis iam scripserat recognouit  . Opus non parue utilitatis, quod diu latuerat, nuper in lucem protulit u. D. Champollion-Figeac  , in sermonem Gallicum uersum s. XIII, cum aliter ad nos peruenisse non uideatur; cuius auctorem, quem Leo tacet, Amatum fuisse in prolegomenis euicit editor. Preterea noua donationum excerpta adiecit, et alia sed pauca de temporibus pontificum  , de permutatione Beneuenti cum episcopatu Babenbergensi  . Continuationis quam adiecit, fontes non nouimus, preter ea que et hic Amato debet  , et Petri Damiani epistolis  . Testem oculatum solum nominat Iaquintum  , sed plurima Desiderii et aliorum narrationibus niti, prologo l. III prodit: postremorum ipse testis fuit. Postea nouis auxiliis non usus est; tantum fabellam inseruit de Heinrico II  , nescio cuius ab ore acceptam, et Nicolai II constitutionem de eligendo pontifice, que neminem tunc latere potuit; pauca preterea de Marsorum comitibus III, 17, 23.

 His igitur fontibus usus Leo Historiam suam concinnauit: nonnunquam ipsa eorum uerba mutuatus, que deinde iterata cura mutaret et expoliret, ut unus idemque omnibus esset orationis color. Neque uero critice artis expers fuit, sed diligenter auctores suos inter sese comparans, ita eos composuit, ut ex altero alterum et emendaret et suppleret, u. g. Desiderii dialogos ex Chron. Casinensi  , hoc ex Erchemperto  , Petrum Damiani ex eis que ipse audierat  . Plurima in compendium redegit, et studiose cauit ne singule narrationes modum excederent. Sermo autem, qualem summa cum diligentia expolitum nunc legimus, equaliter ubique procedit, et satis purus est  . ueterum dicta non affert, preter unum Salustii  , alterum uirgilii  , et Ciceronis de uarrone iudicium  ; sed Paulini Nolani uersus semel, cum altius insurgere orationem cuperet, interspersit  , non nominato auctore, quod illius eui hominibus superfluum esse uidebatur. Nam testes quoque et auctores suos Leo tum tantum nominauit, cum maiorem inde uerbis suis auctoritatem accrescere uellet, et uel que initio posuerat nomina, postea eliminauit  . Nam fidem eius in hoc ne crimineris, que omnino integra est et sincera. Melius eam nunc estimare licet, ex toto operis habitu, nam qui rerum ueritatem negligit, non tam sollicitus est in singulis elaborandis. Plurimis autem locis, quibus cum fontibus eius narrationem comparare licet, errauit quidem interdum, at pro libitu quidquam mutauisse nusquam argui potest. Imo fabellas quas primo incaute receperat, diligenter postea expunxit, ut de Barregio illas et de Adelaide imperatrice  . Unicus locus, quo fidem eius in dubium uocare possis, est c. II, 42, de electione Theobaldi abbatis, ubi initio multo maiores partes imperatori tribuerat, quam postea admisit, nescio an abbatis cedens imperio: sed ibi quoque omittendo peccauit, non addendo uel falsa substituendo  . uerum nullum apud eum uestigium inuenies fabularum istarum quas de prisca cenobii magnitudine, de prodigiosis Desiderii, Tertulli et aliorum donationibus alii excogitauerunt, qui uel falsa chartarum documenta quibus hec probarent cudere ausi sunt. Ceterum, ut par erat, Leo in scribendo nichil magis sibi proposuit, quam ut monasterii casus et titulos possessionum ceteraque iura et priuilegia explicaret  ; res alias breuius tetigit, nec tamen ea omisit que in uniuersas Italie uel Ecclesie res grauioris momenti essent: inferioris autem Italie casus succincte quidem sed ita exposuit, ut neque series eorum usquam sit interrupta, et nichil quo ad Casinensium res perspiciendas scitu opus sit desideres: modo ubique seruato, quo aptiorem uix inuenias.---Parum ei cure fuit circa temporum ordinem in singulis rebus stabiliendum  , quanquam in uniuersa rerum dispositione scienter et considerate uersatus est; sed cum accuratam temporis indicationem difficultatem sibi parere uideret, nonnunquam uel hanc uel ipsas res omittere quam ueritatem sollicite explorare satius habuit  , neque hac in re ab erroribus satis cauit, quibus e. g. I, 61; II, 9, scatent. Contra iudicium eius non facile uituperes; tranquillo enim animo scribit, et cum in uniuersum pontificibus faueat, tamen a partium studiis se abripi minime patitur, et a ciuium suorum illius eui declamationibus, que ceco impetu feruntur, multum differt.

Sequenti tempore Chronico Casinensi usi sunt Ioannes S. uincentii monachus, qui in conscribendo Chronico uulturnensi in omnia fere uitia lapsus est que Leo caute uitauerat; Petrus deinde diaconus, et auctor portentosi istius Chronici Casinensis, quod sub Anastasii nomine fertur, editum a cl. Muratorio SS. II, 351, ex schedis Constantini Caietani  .

Noue igitur huius editionis consilium id fuit, ut uerba daremus que Leo postrema manu scripsisse uisus est, ex auctoritate codicis 4, cuius leuiora et manifesta menda tacite sustulimus, grauiora omnia religiose indicauimus. Ceterorum uarias lectiones textui subiecimus  , et si quando opere pretium esse uideretur binis columnis factis secus cod. 4 imprimendas curauimus. Que in uno codice addita sunt, ab auctore postea omissa, interdum cum iis que a Petro uenerunt inter textum et notas posuimus. Ipsius autem Petri manus cum plerumque facile agnosci possit, aliis locis diuinari tantum potest tum precipue, cum cod. I auxilio destituimur. Ibi coniectura opus fuit, cum suum cuique iudicium ex apposita lectionum  uarietate ferre liceat. Orthographiam damus, qua ipse auctor, teste codice autographo, usus est  ; interpunctionem quoque ubi fieri poterat retinuimus  , ceteris locis secundum auctoris consuetudinem restituimus. Capitum ordinem et numeros damus e cod. 4, prioribus numeris in margine additis. In cod. 1. capitum diuisio apposita littera K indicata est, multum a posteriore diuersa.---Que explicatione indigere uidebantur, breuiter enodare tentauimus, preter Angeli commentarios plurimum usi insigni Gattule opere, et chartarum documentis ibi impressis, Tostii quoque Historia Casinensi nuper edita. Temporum notas ubi fieri poterat adiecimus, multum ea in re adiuti Alexandri Di Meo Annalibus regni Neapolitani, qui Neap. 1795, 1810, 4o, prodierunt: magne doctrine et acuti ingenii opus, quod summe nobis fuit utilitatis, quamuis Pratilli commentis cuibus auctor plurimum tribuit fedatum sit



II PETRI NATALES, uITA, SCRIPTA.


Petrus, diaconus ac bibliothecarius Casinensis Chronicon quod imperfectum Leo reliquerat usque ad a. 1138 continuauit. Hic e nobilissima comitum Tusculanensium stirpe ortus, natus est circa annum 1107  , »ex patre Egidio, natione Romano, Gregorii Romanorum patricii et consulis filio  .« Gregorius autem ille filius fuit Gregorii de Alberico »Romanorum ducis et consulis  .« Alberici patrem nouimus Gregorium, cuius mater fuisse uidetur Maroza, que post Alberici principis et omnium Romanorum senatoris  mortem  omnium Romanorum senatrix appellatur  959, Nou. 1. Sed cum hoc minus certum sit, genealogiam Petri subiicimus inde a primo illo Gregorio, ope historie ms. comitum Tusculanensium a Cl. Galetti contexte, cuius excerpta a Giesebrechtio accepimus.
[1Kb] [Figure: [Genealogia] 41Kb]                     

 Petrus igitur a. D. 1115 sub Girardo abbate a parentibus suis beato Benedicto oblatus  , atque sub eodem abbate  per 8 ferme annos eruditus est  , institutione usus Guidonis, quem moribus uitaque precipuum, sermone et sensu excelluisse ait  . Quem equidem non diuersum puto a Guidone monacho Casinensi, qui Alberici uisionem descripsit, »uir in humana eruditione clarissimus, religione et uita  probatissimus,« teste Petro nostro De uiris ill. , ubi eumdem Historiam Henrici imperatoris scripsisse refert: »preterea que in historia Casinensi deerant, a temporibus scilicet Oderisii I usque ad hunc diem adiunxit.« Sed nullum horum exstat uestigium. Preter eum institutorem suum appellat etiam Petrum Diaconum  , declamatorem insignem, qui »e ciuitate Theanensi de qua oriundus erat egrediens, Casinum uenit, aque Oderisio abbate monachus factus est.« Sub his igitur magistris Petrus a quinto ut ait etatis anno diuinis expositionibus et priscis annalibus adhesit, disciplinis autem liberalibus nequaquam operam dedit  . Postea uero cum Oderisius II »abbatiam reliquisset  , ad exsilium emulorum suorum faciente inuidia directus est,« a. D. 1128  , ab abbate scilicet Seniorecto  propter patris cum comitibus Aquinensibus, Casinensium hostibus, familiaritatem. Atinam tunc se recepisse uidetur, cum in exsilio positus, 21 etatis anno passionem sancti Marci episcopi Atinensis descripserit, »rogatus ab Adenulpho eiusdem urbis comite  .« Eo autem tempore epistolam accepit a Ptolemeo patruo, his uerbis  : »Ptolemeus, Iulia stirpe progenitus Romanorumque consul excellentissimus, Petro nepoti carissimo salutem. Relatum est nostre glorie, quod Seniorectus emisit te a Casino. Quapropter, si ad nos reuerti uolueris, et te et patrem tuum honeste recipiam, et tibi cunctas basilicas Casinensis ecclesie tradam. Per Landonem uero nostrum nepotem, consobrinum tuum, has litteras tibi transmitto. uale. Data 12 Kal. Iulii, in castro Neptuni.« Aliud refugium ei Gregorius patruus eius obtulit, hanc mittens epistolam, quam per Ioan. Mabillon e cod. Cas. descriptam euulgauerunt Martene et Durand., Coll. ampl. uol. I, col. 703: »Gregorius, Gregorii Romanorum consulis filius, Petro nepoti suo salutem. Tuas accepimus litteras, quibus [M. quo] te eiectum a Casino narrabas. Gaudio letatus sum non modico; nam pater tuus [M. meus] me fratremque meum Ptolemeum derelinquens comitibus mendicis  adhesit, unde ipse egens pene et inops effectus, et [M. ut] tu de Casino eiectus es. Quapropter suadeo [Cod. Casin. 257, fo 30, suade] patri tuo, ut ad nos reuertatur. Tibi autem monasterium meum quod in uillano situm est tradam.« Et ad patrem ipsius hec scripsit  : »Gregorius, Gregorii Romanorum consulis filius, Egidio fratri amando salutem. Romanorum inuenitur in scriptis, de antiquorum uia parentumque mandatis recedere nullum debere. Tu autem me fratremque tuum Ptolemeum derelinquens, comitibusque mendicis adherens, ad nos usque in presens tempus reuersus non es; unde et tu egens effectus, et filius tuus de Casino eiectus est. Unde una cum eo ad nos reuerti studete, quatinus ita de uobis sicut de nobis curam geramus. Iadaram uero sororem tuam scias iam uiro traditam esse.« Quibus admonitionibus Egidius uidetur a societate comitum illorum esse reuocatus: certe Petrus noster non multo post in monasterium iterum est receptus, et in gratiam rediit cum Seniorecto, cuius ex ore se plurima audiisse eorum que scripserit refert, prologo libri Iu; in Chronico eum multa cum laude commemorat, et complura ei dedicauit opera, que eo iubente scribenda susceperat.

Primum autem eius opus, ut iam diximus, fuit Passio beati Marci et sociorum eius, quam, ut ipse ait, scripsit ad Oderisium II.« Marcus quem primum sibi fuisse episcopum, sancti Petri discipulum, Atinenses ferebant, in magna ibi cum Nicandro et Marciano martyribus sanctaque Daria habebatur ueneratione, exstantque ab aliis conscripta gesta illorum cum translatione atque miraculis, edita in Ughelli It. sacra uol. uI, p. 408 sqq., ed. II; in Ioan. Mabillon Museo Ital. II, p. 247, et in Actis SS. Apr. III, p. 558; Iun. III, p. 268. Ea autem omnia diuersa esse a Petri opere, probant uerba que ab eo in Historia passionis sanctorum martyrum Marci, Nicandri et Marciani scripta commemorat Ughellus l. l.: »Inter omnes fere urbes quas Occidentis limen includit, Atinensem ciuitatem antiquissimam esse perspicuum est. Hanc rex Saturnus, postquam a Ioue filio pulsus est, post ciuitatis Sipontine constitutionem secundam in toto Occidenti condidit, atque Atinam appellauit. Hec itaque ad quantum culmen euecta, et quam potentissima et doctissima exstitit, et quales quantosque artifices habuit nosse qui cupit, Historiam Liuii et uirgilii Aeneidem relegat, bique qualis olim uiguit facunde descriptum inueniet  .« Preterea Petrus, destructionem et restaurationem Atine urbis in beati Marci adiunxit historiam  , et inuentionem corporis beati martyris Marci descripsit  , »nec non uitam sancte Darie uxoris sancti Nicandri.« Addidit Miracula sanctorum martyrum  Marci, Nicandri et Marciani  , et cum assiduus esset in eorum cultu, scripsit de festiuitate beati Marci sermones 8, de uigiliis eius duos  , sermonem de sancto Nicandro, de sancto Nicandro et Marciano sermonem de translatione; porro hymnos 6 in eorum laude composuit, et cantus beati Marci dictauit. Ex hac tanta scriptorum copia Ughellus manuscripta penes se seruari professus est uitam sanctorum cum historia translationis et miraculis, canticum quoque in festiuitate beati Marci canendum; sed nichil horum edidit neque flagitanti Danieli Papebroch concessit: qui cum num ea unquam habuerit Ughellus dubitauerit, refellitur uerbis ab eo e uita per Petrum conscripta allatis, que in ceteris non inueniuntur. Ad nos autem nichil eorum quantum scimus peruenit, preter sermones aliquot in cod. Casin. 361 seruatos  . Petrus autem ne his quidem que ipse edidit contentus, etiam a Petro sancte Romane Ecclesie subdiacono et Casinensi monacho precibus impetrauit, ut passionem beati Marci uersibus adornaret  .

Eam, quam in uerbis supra allatis animaduertimus fingendi licentiam uereor ne pari modo attulerit ad proximum quod suscepisse uidetur opusculum. Nam »uicesimum tertium etatis annum agens  ,« a Gregorio episcopo, quem Terracinensem fuisse suspicor  , admonitus est, ut Gesta sancti Placidi que Gordiano tribuit, ex Greco in Latinum sermonem transferret. Hec enim, ut ipse Petrus auctor est in alia eiusdem uite editione  , Symeon quidam presbyter Constantinopolitanus Salernum attulerat, a. 1115, Grece scripta per Gordianum Placidi socium; Ioannes autem monachus Capuanus Casinum transmiserat ad Raynaldum monachum, cuius hortatu Petrus ea se transtulisse refert. Prius autem opusculum, in quo Symeonis nulla mentio fit  , »disponebam, inquit, ad Ptolemeum Romanorum consulem dirigere, sed prius censui eum tuo  renitenti cothurno elimare.« uides cum patruo in gratiam eum rediisse, sed nondum, uel non multo ante, cum Seniorecto, cum, »propter tanti cenobii perturbationem nostrique exsilii erumnas id aggredi,« initio recusauisset. Hec igitur uita que incipit: »Postquam summi regis« integra nondum edita est, namque libro De iustis Casin. inserta est  , cum prologo ad Gregorium scripto, eam abbreuiatam esse apparet, cum ad Gordiani opus lectores identidem ablegentur. Postea autem, nondum contentus fabulis quibus uita Gordiano supposita scatet, denuo eam exarauit, multtisque interpolauit figmentis, que partim exstant in uita a Surio  , Mabillonio  , Bueo  edita, partim latent in codice quem Regestum S. Placidi Casinenses uocant; quanquam omnia ista Gordiano Petrus tribuit, et num ipse ea ingesserit, non plane constat. Ita enim post finem uite pergit  : »Hucusque Gordianus patris Benedicti discipulus, qui, etc. Ea uero que a temporibus uitaliani pape usque ad Heinrici et Alexii imperatorum tempora euenerunt, iussu reuerendissimi Casinensis archimandrite Raynaldi Petrus Casinensis diaconus ex cosmographia Theofani et ex chronographia Romanorum pontificum excerpens, iam dicte historie adiunxit. Incipit: »tempore illo quo constans imperator« etc. Ceterum difficillimas illas questiones de actis Grecis num unquam scripta fuerint, de Symeone presbytero an fictitius sit, de Stephani Aniciensis ignoti preterea uiri paraphrasi et epistola, num et he a Petro conficte, de ridiculis plane epistolis aliisque documentis, in Regesto S. Placidi quod litteris Langobardicis Petri nostri etate exaratum esse Gattula asserit, scriptis, editis ad calcem Chronici Casinensis uenet. 1513, Parisiis 1603, cuiusnam ea fetus sint existimanda, eas inquam questiones, cum a nostro proposito sint aliene, hic examinare non attinet, magnaque cum eruditione et doctrina discussit Iacobus Bueus in Actis SS. Octobris III, 65 sqq. Nobis animaduertere sufficit, Petrum quibusuis fabellis facillime manus dedisse, et si cas non ipse excogitauit, promptissimum fuisse ad adoptandas eas suosque in usus uertendas. Nam documenta illa aperte falsa cum a Leone ne uerbo quidem commemorata essent, a Petro primum sunt in lucem prolata. Ita Iustini, Iustiniani, Theoderici erga Casinense cenobium fauor et munera in Chron. Iu, 113 commemorantur; regesto autem suo et portentosam Tertulli donationem inseruit  , et Desiderii non melioris note priuilegium  , que pre ceteris hic commemoro, quia Leoni uel ignota uel fide prorsus indigna uisa fuisse apparet: Benedicti uIII autem bulla  ad uerbum ex ipso Leonis textu descripta est.  Eorum igitur falsitas quin et ipsi perspecta fuerit, uix licet dubitare, cum presertim post reditum a Seniorecto sit cenobii cartularius, scrinarius et bibliothecarius constitutus: quibus eum titulis uixdum mortuo illo ornatum uidemus, Chr. Cas. Iu, 108. Quo anno Casinum reuersus fuerit, non liquet  ; mihi uero c. a. 1130 euenisse uidetur, nam cum a. 1133 hagiologica quedam ad Seniorectum scripserit, in prologo uite sancti Seueri ita loquitur: »Hic nempe  dum nostram exiguitatem in diuersorio legislatoris fluctuantem reperisset, et cenobialibus negotiis me irretitum uidisset agnouissetque quod assidua preceptorum atque tomorum inquisitio nostri pectoris animam  libros scrutari deiloquos,« etc. uides adumbratam bibliothecarii occupationem, quin ipsam regesti Casinensis confectionem his uerbis indicari existimo. Regestum enim Casinensis cenobii siue librum, ut ipse ait, priuilegiorum, opus magne molis  maximeque utilitatis, quod integrum Casini seruatur, litteris scriptum Langobardicis, iussu Seniorecti abbatis disposuit describique mandauit  , cui et »prologum fecit ex rogatu Raynaldi subdiaconi Casinensis  .« Cuius operis ea est cum litteris nostris coniunctio, ut prefationem ex Cl. Gattule libro  integram liceat ascribere.

Reuerendissimo atque sanctissimo Patri SENIORECTO [Senioreto G.] PETRUS, filiorum eius infimus, debite obedientie seruitutis obsequium.

Iniunxerat nobis iamdudum  Pater tua uenerande sagacitas, ut priuilegia nostro cenobio a Romanis pontificibus facta uolumine sub uno describerem. Difficile opus nempe, et nostris temporibus inusitatum, ob id uel maxime quia munimina que ex [et G.] incendio duabus uicibus erepta sunt, uetustate iam pene consumpta et ad nichilum sunt redacta. Quod igitur agerem, uel qualiter id perficerem nesciebam. Quod ub uestra aduertit prudentia, nostram exiguitatem talibus monere est adorsa affatibus: »Quanta sit his qui mundum diligunt transiture caritas patrie, liquidius nosti; nullis etiam muneribus, nullis minis, nullis perturbationibus a dilectione patrie recedebant, Quirites quippe, qui et armis illam defendere ac edificiis illustrare modis studebant omnimodis. Quodsi illi perituram ac terrenam patriam tanto diligebant amore, quid nobis pro perenni ac indeficienti agendum sit aduerte. Enimuero dum ad curiam nostram Robbertus excellentissimus Capuanorum princeps  aduenisset, et de his interdum locutio oriretur, hortari nos quam maxime cepit, ut ea que de priuilegiis scribendis olim preceperas, ad effectum perducerem. Unde quia usque in hodiernum res ipsa dilata est, uola simul et iubeo, ut priuilegia pontificum, precepta imperatorum, regum, ducum ac principum, nec non oblationes quorumcumque fidelium uno describantur uolumine.« uestram igitur ubi in hoc uoluntatem aduerti, parui, quia non parendum impium et profanum aduerti, nam teste Deiloquio, »quasi peccatum ariolandi est repugnare, et quasi scelus idololatrie nolle acquiescere .« Quantum autem difficultatis opere sim expertus in isto, ex ipsis oblationibus euidentisssime comprobabitur. Maximo autem adiutorio in hoc nobis uenerabilis Leonis Hostiensis episcopi historia fuit, qui a beatissimo Patre Benedicto sumens exordium, de Cassinensis cenobii rebus utilem nimis librum descripsit, in quo opulentiam tantam sui sensus expressit, ut pene nichil eorum omitteret que in eodem euenere cenobio  . Tanti namque uiri studium in hoc opere sequens, licet adsequi nimis impari sensus facultate nequiuerim, ordinem tamen oblationum prout ab eo statutum est posui. In sex porro decisiones librum statui diuidere istum: in priuilegiis, in preceptis, in oblationibus  , in libellis, in renunciis, in sacramentis. Quapropter uestre paternitatis excellentiam humili deuotionis obsequio flagito, ut sanctitas, tua opusculum istud gratissima mente percipiat, et si in aliquo minus forte inueneris, ueniam clementer accommodes.

Librum igitur eo tempore primo scriptum, ita instituit, ut sequentis temporis documentis spatium relinqueretur; nam multo recentiora eidem inesse probat e. g. epistola Wibaldi ex eodem impressa  . Ad fidem autem operis quod attinet, iam uidimus eum a falsis documentis, recipiendis minime abstinuisse; alia autem quorum exempla supersunt, satis accurate uidetur transcripsisse. Plurima inde hausit Erasmus Gattula, nonnulla Lud. Tosti edidit. Eisdem autem studiis, ut uidetur, adductus Petrus, »Istoriam de euersione seu restauratione cenobii beati Mauri ex iussione abbatis Seniorecti emendauit, in qua et prologum scripsit:« nonnulla enim priuilegia pontificum de eius monasterii casibus agunt. uerum ne in profanis et secularibus studiis plus temporis consumeret, amicorum prohibitus est admonitionibus: et quibus primum commemoro Albericum, eadem cum Petro Guidonis disciplina usum. Guidonis autem de  mirifica illius uisione libellum »quidam, inquit Albericus  , accipiens, quod uoluit addidit, et quod uoluit abstulit, et quod uoluit permutauit, et circumfert tanquam ex nostro nomine, insultans et offendens ea que ipse conscripsit . . . . . . . Hec et alia multa in nostra uisione conficta repperi. Ob quam rem Seniorectus abbas nostram paruitatem euocans precepit, ut iterum illam emendans, superflua resecarem, amputata loco suo restituerem. Accito igitur Petro diacono, ab ipsis, ut ita dicam, cunabulis nobis in Christi amore coniuncto, triduanum laborem assumens eam ad unguem usque correxi, falsa resecans et dempta loco suo restituens.« Petrus uero amicitie erga Albericum documentum dedit in Chr. Iu, 66, et inter opera sua recenset, quod eius uisionem corruptam emendauit. Non minor ei fuit cum Raynaldo subdiacono Casinensi familiaritatis consuetudo, qui nescio an Tuscus ille fuerit, in abbatem postea promotus, qui Anacleti subdiaconus fuit  . Tum certum esset librum Illustrium uirorum Casinensis archisterii scriptum fuisse ante a. 1137, quo ille abbas factus est: ibi enim ita loquitur c. 44: »Raynaldus Casinensis subdiaconus, paruulus beato Benedicto oblatus, uir ualde eruditus et uersificandi scientia antiquis per omnia comparandus, scripsit ad Petrum diaconum ac bibliothecarium sanctissimi Seueri Casinatis episcopi in laudem uersus; uersus quoque de uita beati Benedicti ac beati Mauri; hymnos in laudem sancti . . . . Seueri.« Sed hoc nimis urgere nolim. Librum illum, quem iam 7 annis ante Guido scribendum susceperat, sed rem ceptam dimiserat, Petrus scripsit ad Pandulfum Teanensem episcopum  , satis ieiunum, sed nobis multarum rerum notitia perutilem: quem primus edidit I. B. Marus  , cum commentario, cui de codicibus Casinensibus nonnulla insunt, Rome 1655, 8; recusum Parisiis 1666, et in Bibl. Patrum Lugd. 1677, t. XXI, p. 347; in Bibl. Eccl. I. A. Fabricii, Hamb. 1718, f., p. 165; in Murat. SS. uI, p. 9, in Burmanniano Thesauro IX, 329.

Preter hunc igitur Raynaldum Petrus amicitia coniunctus fuit cum Raynaldo diacono, quem abbatem ipse uocat Chr. Iu, 66, Colementano scilicet; ad quem: »Tu uero, inquit  , in Christo carissime frater, et nimium nimiumque ab ipsis ut ita dicam crepundiis indissolubili mihi conglutinate amore,« etc. Huius ut apparet auctoritate post reditum primo ad sanctorum uitas scribendas impulsus est. Nam in uita sancti Apolinaris, quam inscripsit »reuerendissimo academicisque floribus adornato Rainaldo Casinensis cenobii condiacono,« dicit: »Post mei reuersionem perpetuam Casini montis ad arcem, e qua per tempus tempora et dimidium temporis  absens fueram, otioso inertique somno sopitum euigilare. . . . . non desinis«: ut uel ante regestum hanc uideatur composuisse. Est autem nichil fere aliud nisi cento e Leonis chronico excerptus, tantaque uerborum prolixitate oneratus, ut uel ipse codicis uat. scriptor subiiceret:

Ipse saperuacuum scriptor dum uito laborem
   Que non sunt ad rem plurima surripui.
A negotiis secularibus et chartarum ueterum tractatione Petrum alter ille Raynaldus, subdiaconus auocauit, sancti Seueri uitam, ut scriberet adhortatus quam Seniorecto abbati dedicauit, nondum adolescentie terminos egressus  . Qua absoluta, Guinizonis uitam composuit, Richardi monachi Casinensis  precibus cedens in qua plurima e Leonis Chronico ad uerbum descripsit, miraculorum aliquot narratione adiecta  . Hanc igitur uitam in Chr. Cas. III, 48  , »ante hoc ferme septennium« se exarauisse refert, i. e. circa annum 1133. Eisdem uerbis ib. Iu, 7, librum De miraculis, sc. Casinensium monachorum designat, qui perditus esse uidetur; exstant autem Ortus et uite iustorum Casinensis cenobii, in quibus que ex illo laudat, reperimus, ut ab eo uix diuersum opus esse putaremus, nisi ipse utrumque distingueret  . uerum ea fuit Petri indoles, ut que semel scripsisset sepius repeteret, suimet ipse plagiarius. Integra enim illius libri capita eisdem uerbis in Chronico offendimus: uite sancti placidi iteratam recensionem iam animaduertimus, partes chronici pro iustis libellis ab eo recenseri mox uidebimus, et uitas quarum supra meminimus, SS. Seueri, Placidi, Apollinaris, Guinizonis, cum prologis suis uel integras uel abreuiatas libro De iustis inseruit  . Ceterorum plurima e Gregorii Magni, Desiderii, Leonis libris ad uerbum exscripsit, aliorum fontes non nouimus, multa ex ore hominum accepit. Plurima idem beati  Benedicti miracula, et de inuentione eius fabellas cum Leonis narratione minime consonas, congessit in sermone de octaua B. Benedicti, scripto post annum 1134, cuius § 41 meminit, edito in Actis SS. Maii III, 288-297.

Sed iam attigimus tempora quibus maxima Casinensibus instabant pericula, dum Petrus gratissima potiebatur exhibendi facundiam, subtilitatem ingenii, peritiam legum  et temporum cognitionem preteritorum occasione. Que uerbo tetigisse sufficeret, cum ipsius Chronicon de his nobis sit pene unicus et locupletissimus testis, nisi ea ipsa causa fuisset cur Petro fidem omnino denegandum censuissent Baronius aliique; quibus amplo excursu respondit Angelus de Nuce ad c. 108, et primum quidem Petrum eius narrationis auctorem facile agnosco, que tota eius stylum sapit. Exstitit Casini relatio eius de altercatione coram imperatore facta, quam in ipsa imperiali aula scripserat  , incipiens teste I. B. Maro ad c. 47 De uiris ill.: »Igitur dum in conspectu imperatoris Lotharii,« que si adhuc superest, collata omnem scrupulum eximeret, uerum apud Angelum altum de ea silentium est. Sed totus orationis color non diuersus est a sequentibus, que ex parte confirmantur genuino Lotharii priuilelegio  adhuc apud Casinenses religiose conseruato, partim epistolis a Petro scriptis ad Richizam imperatricem. uerane sint necne, altera questio est, eaque difficillima, quamque ego diffinire non ausim. Nam ipse ille alieque Lotharii quas in Chronico commemorat epistole e solo Casini tabulario, e codicibus Petri auspiciis scriptis regesto scilicet eius et cod. 257 prodierunt, et num intemerate sint, nescimus  . Tamen inter se consentiunt, omnesque ementitas esse, mihi persuadere non possum. Quin ex ipso Lotharii priuilegio uidemus, hunc summa erga Casinense cenobium fuisse deuotione, et ex uerbis quibus utitur apparet, falsa Iustiniani et Zacarie  priuilegia ei fuisse proposita et pro ueris habita. Itaque mihi quidem tutissimum uidetur statuere, uetulum et douotum imperatorem uersutissimi monehi calliditate captum, delectatum fuisse eius loquacitate, eumque de antiquis temporibus narrantem et libenter audiuisse, et fidem ei accommodauisse. Omnem igitur quam refert altercationem habitam fuisse credo, singulis autem uerbis ut multum tribuam, longe absum, et a gloriosi hominis ampullosa iactatione me decipi minime patior. Multa enim insunt que falsitatis eum arguant. Rainaldum ipse narrauit c. 104 ab imperatore hostem imperii publice fuisse pronuntiatum, ipse contentiosam electionem retulit, quorum in altercatione nullum apparet uestigium. Deinde Seniorecti abbatis electioni nuntios pontificis nullos affuisse contendit, quorum aduentum et uerba c. 94 ipse narrauit; postremo ubi Lotharius Casinum uenit, ita agitur, tanquam ne uerbum quidem ad Lacum Pensilem de his rebus dictum fuerit. Quibus rebus efficitur, rem ita ut narratur actam esse uix posse, uerum si nichil eiusmodi factum fuisset, non uideo, quomodo Petrus sibi potuerit persuadere, apud quemquam se commentis suis fidem esse inuenturum. Quem uero obiiciunt annum huic rei falso assignatum, is parum me mouet; nam homo parum accurate memorie et admodum festinanti calamo tempus rei assignaturus, priuilegium a Lothario concessum uidetur inspexisse, quod cum Sept. 1137 datum esset, errore lapsus pro estate eiusdem anni sequentem descripsit; id quod facilius accidere potuit cum primo altercationem solam conscriberet, eamque postea ut erat Chronico insereret  .

Igitur cum ad Lacum Pensilem Rainaldus Tuscus imperatori occurreret, nominatim uocatus cum eo uenit Petrus, chartularius, bibliothecarius ac scriniarius  monasterii, quem cognitum ille habere poterat propter Tusculanensium comitum cum imperatoribus coniunctionem  . Preterea cum abbatem priuilegia imperatorum secum deferre iussisset  , chartularium quoque uocatum fuisse, facile credi potest. Cum dies discepttioni statuta esset, monachi Petrum nostrum apocrisiarium et defensorem sibi statuerunt, qui rem ipsorum contra cardinales gereret  . Quod qua ratione fecerit, ipse narrauit, sed fide admodum dubia; uerum tamen esse uidetur, eum et Lotharii et Innocentii fauori se insinuauisse. Sed de Innocentio nichil preterea scimus, nisi quod uitam sancti Leonis IX ei dedicauit  ; Lotharii amorem testantur epistole supra iam commemorate.  Si genuina est epistola in Chr. c. 125, et in cod. 257, sed non eisdem uerbis scripta, logothetam Italicum eum constituit, a secretis, exceptorem, auditorem, chartularium, ac capellanum Romani imperii  . Quod c. 116 factum esse refert post disputationem cum Greco habitam, interuentu Richize Auguste, Henrici ducis Bauarie, et Conradi de Sueuia. Siquidem hospitabatur in tentorio Bertulfi  cancellarii  , cum eo in imperiali aula remanere iussus est, »imperii seruitia peracturus  ,« et eius se iactat discipulum  . Postea autem Lotharium dixisse narrat  , se eum Henrici Ratisponensis episcopi et cancellarii discipulum effecisse. Quin precepta antecessorum suorum custodienda ei credidit, et relationibus eius de antiquorum rebus gestis tantopere delectatus est, ut historiam imperatorum eum scribere iuberet  . Sed etiam Casinensium negotia apud imperatorem manens tunc procurauit  . Deinde dimisso abbate a Lothario retentus, cum ualetudinis causa monasterium repetisset, mox iubente imperatore ad hunc reuersus est, et cum eo Casinum uenit. Unde recedens Lotharius cum Petrum secum abducere cuperet, imperialia semper seruitia peracturum, uix Guibaldo ut eum retineret concedens, magnifice laudatum eius amori commendauit  . Tamen carere eo diu non sustinuit, et cum Tibur uenisset, ut sibi transmitteretur a Guibaldo petiit  . Qui rescribens  cum multa conquestus esset de uicinorum oppressionibus, »cetera, inquit, ex uerbis filii nostri Petri huius epistole dictatoris ac Romani imperii per omnia fidelis, quem in Alemanniam, Saxoniam, Daciam, Sueuiam ac Lotharingiam mittere decreuimus, cognoscetis. Historiam uero occidentalium imperatorum, quam eidem Petro dictare precepistis, noueritis adhuc non explesse. uariis enim tribulationibus et angustiis pressus, plus ei flere quam scribere licuit.« Quem tamen »quia id itineris longitudo et conclusio prohibuit,« mutato consilio domi retinuit  . Ubi quod mireris in tanta cenobii afflictione tamen libellum De locis sanctis siue Itinerarium terre sancte Guibaldo inscripsit, ex omnibus, ut ita dicam, libris collectum, ut ait  . Eum ex cod. 361 iam mutilo edidit Tostius, Hist. Cas. II, 121. Mortuo autem Lothario epistolam direxit ad Richizam Augustam  , quam ex ms. Cas. Ioan. Mabillon eruit, editam in Mart. Coll. I, 756; Ann. Bened. uI, 623; Orig. Guelf. II, 540, cum altera qua post mortem Heinrici ducis eamdem consolatus est  . uerum etiam »Chonrado, excellentissimo imperatori et Romani imperii strenuissimo propagatori«, epistola teste auctore perpulchra  de recenti eius electione gratulatus, Casinensem Ecclesiam eius commendauit protectioni. Eidem etiam duo opuscula inscripsit, que cum ceteris uidesis in Chron. Iu, 66, nam nimis magna eorum copia est, quam ut singula hic recensere possimus, et de plerisque preter titulos nichil compertum habemus  . Post Guibaldi igitur recessum Petrus Rainaldi abbatis fruebatur fauore et familiaritate, cuius iussu circa a. 1140 continuationem Chronico Casinensi adiunxit. Ab hoc petiit eum Landulfus affinis ipsius, his litteris  : »R. Dei gratia cardinali et abbati Landulfus Sancti Ioannis sicut suo domino salutem et commendationem. uestram paternitatem rogando mandamus ut sicut meum amorem et seruitium habere uis, ita dominum Petrum Egidii, qui est frater uxoris mee Guylle et meus consanguineus, constituatis in ecclesia sancti Benedicti Collis insule, quia est prudens et sapiens, et uolo consiliari ab eo. Ideo te deprecor, ut sine mora mittatis eum ibi, quia nimis necessarius est mihi et pro terra mea et pro omnibus meis.« Num uenerit nescimus, neque ulterius quidquam de eo comperimus. Et mihi quidem uitam non multum postea produxisse uidetur  . Nam cum tantum scripserit intra breue decem annorum spatium, id sumere posse mihi iure uideor, eum dum uixerit a scribendo nunquam quieuisse. Iam uero etiamsi fieri potuit ut eorum que in Chr. Iu, 66, enumerat aliqua postea insererentur, tamen si diu superuixisset, uel in editis eius operibus uel in aliorum inscriptionibus aliquod certe posterioris temporis indicium  deprehenderemus  , cum tot inueniamus ad priora tempora referenda. Obiit autem in Casino et ibi sepultus est  .

Chronico Casinensi Petrus continuationem adiunxit anno tertio post res coram Lothario gestas  , id est anno D. 1140. Sed etiam que Leo scripserat, non intacta reliquit. Nam que in cod. 2 addita sunt et mutata, a Petro profecta esse, iam Ang. de Nuce uidit. Quod cum per se uerisimile sit, quia in eo tantum codice reperiuntur, qui etiam continuationem continet, eo comprobatur quod pleraque agunt de comitibus Tusculanis, Petri nostri gentilibus, quibus plane similia inueniuntur in eius catalogo pontificum  . Preterea addita sunt que scriniarii manum produnt I, 59; II, 2, de cella Cinglensi, Casinensibus postea subducta  , et de aliis monasterii possessionibus II, 26, 37, 52, 69. Neque a Petri ingenio aliena sunt que de miraculis addita legimus II, 59, 80, ut cetera quoque, in quibus ab aliis cod. 2 differt, eius manu uindicare possimus. Quorum minuta quidem et que eodem iure uel ipsi Leoni uel scribe codicis tribui poterant, inter uarias lectiones posuimus, ceteris inter textum et notas locum suum assignauimus.---Continuationem scripsit a renouatione ecclesie Beati Martini  , id est III, 34, quo in capite iam tantum mutauit et addidit, ut id in fronte operis eius repetendum duxerimus. Fontes cum iussu Raynaldi abbatis ad scribendum se accinxisset, adhibuisse se dicit registra Romanorum pontificum, Gregorii uII et successorum eius, nec non principum et ducum gesta, que modo excerpserit, modo ut scripta erant inseruerit; cetera Seniorecti aliorumque  relationibus comperuisse, plurima ipsum uidisse. Sed Gregorii uII registro an usus sit, dubito; uictoris registrum exscripsisse uidetur, quod de Paschali II constat  . De Urbano II post electionem eius pauca tantum habet; de Innocentio II et Anacleto fere nichil preter causam illam coram Lothario agitatam. Preterea exscripsit annales Casinenses  , qui in Anonymi Chronicon postea transcripti sunt, Amatum  , Desiderii dialogos  , Leonis relationem de consecratione ecclesie  ; Historiam belli sacri  , Pauli uitam S. Gebizonis  , Petri Dam. epistolas  . Que ex eis desumpsit, plerumque ad uerbum descripsit, Leo autem e diuersorum auctorum narrationibus, cum eis que aliunde comperuerat, nouum ipse opus elaborauit. At multo etiam magis a Leone Petrus fide differt, cum non solum donationes et alia priuilegia afferat, que pro genuinis accipere uix possimus, uerum etiam falsi ipse aperte reus teneatur. Nam Iu, 31, Bruni Signensis epistolam inserit, que ex Petri Dam. opusc. 19 conflata est, et si hoc ab ipso Bruno factum esse contendis, Iu, 42, orationem ei tribuit, ex ipsis Bruni epistolis compositam. Quod si hoc more multis scriptoribus olim usurpato excusare uelis, in defendenda coram imperatore monasterii causa et priuilegia in usum uocat nunquam data, et ex aliis que adhuc supersunt uerba affert que in eis frustra querimus, et ipsa canonum uerba uel corrumpit, uel falsis assignat auctoribus. Sed hoc fortasse negligentie eius tribuere possis, qua e. g. Carlomannum non semel confundit cum Carolo Magno: illud falsarium manifesto ostendit. uides igitur quanta in eo legendo opus sit cautione. Ceterum in continuatione quam ad a. 1138 deduxit monasterii casus satis accurate retulit; plurimis interspersis miraculorum narrationibus, nonnullis de uiris eruditione et ingenio insignibus. Alias autem res gestas non ita tractauit, ut Leonis, secutus exemplum, grauissima queque que Italiam, inferiorem precipue, attingerent, breui relatione complecteretur, sed tanquam ceco impetu et plane fortuito nunc ultra modum prolixe narrat, nunc silentio premit, ut e. g. maximi momenti res que Capue et Beneuenti acciderunt ne uerbo quidem attigerit  . In singulis autem narrandis quam parum accurate egerit, specimen habes III, 70. De temporum ordine minime sollicitus fuit, quod uel numeri annorum parenthesibus inclusi primo obtutu dicere possunt. Oratione usus est negligenti et inequali, neque a solecismis aliisque mendis immuni, etsi eorum nonnulla librario potius quam Petro culpe uertas. Ubi ad altercationem illam uenit, altius insurgit, flosculis ornatus uirgilianis, uerum et hec ita scripta sunt, ut festinantis calami uestigia prodant, quo inchoare libellos consueuit, elaborare raro tantum sustinuit. Nam arte scribendi non penitus cum caruisse, epistole  ostendunt multo maiore cum cura neque inuenuste composite  . Chronicon igitur cum per se quidem pretii satis parui sit, utilitatis tamen non ita exigue est estimandum, quum de pontificibus presertim et de Lothario imperatore non pauca proferat aliunde non nota, que in usum nostrum conuertere possimus.

Codex ms. Chronici unicus seruatur Casini, de quo supra iam diximus, editus post priorum infidas editiones per Angelum de Nuce, quem nos secuti sumus, adnotationibus quibus opus esse uideretur adiectis. Orthographiam codicis non mutauimus, paucis exceptis, que a Petri more aliena uidebantur; diphtongum tamen qua Petrum usum esse e cod. 257 constat suis locis pro simplici e restituimus.
W. WATTENBACH.


INCIPIT [1 1Kb] EPISTOLA FRATRIS LEONIS AD DOMINUM ODERISIUM SANCTISSIMI MONASTERII CASINENSIS uENERABILEM ET REuERENTISSIMUM PATREM.


Domino et patri sanctissimo, uenerabilis cenobii Casinensis abbati Oderisio [2 1Kb] , frater Leo cognomine Marsicanus [3 1Kb] , debite obedientie famulatum. Iniunxerat [4 1Kb] michi iam dudum uestra beatitudo, pater uenerandissime, ut gloriosi predecessoris tui [5 1Kb] , sancte memorie abbatis Desiderii, singularis plane [6 1Kb] , et unici hoc tempore sui ordinis uiri, magnifica [7 1Kb] gesta [8 1Kb] ad posterorum memoriam scribendi [9 1Kb] operam darem. Nimis uidelicet indignum [10 1Kb] iudicans, loci huius ueterum te desidiam imitari, qui de tot abbatum gestis seu temporibus nichil fere litteris tradere studuerunt; et si qua forte super hoc aliqui [11 1Kb] descripserunt: inepta [12 1Kb] prorsus, et rusticano [13 1Kb] stilo digesta, fastidium potius quam scientiam aliquam legentibus conferunt. Quod tua [14 1Kb] paternitas ne Desiderio nostro contingat sollertissime prouidens, huic me [15 1Kb] operi placuit destinare; imponendo michi [16 1Kb] sarcinam meis profecto uiribus imparem: ita ut ipsa tantum sui consideratione succumbens, iam fere per annum [17 1Kb] id attemptare timuerim [18 1Kb] . Nuper itaque cum a Capua redeuntem te [19 1Kb] pro meo comitarer [20 1Kb] officio, inter ambulandum reminiscens tue [21 1Kb] ipsius egregie iussionis, percontatus es utrum desiderium tuum super scribendis [22 1Kb] Desiderii gestis explessem. Ego uero subita hac sciscitatione conuentus, id quod in re erat respondere coactus sunt nichil [23 1Kb] omnino me inde fecisse. Moxque aliquantulum resumpta constantia: »et quando [24 1Kb] , inquam [25 1Kb] , ego huic tuo parere [26 1Kb] imperio potui, quando toto fere hoc anno, cum in seruitio domni apostolici ex iussione [27 1Kb] tua, tum [28 1Kb] quoque in tuimet ipsius diuersis negotiis occupatus, uix per octo dies continuos in monasterio constiti. Cum uidelicet opus istud non paruo indigeat otio, neque sit occupati alicuius tantam materiam aggredi, sed potius [29 1Kb] curis omnibus expediti?« Hac igitur patienter [30 1Kb] ratione suscepta, et neglegentie me, modesta admodum inuectione coarguens: »et nunc, inquis, otium quod desideras arripe, et in scribendo Desiderio, ne uelis amplius moras innectere. Immo etiam uolo atque precipio, quandoquidem usque in [31 1Kb] hanc diem res ipsa procrastinata est, ut ab ipso patre Benedicto [32 1Kb] eiusdem tue inscriptionis initium sumens, uniuersorum usque ad eundem [33 1Kb] Desiderium nostri loci abbatum series, tempora, seu gesta undecumque [34 1Kb] studiosissimus indagator exquiras: et que uel a quibus, seu qualiter sub singulis abbatibus possessiones seu [35 1Kb] ecclesias quas possidere uidemur nostro monasterio  accesserint [36 1Kb] , imperatorum ac ducum principumque precepta, necnon [37 1Kb] aliorum quorumque fidelium monimina scrupulose disquirens, instar chronice historiam [38 1Kb] non parum nobis nobisque succedentibus utilem condas [39 1Kb] . Super hec preterea tam [40 1Kb] destructionem quam et restaurationem cenobii huius bis diuersis temporibus factam, necnon et siqua interim [41 1Kb] occurrunt de operibus seu gestis clarorum uirorum harum [42 1Kb] dumtaxat partium digna memoria, suis in locis uel breuiter annectere [43 1Kb] non graueris« Cuius [44 1Kb] ego imperii pondus postquam cepi sollicitius in [45 1Kb] memet considerare, ceperunt michi hinc inde plurima cogitationum [46 1Kb] spineta succrescere, et unde uel quomodo id perficere nauiter [47 1Kb] possem, pro [48 1Kb] paupertate sensus [49 1Kb] mei non facile peruidens, an [50 1Kb] suscipere, an recusare tantum opus, utrum eligerem ignorabam. Siquidem in suscipiendo temeritas, inobedientia me in recusando pungebat Ad hec, memineram prefatum [51 1Kb] dominum meum Desiderium hoc ipsum opus olim [52 1Kb] Alfano archiepiscopo Salernitano, uiro nostrorum temporum sapientissimo, [53 1Kb] iniunxisse, sed eum [54 1Kb] laboriosam ualde materiam peruidentem, periculo se huiusmodi subduxisse. Quod si ille qui et scientia et eloquentia incomparabiliter tunc pollebat, huic se oneri cauit summittere, quid michi esset agendum, cui nec scientia aliqua, et eloquentia nulla prorsus inesset? Angebat iterum conscientiam meam, cur opus istud non alicui alii confratrum [55 1Kb] nostrorum, qui longe utique me scientiores et dictanti usu peritiores existerent, a te committeretur: quos uidelicet uel [56 1Kb] ex diuersis partibus orbis, eiusdem sancti predecessoris tui diligentia in locum [57 1Kb] hunc aggregauerat, uel in hoc eodem cenobio doceri studiosissime fecerat [58 1Kb] . His et huiuscemodi cogitationibus fluctuans [59 1Kb] estuabam, quoniam [60 1Kb] et res hec altior erat quam ut a me posset attingi, et obstrusior certe quam ut ualeret a me perscrutari. uerum, quoniam pro deuotione quam ab [61 1Kb] olim in tua paternitate singularem gerebam, nil [62 1Kb] unquam tibi refutare [63 1Kb] iam dudum decreueram; stabiliui tandem animum [64 1Kb] ; et qui sola prius Desiderii gesta pusillanimis attemptare timueram [65 1Kb] , uniuersorum postmodum predecessorum eius [66 1Kb] , confidens de adiutorio Dei, et ita michi prorsus iudicans expedire, quoquomodo [67 1Kb] scribenda suscepi. Mox itaque repertis [68 1Kb] illis ipsis scriptiunculis que de hac eadem materia lacinioso [69 1Kb] licet stilo uidebantur uel breuiter exarata, et precipue chronica Iohannis abbatis qui primus in Capua Noua monasterium nostrum construxit; adhibitis nichilominus libris huic operi necessariis: historia uidelicet Langobardorum, chronica quoque Romanorum imperatorum atque pontificum; nec non et diligenter indagatis priuilegiis [70 1Kb] , atque preceptis, nec non et concessionibus, diuersorumque nominum scriptis, tam scilicet [71 1Kb] pontificum Romanorum, quamque diuersorum imperatorum, regum, principum, ducum, seu comitum, ceterorumque uirorum illustrium [72 1Kb] ac fidelium, que dumtaxat nobis ex duobus cenobii huius incendiis  residua esse uidentur; quamuis nec ad eadem ipsa omnia [73 1Kb] potuerim peruenire; postremo [74 1Kb] etiam [75 1Kb] scrupulose interrogatis his quos modernorum temporum seu [76 1Kb] abbatum gesta uel audire in proximo contigerat uel uidere: prout tenuitas ingenioli mei suppetit, peragere quod precepisti aggredior [77 1Kb] ; magis certe de obedientia quam tibi ut patri ac domino debeo, quam de aliqua [78 1Kb] , presumens scientia. Assit [79 1Kb] Deus, et gratia Spiritus eius: ut tam efficaciter id possim implere, quam tu [80 1Kb] michi es diligenter dignatus iniungere. Quatinus opusculum istud et tibi gratissimum, et multis ualeat esse proficuum. Hec [81 1Kb] tantisper, ne fortasse a nescientibus [82 1Kb] temeritatis seu [83 1Kb] presumptionis arguerer [84 1Kb] , michi prospiciens, uelut [85 1Kb] in prefatiuncula necesse habui prenotare; ut etsi me [86 1Kb] accuset inertia auctoritas tamen preceptoris excuset.

 In [87 1Kb] tres porro decisiones quasi [88 1Kb] pro legentium leuamine statui libellum istum diuidere: quoniam tribus precipue cenobii [89 1Kb] huius abbatibus concessum est post beatum Benedictum in huius loci restauratione supra ceteros studuisse; atque ideo forsitan diuinitus [90 1Kb] illis prestitum est, amplius reliquis in hac prelatione uixisse. Et beato quidem patre Benedicto cum quattuor subsequentibus quasi in prefatione premisso, a Petronace qui post centum et decem circiter annos a Langobardorum destructione locum hunc restaurare cepit, prime sortis initium faciam. Qua usque ad secundam destructionem que a Sarracenis sub Berthario [91 1Kb] facta est ordine suo perducta [92 1Kb] , eique insuper [93 1Kb] illis adiunctis que per annos septem et sexaginta destituto hoc loco [94 1Kb] a septem abbatibus apud Teanum et Capuam commorantibus gesta sunt; secunda pars ab Aligerno michi incipiet: qui non [95 1Kb] tantum in istius [96 1Kb] monasterii restauratione, uerum etiam in [97 1Kb] reconciliatione totius huius terre que Sarracenorum infestatione destituta cultoribus fuerat studiosissime studuit. Et hac ergo ad Desiderium usque nostrum particula protelata, et gestis [98 1Kb] illorum qui per ipsius temporis spatium huic monasterio prefuerunt, consequenter [99 1Kb] annexis: ipse Desiderius [100 1Kb] initium erit et terminus totius tertie [101 1Kb] partis; qui nec Petronace nec Aligerno inferior, immo longe meo iudicio potior, magnificum [102 1Kb] ac speciosissimum [103 1Kb] ex integro monasterium, nouum atque pretiosissimum ac si alter Salomon nostris temporibus construxit Domino templum. Iam uero si iuuat [104 1Kb] tribus his portionibus addere quartam, a uobis auxiliante Domino illius erit principium.

Hoc unum preterea simul cum paternitate uestra [105 1Kb] lectorem opusculi [106 1Kb] huius expostulo [107 1Kb] : ut non in [108 1Kb] eo dictantis inertiam [109 1Kb] , sed materiem [110 1Kb] dignetur attendere utilissimam [111 1Kb] . Sicut enim non peritus artifex si de purissimo auro gemmisque [112 1Kb] pretiosis imperiale diadema confecerit, licet opus ipsum non [113 1Kb] recte formatum uideatur ob imperitiam [114 1Kb] artificis, non tamen non carum esse potest, tam propter pretiosam materiem, quam et propter ipsius uocabuli dignitatem: sic et opusculum istud, quamuis omnino despicabile [115 1Kb] propter stili mediocritatem [116 1Kb] possit uideri, propter utilia tamen multa que continet, ingratum [117 1Kb] alicui haberi non debet. Licet enim minus eleganter, sinpliciter tamen [118 1Kb] atque fideliter [119 1Kb] quantum ad me, ea [120 1Kb] que dicenda sunt pro mee scientie modulo exequar; que neque doctis, si inuidia desit ingrata, nec nimus doctis possint ad intelligendum uideri profunda. Confido autem quod [121 1Kb] , et si forte [122 1Kb] non omnibus, pluribus tamen hec nostra sit hystoriuncula placitura: quoniam tempore hoc nostro, licet difficulter inuenias aliquem qui uelit istiusmodi aliquid scribere, multos tamen est reperire qui huiusmodi narrationes uel audire delectentur uel legere.


Explicit epistola [123 1Kb] .


INCIPIT CATALOGUS [124 1Kb] ABBATUM HUIUS SACROSANCTI CeNOBII CASINENSIS.
10. Tomichis abbas.

1. [125 1Kb] Sanctus BENEDICTUS [126 1Kb] 	primus abbas et fundator huius cenobii [127 1Kb] .
2. Constantinus [128 1Kb] abbas.	Sedit
3. Simplicius [129 1Kb] abbas.	Sedit
4. uitalis abbas.	Sedit
5. Bonitus abbas.	Sedit
6. Petronax abbas.	Sedit annis 32.
7. Optatus abbas.	Sedit annis 10 [130 1Kb] .
8. Hermeris [131 1Kb] abbas.	Sedit anno 1.
9. Gratianus abbas.	Sedit annis 4 [132 1Kb] .

Sedit annis 6 [133 1Kb] , mensibus 5.
11. Poto abbas.	Sedit annis 7 [134 1Kb] , mensibus 5.
12. Theodemar [135 1Kb] abbas.	Sedit annis 19. [136 1Kb] .
13. Gisulfus abbas.	Sedit annis 21.
14. Apollinaris abbas	Sedit annis 11.
15. Deusdedit abbas.	Sedit annis 6.
16. Hildericus abbas.	Sedit diebus [137 1Kb] 17
17. Autpertus [138 1Kb] abbas.	Sedit annis 3 [139 1Kb]
18. Bassacius abbas.	Sedit annis 19.
19. Bertharius abbas.	Sedit annis 27, mensibus 7.
20. Angelarius abbas [140 1Kb] .	Sedit annis 6 [141 1Kb] .
21. Ragemprandus abbas.	Sedit annis 9, mensibus [142 1Kb] 10 [143 1Kb] .
22. Leo abbas.	Sedit annis 15, mensibus [144 1Kb] 7 [145 1Kb] .
23. Ioannes abbas.	Sedit annis 19, mensibus 7 [146 1Kb] .
24. Adelpertus abbas.	Sedit annis 9.
25. Baldoinus abbas.	Sedit annis [147 1Kb] .
26. Maielpotus abbas.	Sedit annis 6 [148 1Kb] .
27. Aligernus abbas.	Sedit annis 37 [149 1Kb] .
28. Manso abbas.	Sedit annis 11.
29. Ioannes abbas.	Sedit anno 1.
30. Ioannes abbas.	Sedit annis 12 [150 1Kb] , mensibus [151 1Kb] 6 [152 1Kb] .
31. Altenulfus abbas.	Sedit annis 11.
32. Theobaldus abbas	Sedit annis 13.
33. Basilius abbas.	Sedit annis 2.
34. Richerius [153 1Kb] abbas.	Sedit annis 17, mensibus 6 [154 1Kb] .
35. Petrus abbas.	Sedit anno 1, mensibus 5 [155 1Kb] .
36. Fridericus abbas. Qui [156 1Kb] et Stephanus papa.	Sedit mensibus 10 [157 1Kb] .
37. DESIDERIUS abbas. Qui [158 1Kb] et uictor papa.	Sedit [159 1Kb] annis 29, mensibus 5 [160 1Kb] .
38. ODERISIUS abbas.	Sedit annis [161 1Kb] 19, mensibus 2 [162 1Kb] .
39. Otto abbas.	Sedit anno 1, mensibus 10.
40. Bruno abbas.	Sedit annis 3, mensibus 11.
41. Girardus abbas.	Sedit annis [163 1Kb] .
42. Oderisius abbas.	Sedit [164 1Kb] annis 2, mensibus 4, diebus 26.
43. Nicolaus abbas.	Sedit anno 1, mense 1, diebus 6.
44. Seniorectus abbas.	Sedit annis 9, mensibus 6, diebus 19.



INCIPIUNT [165 1Kb] CAPITULA PRIMAE PARTIS OPERIS HUIUS.

    1. De conuersione uita uel obitu patris nostri [166 1Kb] Benedicti.
    2. Qui abbates illi successerint [167 1Kb] , et qualiter monasterio destructo fratres Romam confugerint [168 1Kb] .
    3. De reuersione Fausti a Galliis [169 1Kb] .
    4. Qualiter Petronax abbas huc uenerit et locum hunc restaurauerit, et qualiter illum [170 1Kb] , papa Zacarias [171 1Kb] adiuuerit.
    5. De aduentu Gisulfi ducis in hunc locum et concessione [172 1Kb] totius in circuitu terre.
    6. Qualiter factum sit monasterium sancte Marie in loco [173 1Kb] qui dicitur Cingla.
    7. Qualiter Karolus rex Francorum huc uenerit, et de humilitate ipsius [174 1Kb] .
    8. Qualiter Ratchis [175 1Kb] rex Langobardorum huc ad conuersionem uenerit.
    9. De principe Arichis [176 1Kb] qualiter monasterium sancte Sophie fecerit et monasterio isti subdiderit, uel  quibus sanctorum corporibus ecclesiam ipsam ditauerit [177 1Kb] .
    10. De oblatione Leonis cuiusdam nobilis Beneuentani [178 1Kb] 
    11. Qualiter abbas Theodemar [179 1Kb] construxerit [180 1Kb] ecclesiam sancte Marie ad [181 1Kb] pedem [182 1Kb] montis ipsius
    12. Qualiter Karlomannus in Italiam uenerit, et quid egerit [183 1Kb] , et quibusdam [184 1Kb] concessionibus eius in hoc loco.
    13. De Anglo muto et surdo sanato [185 1Kb] .
    14. De concessionibus quorundam in hoc loco
    15. Relatio [186 1Kb] de Paulo diacono.
    16. De capitulis que fecit imperator Ludowicus [187 1Kb] , et de pacto quod fecit beato Petro.
    17. Quomodo Gisulfus abbas fecit ecclesiam sancti Germani.
    18. Qualiter idem abbas [188 1Kb] renouauit ecclesiam huius loci, et ecclesiam sancti Angeli in ualle luci construxit, et sancti Apollinaris in Albiano; et de quorundam oblationibus [189 1Kb] .
    19. De miraculo abbatis Apollinaris, et de oblationibus quorundam in hoc loco.
    20. De Radechis comite Compsano, et de translatione sancti Ianuarii in [190 1Kb] Beneuentum.
    21. Quo tempore Saraceni Siciliam ingressi sunt.
    22. Quid Sico princeps abbati Deusdedit concesserit, et [191 1Kb] qualiter princeps Sichardus [192 1Kb] eum occiderit
    23. Quid Lotharius rex Authperto abbati concesserit, et quomodo Francorum regnum rex idem diuisers et de quorundam oblationibus.
    24. Quo tempore corpus beati Bartholomei Beneuentum aduenerit [193 1Kb] , et de quorundam in hoc loco oblationibus.
    25. Qualiter sit contra [194 1Kb] se principatus diuisus.
    26. Quomodo Siconolfus princeps omnem thesaurum huius cenobii [195 1Kb] abstulit.
    27. Qualiter Deus a Saracenis locum istum eripuit.
    28. De discurtione ac uastatione Saracenorum, et generali ac maximo terremotu.
    29. De pentifaria diuisione regni Francorum, et qualiter Ludowicus [196 1Kb] Saracenos deuicerit, et principatum [197 1Kb] equa sorte diuiserit.
    30. Quatiter iterum Ludowicus [198 1Kb] Italiam uenit uocatus [199 1Kb] per abbatem.
    31. De Capua qualiter ad pontem Casulini mutata sit.
    32. De consuetudine quam habebat tunc temporis hoc monasterium.
    33. De studio abbatis Bertharii, et miraculo quod contigit in constructione arcis.
    34. De oblationibus quorundam.
    35. De nequitiis Saracenorum, et qualiter uastatum et incensum sit monasterium sancti uincentii.
    36. De tertio aduentu Ludowici [200 1Kb] in Italiam, et de bellis que gessit [201 1Kb] cum Saracenis.
    37. De monasterio sancti Angeli in Barregio.
    38. Quo tempore castellum Pontiscurui constructum sit.
    39. Qualiter nobis restituit predictus imperator cellam sancte Marie in Maurinis [202 1Kb] , et de quorundam in hoc loco oblationibus.
    40. De pacto [203 1Kb] Saracenorum cum nostris.
    41. De diuisione Capuane ecclesie facta a Ioanne papa.
    42. Quomodo princeps Guaiferius effectus [204 1Kb] sit monachus.
    43. Qualiter Saraceni a Caietanis ad habitandum in Gariliano recepti sunt.
    44. Qualiter hoc monasterium a Saracenis incensum sit, et [205 1Kb] abbas Bertharius decollatus et monachi Teanum profecti.
    45. Memoratorium [206 1Kb] eiusdem abbatis de rebus sancti Benedicti per [207 1Kb] Marchiam.
    46. De oblationibus quorundam sub abbate Angelario, et quomodo idem abbas Teanensis episcopus [208 1Kb] factus est.
    47. De oblatione et studio Herchemperti monachi.
    48. Qualiter monasterium Theanense crematum est.
    49. De captione Beneuenti a Grecis.
    50. De pugna nostrorum cum [209 1Kb] Saracenis ad Garilianum
    51. De studio Leonis abbatis, et qualiter [210 1Kb] ipse cepit restaure hunc locum.
     52. Qualiter Saraceni de Gariliano exterminati [211 1Kb] sunt.
    53. Qualiter Iohannes abbas ordinatus sit, et quomodo Capuam cum fratribus pergens ibi monasterium fecerit.
    54. Quomodo idem abbas in hoc etiam loco studuerit.
    55. Qualiter super Capuam Ungari uenerint, et cuncta in circuitu deuastantes demum apud Marsos deuicti sint.
    56. De oblationibus Iohannis consulis et ducis Neapolitani, et aliorum quorundam [212 1Kb] .
    57. Iudicium pape Marini [213 1Kb] de monasterio sancti Angeli ad Formas siue ad Arcum Diane.
    58. Qualiter Balduinus abbas monasterium sancte Sophie de Beneuento bis [214 1Kb] recepit.
    59. Item iudicium pape Agapiti de monasterio Capuano, et de Sancto Stephano de Terracina.
    60. De studio abbatis Maielpoti, et de oblationibus quorundam sub eo, et qualiter Aligernus abbas sit ordinatus.
    61. Qualiter regnum Italie a Francis ad Teutonicos sit translatum.





INCIPIT [215 11Kb] CHRONICON MONASTERII CASINENSIS.


 I. [GREG. Dial. II, Prol. et c. 1, 3.] Egregius igitur et sanctissimus pater, huiusque Casinensis cenobii primus fundator, gratia et nomine Benedictus, sicut beatus papa Gregorius in secundo dialogorum suorum [216 1Kb] libro pleniter scribit, Nursia [217 1Kb] prouincia oriundus fuit. Rome uero ad erudiendum liberalibus studiis a parentibus traditus, non multo post, ut prefati doctoris sermonibus utar, recessit scienter nescius, et sapienter indoctus. Relictis itaque litterarum studiis pariterque nutrice, clam fugiens, ad locum qui Sublacus  dicitur, quadraginta ferme ab Urbe milibus disparatum deuenit, ubi in speleo quodam per triennium excepto beato Romano qui sancte illi conuersationis habitum induerat, nulli cognitus mansit. Post hec a pastoribus repertus,  et demum [218 1Kb] a pluribus [219 1Kb] agnitus, a Romane quoque urbis nobilibus frequentatus, duodennem  ab Aequitio Maurum, a Tertullo uero patricio Placidum adhuc puerulum monastica disciplina instituendos accepit. Ubi etiam duodecim monasteria Christi auxilio construens, per singula quoque eadem duodecim monachos sub statutis patribus deputauit. [PAULI Hist. Langob. I, 26.] Inde persecutione presbyteri [220 1Kb] Florentii loco cedens, paucos secum fratres assumpsit; atque duobus se angelis comitantibus, et tribus coruis quos solitus erat alere consequentibus  , per quinquaginta circiter milia ad hunc locum Christo iubente peruenit. Cuius [221 1Kb] uidelicet sedis uarronem illum tot seculis celebratum, et omnium Romanorum Tullio teste saplentissimum,  auctorem fuisse refert antiquitas  , ubi [222 1Kb] contrito quod ibidem [223 1Kb] a rusticis colebatur Apollinis idolo [GREG. II, 8], subuersa ara, lucoque succiso, monasterium sibi construxit; et circumquaque manentes populos, continuis predicationibus ad Christi fidem conuertit. Ubi etiam [224 1Kb] quantis qualibusque refulsit [225 1Kb] miraculis, quoniam non huius est operis, si quis eorum desiderat habere notitiam, in prefato beati Gregorii libro facunde scripta reperiet. [u. S. Mauri 4.] Inter que cum die quadam diuinitus sibi reuelatum fuisset [226 1Kb] idem monasterium quod ipse fundauerat [227 1Kb] , a gentibus destruendum, atque propterea inconsolabiliter fleret: celesti protinus oraculo consolatus, audiuit eundem locum suis nichilominus meritis in potiorem et ampliorem quam  tunc statum fore uenturum; et in multas exinde orbis Romani partes regularis norme ac discipline ordinem [228 1Kb] proditurum [229 1Kb] . [u. S. Mauri 26.] Ipso itaque anno quo de hac uita migraturus erat ad Christum, rogatus [230 1Kb] in Galliam ad monasterium constituendum [231 1Kb] suos mandare discipulos [232 1Kb] , quamuis finem dierum suorum non ignoraret, nichil moratus, beatum Maurum illuc cum eisdem direxit legatis [233 1Kb] ; cum quo etiam beatum Faustum qui eius postmodum historiam pleniter scripsit, et tres alios mittere studuit. Hinc [234 1Kb] factum est ut per hunc uirum Dei sanctissimum Maurum eiusque discipulos, omnis ordo et regularis discipline norma que per beatissimum patrem Benedictum in hoc loco fuerat constituta, per totam Galliam disseminata atque  diffusa sit. Beatum [235 1Kb]  etiam Placidum opinio [236 1Kb] est quod uir Domini Benedictus tunc ad Siciliam miserit [237 1Kb] , ubi pater eiusdem Placidi [238 1Kb] Tertullus patricius, decem et octo patrimonii sui curtes eidem uiro [239 1Kb] Dei concesserat. [u. S. Mauri 32, GREG. Dial. II, 37.] Post hec idem sanctus uir expleto sui temporis cursu laudabili, ea die qua [240 1Kb] sacrosancti [241 1Kb] pasche sabbatum illucescebat, duodecimo uidelicet Kalendas Aprilis, in [242 1Kb] oratorium sancti Iohannis baptiste [243 1Kb] a discipulis se ferri precipiens, inter ipsorum [244 1Kb] manus orans migrauit [245 1Kb] ad Dominum, anno [246 1Kb] quidem incarnationis eius 542, indictione quinta  ; sepultusque est in [247 1Kb] eodem oratorio, ante ipsum altare, quod idem Apollinis ara destructa construxerat, ubi iam antea beatam  Scolasticam sororem suam posuerat. Claruit autem temporibus imperatorum Iustini senioris et Iustiniani [248 1Kb] ; Romanorum uero pontificum Iohannis primi, et quarti Felicis, quem sanctus papa Gregorius atauum suum fuisse testatur  ; Theoderico apud Italiam Arriano regnante  .

2. [GREG. D. II, Prol. PAULI H. L. Iu, 17; II, 4, 7; Iu, 17. GREG. D. II, 17.] Huic sanctissimo patri succedit in monasterii regimine uir reuerentissimus Constantinus, eiusdem sancti patris discipulus. Tertius autem prefuit [249 1Kb] eidem [250 1Kb] congregationi Simplicius; quartus uitalis; quintus uero Bonitus. Quo  presidente, Langobardi, qui nuper sub Iustino mino re [251 1Kb] Italiam inuaserant, cum iam ab incarnatione Domini 568 annorum circulus uolueretur, prefatum cenobium nocturno tempore quiescentibus fratribus ingressi sunt: qui uniuersa diripientes [252 1Kb] , ne unum quidem hominem illic [253 1Kb] capere potuerunt, uidelicet ut sermo sancti patris Benedicti compleretur, quem Theopropo dixerat: uix obtinere potui ut ex [254 1Kb] hoc loco michi anime cederentur. Fugientes itaque ex eodem cenobio fratres Romam profecti sunt, codicem [255 1Kb] sancte regule quam pater idem [256 1Kb] descripserat, et quedam alia scripta, nec non et pondus panis [257 1Kb] , uini quoque mensuram, et quicquid supellectilis [258 1Kb] potuerunt surripere deferentes. Atque [259 1Kb]  ex concessione Romani pontificis  Pelagii, qui tunc sedi apostolice preerat, iuxta Lateranense [260 1Kb] patriarchium monasterium statuerunt [261 1Kb] ; ibique per centum [* 1Kb] ferme [262 1Kb] ac decem annos  quod Casinense monasterium destructum permansit, habitauerunt [263 1Kb] .

3. [u. S. Mauri 5.] Tertio [264 1Kb]  interea Bonifatio sedem apostolicam gubernante, supradictus Faustus qui ad Gallias cum beato Mauro [265 1Kb] perrexerat [266 1Kb] , ad prenominatum [267 1Kb] Lateranense cenobium reuersus est, atque a beato Theodoro [268 1Kb] qui tunc post sancte memorie ualentinianum [269 1Kb] tertius eandem  congregationem regebat, compulsus atque rogatus, historiam de uita beati [270 1Kb] Mauri ueracissimam composuit; quam predictus papa Bonifatius approbans, laude dignam duxit, suaque auctoritate roborauit.

4. [P. D. uI, 40. Chron. uulturn.] Cum [271 2Kb] autem [272 1Kb] omnipotens Deus prefatum [273 1Kb] beati Benedicti cenobium iam decreuisset miseratione [274 1Kb] illa sua omnipotentissima restaurare, et cenobialem institutionem que inde principium sumpserat, ex eiusdem patris loco [275 1Kb] per orbis circulum propagare, contigit [276 1Kb] disponente Deo, ut Petronax ciuis Brexiane urbis uir ualde religiosus, diuino afflatus amore Romam uenisset. Quem reuerentissimus [277 1Kb] tertius  papa Gregorius celitus [278 1Kb] inspiratus  admonuit ut hoc Casinum castrum peteret, atque monasterium beati Benedicti quod iam per tot annos destructum manserat [279 1Kb] , suo studio reconciliare satageret. Quo annuente, mox [280 1Kb] idem uenerabilis pontifex cum illo aliquantos de Lateranensi congregatione fratres direxit [281 1Kb] , et alia quoque [282 1Kb] illi nonnulla adiutoria contulit. Is ergo huc ad sacrum beati Benedicti corpus perueniens, tam cum illis qui secum uenerant, quamque etiam cum aliquot simplicibus uiris quos inibi iam dudum resedisse repperit, habitare cepit anno Domini 720 [283 1Kb] . Atque [284 1Kb] ab eisdem fratribus in abbatem prelatus, cooperante Deo, et beati Benedicti suffragantibus meritis, constructis [285 1Kb] decenter habitaculis, ac multorum ibi fratrum congregatione statuta, sub regule sancte  doctrina uiuere studuit. Quem [286 1Kb] uidelicet tres quidam nobiles uiri Beneuentani [287 1Kb] , Paldo et Taso  atque Tato, germani fratres [288 1Kb] , qui ante quindecim circiter annos monasterium sancti martyris Christi uincentii iuxta ortum uulturni fluminis de propriis sumptibus construere ceperant [289 1Kb] , cum essent potentes ac diuites, in ipso opere tam per semetipsos quam per suos usque ad restaurationem loci huius plurimum adiuuerunt. Hic  in ecclesia beati Martini, quam paruulam repperit, sedecim ferme cubitos auxit; ibidemque absidam efficiens, in honore beate Marie semper uirginis, et sanctorum martyrum Faustini et Iouite in ea [290 1Kb] altarium statuit, in [291 1Kb] quo etiam et brachium unius illorum [292 1Kb] quod secum de Brexia asportauerat decenter recondidit. Insequenti tempore, sanctissimus papa Zacarias qui Gregorio successerat, plurima huic adiutoria contulit; libros  scilicet aliquot [293 1Kb] sancte scripture, nec non et codicem sancte regule quam [294 1Kb] pater Benedictus manu propria scripserat; pondus etiam libre panis, et mensuram uini, que olim inde sicut supra diximus, sub Langobardorum inuasione [295 1Kb] monachi fugientes secum Romam detulerant [296 1Kb] . Diuersa etiam ad ecclesiasticum ministerium ornamenta, nonnulla quoque ad diuersas utilitates monasterii pertinentia, illi apostolica liberalitate largitus est. Ab hoc etiam sanctissimo papa predictus abbas priuilegium primus accepit, ut hoc monasterium cum omnibus sibi pertinentibus cellis [297 1Kb] , ubicumque terrarum constructis, ob [298 1Kb] honorem ac reuerentiam sanctissimi patris Benedicti, ab omnium episcoporum dicione sit omnimodis [299 1Kb] liberum; ita ut nullius iuri subiaceat  nisi solius Romani pontificis  .

5. [P. D. uI, 58. Chr. S. Benedicti.] Gisulfus  preterea iunior, nepos Liutprand [300 1Kb] regis Langobardorum [301 1Kb] , qui post Gotscalcum [302 1Kb] Beneuentanorum dux extitit, cum per eos dies [303 1Kb] ingenti [304 1Kb] coadunato exercitu uersus Romam pergeret  , et in transeundo in hanc arcem Casini que tunc Mello uocabatur, cum [305 1Kb] plurimis ascendisset, atque iuxta corpus sanctissimi patris Benedicti [306 1Kb] predictos [307 1Kb] fratres [308 1Kb] religiose [309 1Kb] satis in Dei seruitio uiuere repperisset, diuino mox [310 1Kb] tactus [311 1Kb] instinctu, cuncta in circuitu, tam campestria quam montana eidem patri Benedicto in scriptis contulit, firmisque donariis in perpetuum eadem posteris habenda concessit. Per  has uidelicet terminationes et fines  . Quemadmodum incipit ab ipso fluuio qui dicitur Carnellus  , et ascendit per aquam  que uocatur Bautra  usqe in Riuum Siccum; et sicut ascendit per ipsum riuum usque in furcam Sancti Martini; et in eam ascendit per serras  et uadit in montem qui dicitur Cisinus; et sicut inde pergit in pesclum  nomine Coruarum; et qualiter uadit per ipsas serras ad furcam que dicitur Popplu; et inde pergit ad lacum qui uocatur uitecusus; et inde uadit ad Aquam Fundatam; et ascendit in montem qui dicitur de Sile; et uadit exinde in caput [312 1Kb] aque de Rapido  ; et inde ascendit in montem qui dicitur Caballus; et pergit in montem qui uocatur Rendenaria maior; et inde per serras montium uenit ad Rendenariam minorem; et qualiter inde directe uadit per pedes montium qui uocantur  Freselona; et pergit in aquam de Mellarino; et descendit per eandem aquam cum utrisque ripis, et uadit in Parietes [313 1Kb] de Balnearia; et inde uadit per locum qui dicitur Anglone; et ascendit [314 1Kb] ad  furcam [315 1Kb] de ualleluci; et quomodo uadit per ipsas serras montium, et descendit ad Petram scriptam; et exinde ascendit ad serras montis qui dicitur Orticosa [316 1Kb] ; et quomodo uadit per serras montium, et peruenit ad pesclora que uocantur Falconari [317 1Kb] ; et qualiter uadit per duos montes quorum unus uocatur Spinacius, alter autem Porcacius; et qualiter inde uadit ad cristas montis qui uocatur Caria  ; et descendens uenit ad petras super aquam [318 1Kb] uiuolam; et inde ascendit ad collem [319 1Kb] Gimberuti; et descendit in Quercetulum [320 1Kb] ; et inde in fossatum iuxta Sanctum Damasum [321 1Kb] quem [322 1Kb] uidelicet uulgus [323 1Kb] Sanctum Amasum appellat; exinde [324 1Kb] directe pergit in Silicem [325 1Kb] loco ubi dicitur Arcus Aezzuli [326 1Kb] ; et qualiter uadit ad lacum qui uocatur Radeprandi;  et quemadmodum inde pergit in Farnietum; et [327 1Kb] inde in riuum qui dicitur Marozze [328 1Kb] ; et qualiter descendit in ipsum fluuium Carnellum; et per eundem [329 1Kb] ascendit in aquam que nominatur Cosa; inde [330 1Kb] per serras montis sancti Donati; inde [331 1Kb] super monticellos de Marri descendens [332 1Kb] uadit ad [333 1Kb] pesclos qui sunt in pede montis qui dicitur Balua  ; inde [334 1Kb] per duos leones  ; et inde pergens ascendit per [335 1Kb] serras montis super Casale; et sicut descendit per ipsum montem usque ad [336 1Kb] uillas de Gariliano [337 1Kb] ; inde ad [338 1Kb] pesclum qui nominatur Cripta imperatoris; et [339 1Kb] inde pergit [340 1Kb] ad iam dictum flumen Garilianum; atque per ipsum flumen ascendit usque ad priores fines; una cum omnibus castellis, uicis, domibus, ecclesiis, molendinis  et aquis, ceterisque omnibus que intra predictos fines tunc temporis habebantur [341 1Kb] .  Uxor etiam eiusdem ducis Scauniperga nomine, templum idolorum quod antiquitus in Casino  castro constructum fuerat, in beati Petri apostoli honorem conuertens  1Kb] , yconas ibi et cetera ecclesie officiis congrua ministeria in posterorum memoriam deuotissima contulit.

6. Huius [342 1Kb]  ducis temporibus quidam sculdais Beneuentanus Saracenus nomine, in loco qui Cingla uocatur territorio Aliphano, ecclesiam in honore sancti Cassiani a solo [343 1Kb] construxit; eamque ex permissione prefati ducis cum omnibus que ibi adquirere potuit, simul etiam cum omni ex integro substantia et hereditate sua preter seruos et ancillas omnes [344 1Kb] libertate donatos, quoniam filium non habebat, in monasterio beati Benedicti concessit [345 1Kb] . Qui locus cum oculis uenerabilis Petronacis ualde utilis [346 1Kb] apparuisset [347 1Kb] ,  cum consensu et maximo adiutorio eiusdem gloriosi ducis Gisulfi et Scauniperge coniugis [348 1Kb] eius, construxit ibidem monasterium puellarum Dei ad honorem beate Dei [349 1Kb] genitricis et semper uirginis Marie; concessa insuper ibi a predicto duce ecclesia sancte Crucis cum omnibus territoriis et pertinentiis eius , quam Giselpertus noster prepositus a quodam abbate  Deusdedit nomine cum consilio et auxilio [350 1Kb] eiusdem ducis emerat; nec [351 1Kb] non et aliis ecclesiis et curtibus non paucis in circuitu, iuxta quod monimina eiusdem cenobii continent. Quod  uidelicet sancte Dei genitricis monasterium, annuente prefato abbate idem dux Gisulfus tunc [352 1Kb] concessit [353 1Kb] tribus ancillis Dei , id est Gausane [354 1Kb] abbatisse,  Pancritude et Gariperge; que postpositis parentibus et uniuersis opibus suis, peregrinari pro Deo in partibus istis elegerant. Eo utique [355 1Kb] tenore firmato [356 1Kb] , ut quandiu qualibet [357 1Kb] earum aduiueret, loci ipsius regimen sine alicuius contradictione quieto [358 1Kb] iure altera post alteram retineret; post illarum uero excessum, et potestas et ordinatio eiusdem loci ad monasterii nostri dicionem rediret.  Eodem [359 1Kb]  tempore supradictus dux de territorio Gentiane concessionem monasterio [360 1Kb] Casinensi satis liberaliter fecit. [ERCHEMP. 3, 9.] Iste  Gisulfus cepit edificare ecclesiam sancte Sophie in Beneuento; quam cum morte preuentus explere nequiuisset [361 1Kb] , Arichis qui ei successit, mirifice illam perfecit; ibique cenobium sanctimonialium [362 1Kb] statuens, monasterio beati [363 1Kb] Benedicti hic in Casino concessit, sicut [364 1Kb] in sequentibus ostendemus.

7. [Chr. Salern. 1, 31, 32, 33, 5.] Per idem tempus [365 1Kb] , Karolus magnus [366 1Kb] filius Karoli regis Francorum, amore celestis regni regno [367 1Kb] terreno relicto, Romam ad beatum Petrum apostolum [368 1Kb] deuotus aduenit, seseque eiusdem apostoli [369 1Kb] seruitio mancipauit.  Quem prefatus papa Zacarias clericum ordinans [370 1Kb] , post aliquot dies huc eum ad nostrum [371 1Kb] monasterium, Domino cum ceteris sub regulari magisterio seruiturum cum [372 1Kb] uniuersis [373 1Kb] opibus suis transmisit; ubi sub regimine predicti abbatis cum omni humilitate et deuotione Domino seruiens, per aliquot deguit annos. Non autem uidetur otiosum, si quante humilitatis in monasterio, quanteque obedientie idem rex fuerit [374 1Kb] , litteris [375 1Kb] ad posterorum exemplum mandemus. Cernens [376 1Kb] denique prefatus abbas eiusdem Karoli feruens esse propositum, uolensque iuxta tenorem regule ipsius [377 1Kb] perseuerantiam sufferentiamque cognoscere, sicut scriptum est: Nolite omni spiritui credere, sed probate spiritus si ex Deo sunt [378 1Kb] , temptauit illi curam paucarum  ouium quas habebat [379 1Kb] iniungere, ut cotidie scilicet [380 1Kb] ad pastum illas [380 1Kb] educeret, pascentes custodiret, pastasque [381 1Kb] reduceret. Quam ille obedientiam  ac si ex ore Domini feruenter nimis [382 1Kb] amplexus, satagebat cotidie diligenter [382 1Kb] que sibi fuerant imperata perficere. Quadam [383 1Kb] igitur die, cum aliquanto [382 1Kb] longiuscule pascendas oues duxisset, subito quidam [384 1Kb] latrunculi super [382 1Kb] eum [282 1Kb]  irruentes, conabantur de ouibus sibi [385 1Kb] commissis uiolenter [380 1Kb] abripere. Quibus Karolus constanter [386 1Kb] obuius factus: De me [387 1Kb] , inquit, quod Dominus uobis facere permiserit, patienter sustineo; de ouibus autem auferendis que mee cure commisse sunt, nullo pacto pro meo posse assentior. Illi uero peruerse mentis homines funditus eum exspoliantes, ceperunt abire. Tum Karolus pudorem pudendorum membrorum non sufferens, femoralia tantum sua uiolenter eis [388 1Kb] eripuit; cetera, nolens contendere, patienter illos auferre permisit. Cumque seminudus ad monasterium reuersus fuisset [389 1Kb] , interrogatus ab abbate uel fratribus, rem gestam ordine pandit. Abbas uero ut cognosceret si patientiam quam deforis ostendebat gereret intus, cepit eum uehementer increpare,  eique tam segnitiem quam simulationem exprobrando obiicere. Cum ille nichil aliud ad omnia illa, nisi solummodo se peccasse protestaretur. Iubetur ergo uestiri, et ad commissam obedientiam de consuetudine egredi. Reuertente autem [390 1Kb] eo quadam die cum prefatis ouiculis, cepit una earum egerrima claudicare. uidens igitur [391 1Kb] se propterea non posse ad constitutam sibi [392 1Kb] horam occurrere, cordis [393 1Kb] humilitate dictante eandem mox claudicantem ouiculam [380 1Kb] rex quondam Karolus, sed tunc uere monachus humeris suis imposuit, sicque cum omnibus ad monasterium rediit. Sed [394 1Kb] ut [395 1Kb] tanta eius adhuc humilitas intima atque ideo uerissima probaretur ac probata coronaretur, inter redeundum ouicule illius quam gestabat in humeris, perfundi [396 1Kb]  eum [397 1Kb] lotio contigit. Quod, ille quondam prepotens, ille regali dudum [398 1Kb] dignitate [398 1Kb] conspicuus, tanta cordis [380 1Kb] patientia pertulit, tanta animi uirtute tolerauit, ut nec [399 1Kb] ouiculam ob hoc deposuerit, nec alicui, uel modice [400 1Kb] murmurationis uerbum inde protulerit. Hoc [401 1Kb] cum abbati ab his qui cognouerant relatum fuisset, admiratus nimium tantam tanti uiri humilitatem ac tolerantiam, et uere Dei spiritum in illo esse perpendens, precepit eum de cetero ab obedientia illa quiescere; et ibi iuxta, hortulum prout sciret [402 1Kb] excolere. Postmodum uero ab Aistulfo [403 1Kb] Langobardorum rege pro quibusdam  rei [404 1Kb] sue [405 1Kb] utilitatibus ad fratrem suum Pipinum regem in Franciam ire rogatus, uix [406 1Kb] egre hoc [407 1Kb] regi annuente abbate profectus est; ibidemque negotio pro quo abierat impediente aliquandiu retardatus, iudicio Dei defunctus est . [Chr. S. Bened., p. 200.] Cuius postmodum [408 1Kb] corpus idem frater eius rex Pipinus in locello aureo [409 1Kb] positum, cum [410 1Kb] multis aliis muneribus huc ad suum monasterium retransmisit [* 1Kb] .

8. Ch. Salern. 1.] His quoque diebus  Ratchis rex Langobardorum ad [411 1Kb] capiendam Perusinam  urbem cum ualido exercitu pergens [412 1Kb] , eam undique fortiter expugnabat. Ad quem predictus papa Zacarias profectus [413 1Kb] , multis precibus ac monitis magnisque [414 1Kb] illi concessis donariis, ad sua illum redire cegit. Cuius idem rex monitionum sollicite reminiscens, non multo post diuino afflatus instinctu, relinquens regalem dignitatem et gloriam, cum iam per annos quinque et sex menses  regnasset, Romam una cum uxore et filia  ad beati Petri [415 1Kb] limina deuotus aduenit; ibique a prefato papa [416 1Kb] comam attonsus, et clericus factus, monachico etiam habitu simul cum uxore et filia est indutus. Moxque ad hoc monasterium [417 1Kb] eodem apostolico dictante [418 1Kb] perueniens, et sub regulari magisterio instituendum se tradens, post [419 1Kb] religiosam  satis ac Deo placitam conuersationem, ibidem uite finem sortitus est. Extat in hodiernum [420 1Kb] diem uinea satis monasterio uicina, que uulgo uinea Ratcisi uocatur; quam eundem Ratchis et plantauisse et incoluisse nonnulli nostrorum [421 1Kb] existimant. Uxor uero illius nomine Tasia, et filia Rattruda, concedente et adiuuante [422 1Kb] prefato abbate, monasterium puellarum non longe a Casino  , in loco qui Plumbariola  uocatur, propriis sumptibus extruxerunt; multisque ditatum opibus, ibi sub magna cautela et districtione regulari uitam agentes, ultimum diem clauserunt. Fuit autem predictus  abbas sextus a beato Benedicto temporibus imperatorum Leonis et Constantini [423 1Kb] ; Romanorum uero pontificum, Gregorii et Zacarie; et Gregorii Beneuentani ducis, atque prefati [424 1Kb] Gisulfi iunioris [425 1Kb] . Qui cum prefuisset huic monasterio annis triginta duobus, defunctus est, pridie Nonas Maii ; et sepultus [426 1Kb] in porticu iuxta ecclesiam sancti Martini.

OPTATUS abbas septimo loco a beato Benedicto ordinatus, sedit annis 10. [427 1Kb] Hic fuit temporibus predicti Constantini imperatoris, et Leonis filii eius, et [428 1Kb] prefati ducis Gisulfi  , et Stephani secundi pape.

Quo  uidelicet tempore Langobardorum [429 1Kb] rex Aistulfus et Rauennam cepit, et Romam per tres menses obsedit  . Qua de causa predictus  pontifex Franciam ire compulsus est ad excellentissimum regem Pipinum ; a quo cum magna gloria [430 1Kb] et honore receptus, eundem Pipinum et duos filios eius Karolum et Karlomannum unxit in reges Francorum . Fecitque idem gloriosus rex una cum predictis filiis suis promissionem et concessionem beato Petro eiusque uicario [431 1Kb] de ciuitatibus ac territoriis Italie per designatum confinium: A Lunis cum insula Corsica; inde in Surianum; inde in montem Bardonem; inde in uercetum; inde in Parmam; inde in Regium; inde in Mantuam et montem Silicis; simulque uniuersum exarchatum Rauenne sicut [432 1Kb] antiquitus fuit, cum prouinciis uenetiarum et Histrie; necnon et cunctum ducatum Spoletinum seu Beneuentanum;  eamque donationem propria manu sua, filiorumque suorum, multorumque iudicum, et optimatum suorum corroborauit [433 1Kb] . Demum uero [434 1Kb] idem rex simul cum prefato Romano pontifice Italiam ueniens,  et Rauennam et uiginti alias ciuitates  supradicto Aistulfo abstulit, et sub iure apostolice sedis redegit. Propter quod tunc Romanorum etiam patricius constitutus est. Prefatus uero abbas completo sui temporis cursu, defunctus est pridie [435 1Kb] Nonas Ianuarii , atque iuxta predecessorem suum apud ecclesiam beati Martini sepultus est [436 1Kb] .

HERMERIS abbas octauus, sedit anno [437 1Kb] uno [* 1Kb] , obiit autem 15 Kal. Augusti , et sepultus est iuxta ecclesiam sancti Benedicti.

 GRATIANUS abbas in [438 1Kb] huius loci prelatione nonus, sedit annis 4, mensibus 5 [439 1Kb]  ; temporibus imperatorum quos supra diximus, et [440 1Kb] Arichis Beneuentani ducis et principis  .

De [441 1Kb] quo uidelicet Arichis [442 1Kb] domnus [443 1Kb] Herchempertus [444 1Kb] , in historia quam de Langobardorum gente post [445 1Kb] . Paulum diaconum composuit, ita refert [446 1Kb] . Hic [447 1Kb]  Arichis primus Beneuenti principem se appellari iussit; cum usque ad istum, qui Beneuento prefuerant duces appellarentur. Nam et ab episcopis ungi se fecit, et coronam sibi imposuit, atque in suis cartis, scriptum in sacratissimo nostro palatio  , in finem scribi precepit.

9. [ERCH. c. 3.] Hic [448 1Kb] intra menia Beneuenti templum Domino opulentissimum ac decentissimum  condidit, quod Greco uocabulo, [449 1Kb] id est Sanctam Sapientiam nominauit; ditatumque amplissimis prediis, ac [450 1Kb] uariis opibus, et [451 1Kb] sanctimonialium cenobium statuens, germanamque [452 1Kb]   suam ibidem abbatissam efficiens, cum omnibus omnino pertinentiis et possessionibus eius, id sub iure beati benedicti in Monte Casino tradidit in perpetuum permansurum . In [453 1Kb]  quo uidelicet templo, sanctorum martyrum 12 Fratrum corpora diuersis in locis per Apuliam in quibus et decollati fuerant quiescentia, honorabiliter allata, ad tutelam et honorem patrie in singulis capsis pariter sub uno altari [454 1Kb] recondidit . Postmodum uero corpus pretiosi martyris Mercurii  , nec non et aliorum tam martyrum quam confessorum numero triginta et unum sancta corpora ex diuersis Italie partibus per tempora diuersa indeptus, ibidem nichilominus attulit, et per diuersa altaria in circuitu maioris altaris satis  reuerenter locauit . Ubi dum maxima deuotione, quoniam uicinum Ioco illi [455 1Kb] palatium erat [456 1Kb] , frequentem consuetudinem in oratione pernoctandi haberet, fertur quadam nocte oranti illi sanctos 12 Fratres apparuisse, eumque pariter inclinatis amicabiliter uultibus salutauisse. Quos dum toruo nimis aspectu exteros quoslibet esse existimans, quinam illi essent qui nocturno tempore sanctimonialium claustra sic audacter ingredi presumpsissent inquireret; illi leniter arridentes: Nos inquiunt sumus, o princeps, quos tua deuotio per diuersa repertos loca summo huc studio detulit, ac [457 1Kb] studiosius delatos recondidit; quod nobis quidem quam bonum et quam iocundum, tibi autem quam sit diuina pietate proficuum, ultima dies ostendet.  Et his dictis, subito principi [458 1Kb] uisio que uidebatur disparuit. In [459 1Kb] quo etiam monasterio ecclesiam sancti Modesti quam nuper intra eandem ciuitatem quidam Leonianus construxerat, eique omnem suam substantiam per cartulam offerens in arbitrio prefati principis illam reliquerat, ipse per suum preceptum postmodum cum omnibus eius pertinentiis obtulit et confirmauit. Depositus est autem predictus abbas 11 Kal. Septembris , et sepultus in porticu ecclesie sancti Martini.

 TOMICHIS decimus abbas, sedit annis 6, mensibus, 5. [* 1Kb] Obiit 8 Kalendas Februarii .

10. Huius [460 1Kb]  temporibus uir quidam nobilis atque ditissimus Beneuentane ciuitatis, Leo nomine, se ipsum et omnia sua tam mobilia quam immobilia in hoc [461 1Kb] monasterio tradidit; eiusdemque oblationis cartulam propria manu scriptam super corpus sancti Benedicti in presentia prefati abbatis Tomichis et uniuersorum fratrum testium posuit. Et seruos quidem et ancillas suas omnes primitus per [462 1Kb] cartulam libertate [463 1Kb] donauit; postmodum [464 1Kb] uero eosdem omnes ita ut liberi erant, simul cum curtibus propriis, et cum omnibus pariter que ipsi possidere uidebantur, sub predicti  monasterii potestatem [465 1Kb] redegit; condicione uidelicet huiusmodi, ut singuli eorum, quatuor per mensem operas ubi necessarium esset monasterio facerent; res suas siue substantias nulli omnino nisi inter se uendere aut donare illis liceret. Res eorum qui sine liberis defuncti fuissent in monasterii dicionem transirent. Pueros tamen [466 1Kb] siue puellas eorum alicui ad seruiendum tradere utpote liberos, monachis fas non esset. Curtium autem et seruorum illius nomina et numeros sommatim hic preter cetera annotare curauimus. Curtis Gaydepert [467 1Kb] presbyteri: Adelpertus [468 1Kb] cum quattuor filiis et uxoribus eorum, Bonecausus [469 1Kb] cum quattuor filiis uxoribus eorum; ac filiis; Grimoaldus cum quattuor filiis et uxoribus ac filiis eorum; Ciminulus cum uxore et filiis;  Ursus cum uxore et filiis; Fuscari cum uxore et filiis. Curtis [470 1Kb] Grisi: Landulfus cum Arniperto [471 1Kb] filio suo et filiastris duobus [472 1Kb] ; Bonitus cum tribus filiis et uxoribus eorum. Curtis [473 1Kb] Cerbuli presbyteri: Leoaldus cum quattuor filiis et uxoribus ac liberis eorum; Agenulfus nepos eius cum filiis suis; Desiderius cum tribus filiis; Bassacius cum tribus filiis et genero uno. Curtis Lupi: Sadipertus cum filio et genero suo; Sico cum filio suo et uxore ipsius; Stephanus cum filiis duobus [474 1Kb] ; Formosus  cum tribus filiis suis. Curtis Lupi pictari [475 1Kb] : Maurus cum quattuor filiis; Iohannes cum tribus filiis suis. Curtis Dulciperti: Bonerisius cum filio suo, et uxore eius ac filiis; tres filii Raienolfi [476 1Kb] cum uxoribus ac filiis eorum. Curtis Erfemari: Bonus, Adelchis, Maio [477 1Kb] , Bonulus, Iohannes, Ursus; omnes isti cum uxoribus ac filiis eorum; Rozzius cum quattuor filiis suis, id est, Leone, Stephano, Sellittulo [478 1Kb] , ac Ciminulo, cum uxoribus et filiis suis; Adelgarius cum filio uno, et generis duobus. Preter hec autem unum casalem [479 1Kb] suum uocabulo [480 1Kb] Pantanum  prope Beneuentum concessit cuidam amite sue in usus proprios diebus uite ipsius, cum seruis de Abellino  et de Transmonte  ad eundem [481 1Kb] casalem [479 1Kb] pertinentibus; eo utique [482 1Kb]  tenore, ut post mortem illius omnia redirent in ius monasterii huius [483 1Kb] sicut cetera que supra dicta sunt.

POTO ahbas undecimus, sedit annis 7, mensibus 5.

Hic edificauit deorsum ecclesiam paruam in honore sancti Benedicti, in eo loco ubi nunc sita [484 1Kb] uidetur ecclesia sancti Germani. Fecit [485 1Kb] etiam alteram ecclesiam in honore sancti Michahelis archangeli ad radices alterius montis, in loco satis ameno ubi nunc est oliuetum monasterii huius, eamque et picturis insignibus et carminibus in circuitu [486 1Kb] decorauit honestis. Ex quibus hic aliquanta que uix pre uetustate ualuimus legere describemus. Principia agitur illorum, post aliquot [487 1Kb] que legi minime [488 1Kb] poterant, hec continebant de situ  et habitudine loci eiusdem [489 1Kb] :

Ore truces ululare lupi sub nocte silenti
Alopicesque olide dudum gannire solebant,
Implexisque ursi diro cum murmure uillis,
Setigerique apri.
Et post pauca:

Damma fugax, pauidique simul discurrere [490 1Kb] cerui.
Optimus at postquam Poto sacra septa regenda
Suscepit uigili studio pater.
Itemque [491 1Kb] post pauca:

Quin Regi altithrono uastum qui [492 1Kb] continet orbem,
Cui cita [493 1Kb] celicole comportant nuntia iussi,
 Addidit hoc [494 1Kb] magni Michahelis nomine templum
Sanguine rubrantem celo qui depulit hydrum.
Isdem sed celeri preuentus morte sacerdos
Indedicatam aram pariterque reliquit asylum.
Et cetera,

Defunctus uero est [495 1Kb] tertio Kal. Iulii , et sepultus iuxta ecclesiam sancti Benedicti.

THEODEMAR duodecimo loco a beato Benedicto abbatiam sortitus, sedit annis 19. Fuit autem temporibus imperatorum Leonis qui et Zacaris [496 1Kb] , et Constantini et Hirene matris eius, atque Adriani pape; principium autem Beneuentanorum, prefati [497 1Kb] Arichis [498 1Kb] , et Grimoaldi filii eius.

11. Hic iuxta predictam ecclesiam sancti Benedicti quam predecessor suus fecerat construxit  pulchro opere templum in honore sancte Dei genitricis et uirginis Marie, super ipsum uidelicet fontem unde fluuius [499 1Kb] Lyris  procedit. Cuius templi quadrifida [500 1Kb] fabrica in duodecim est [501 1Kb] columnis erecta, ita ut per unam quamque faciem, quattuor columne consistant; super quas turris altior a subiectis porticibus est leuata; aliis quattuor turribus per singulos angulos eiusdem porticus, circa eandem turrim erectis. Quod uidelicet templum plumbeis laterculis coopertum, et figuris [502 1Kb] pulcherrimis, et uersibus optimis adornauit; quodque his satis [503 1Kb] precipuum est, omnium fere apostolorum, et multorum [504 1Kb] martyrum confessorumque magnificis pigneribus [505 1Kb] compsit. De [506 1Kb] ipsis [507 1Kb]  autem [508 1Kb] uersibus quattuor tantum qui aforis in circuitu mediane turris descripti sunt hic ponere placuit.

Sublatis tenebris, quia per te mundus habere
Lumen promeruit, uirgo et sanctissima mater,
Celsa tibi idcirco [509 1Kb] consurgunt templa per orbem,
Et merito totis coleris celeberrima terris

Ecclesiam [510 1Kb] quoque sancti Michahelis archangeli [511 1Kb] quam indedicatam a predecessore suo relictam prediximus, cum omni honorificentia dedicari fecit  , ibique iuxta illam [512 1Kb] claustrum et habitacula nonnulla construxit  .

 12. [u. Adriani.] Huius  temporibus  Karlomannus [513 1Kb] filius Pipini [514 1Kb] , inuitatus ab Adriano papa [515 1Kb] , cum ualido Francorum, Alamannorum [516 1Kb] atque Saxonum exercitu uenit [517 1Kb] super ciuitatem Papiam, propter Desiderium seuissimum [518 1Kb] regem Langobardorum, qui ciuitates sancti Petri inuaserat; eamque per sex continuos menses obsidens, cepit; cunctumque sibi Langobardorum regnum uictoriosissime subdens [519 1Kb] , Pipino  filio suo contradidit; predictum uero Desiderium secum in Franciam asportauit, anno [520 1Kb] Domini 774. Interim autem [521 1Kb] cum [522 1Kb] Papiam obsideret, amore principis apostolorum in ipso [523 1Kb] sancto paschali sabbato  Romam cum [524 1Kb] multis episcopis, abbatibus atque ducibus [525 1Kb] uenit, et celebrata ibi paschali festiuitate  a predicto papa commonitus simul [526 1Kb] atque rogatus est ut donationem illam, quam genitor eius Pipinus una secum beato Petro eiusque uicario domno Stephano pape dudum fecerat, adimpleret in omnibus. Cuius postulationibus idem rex annuens, prompto [527 1Kb] ac libenti animo aliam donationis promissionem ad instar prioris describi precepit per Etherium [528 1Kb] notarium suum, eamque propria manu rex ipse corroborans, et uniuersos episcopos et abbates, duces etiam et graphiones ac plures qui secum uenerant honoratos ibi subscribere faciens, super altare [529 1Kb] beati Petri manu propria posuit; idque [530 1Kb] se inperpetuum conseruaturos beato [531 1Kb] Petro et eius uicariis, tam ipse rex quam et uniuersi magnates eius sacramento terribili firmauerunt.  [ERCH. c. 2.] Post [532 1Kb] hec idem rex una cum Pipino  filio simulque magno exercitu Beneuentum perrexit super Arichis [533 1Kb] , qui erat [534 1Kb] gener Desiderii regis. Cum quo idem Carolus [535 1Kb] diuersis ac uariis euentibus dimicans , demum ab [536 1Kb] Arichis coronam illius  et maximam partem thesauri, necnon et geminas soboles, Grimoaldum scilicet et Adelgisam obsides gratia pacis recipiens recessit. Hinc Arichis Francorum metu perterritus ciuitatem  nouam Beneuento addidit; Salernum quoque inter Lucaniam  et Nuceriam  antiquitus conditam mirifice restaurauit. Prefatus  uero rex prospere a Beneuento reuertens, causa orationis huc ad beatum patrem Benedictum ascendit, seque tam ipsi quam uniuersis hic Deo [537 1Kb] seruientibus fratribus commendauit. Tunc [538 1Kb] rogatus  ab abbate uel fratribus, ipse primum rex preceptum  illi confirmationis fieri de tota hac terra precepit . Itemque altero precepto   confirmauit beato Benedicto monasterium sancte Marie in Cingla, et [539 1Kb] sancte Marie in Plumbariola, et sancte Sophie in Beneuento, et cetera que tunc temporis habere uidebatur; necnon [540 1Kb] et uniuersas aquas  cum ripis utriusque partis, ubicumque fuissent terris huius [541 1Kb] monasterii iuncte. Sed et [542 1Kb] auctoritatem dedit  , ut monachi iuxta [543 1Kb] tenorem sancte regule abbatem sibi absque alicuius preiudicio seu uiolentia eligerent.

Reuersus [544 1Kb]  igitur post ista in Franciam, mox ad hunc abbatem per Adelgarium episcopum litteras destinauit, rogans ut aliquot sibi de monasterio  nostro [545 1Kb] fratres ad ostendendam seu [546 1Kb] constituendam  in illis partibus regularis discipline normam trans mitteret. Quod et fecit, mittens illi etiam regulam, et hymnos [547 1Kb] , qui tunc ex traditione regule in hoc monasterio canebantur: pondus quoque libre panis, et mensuram uini, nec [548 1Kb] non et mensuram calicis quam in misto [549 1Kb] seruitores debent accipere; et uniuersas [550 1Kb] prorsus consuetudines que in hoc loco tunc temporis [551 1Kb] habebantur [552 1Kb] in scriptis ei trans misit.

13. His [553 1Kb] temporibus  uir quidam de genere [554 1Kb] Anglorum mutus et surdus cum quibusdam sue [555 1Kb] gentis sociis ad limina uenit apostolorum. Inde cum socios [556 1Kb] ad memoriam beati Michelis archangeli que in monte Gargano sita est properare conspiceret, simul cum eis iter arripiens,  uenit ad hoc monasterium. Cumque oratorium ingressi, ante corpus sanctissimi patris Benedicti orationis gratia se pariter prostrauissent, ceteri post modicum ab oratione surgentes, eundem quoque ut surgeret secumque recederet pulsare ceperunt. uerum ille celesti uisitatione compunctus, gemitibus cordis mentisque uocibus prout [557 1Kb] poterat atque sciebat orationem protelans, beati patris [558 1Kb] auxilium pectore fidissimo implorabat. Cum ecce post non [559 1Kb] integram horam de loco se in quo prostratus fuerat erigens---benedictus et mirabilis Deus in [560 1Kb] sanctis suis! mox recepto auditu pariter [561 1Kb] et loquela, non solum in lingua [562 1Kb] patria id [563 1Kb] est Anglica, sed etiam in Romana cepit absolutissime  loqui. Inde [564 1Kb] simul cum sociis, multis in Deum et sanctum patrem gratiarum actionibus editis, recesserunt, ubique omnibus referentes, quanta sibi meritis beati Benedicti fecerit Dominus.

14. Huic porro [565 1Kb] abbati prefatus [566 1Kb] princeps Arichis concessit partes maiores in territorio Gentiane  , super id uidelicet [565 1Kb] quod Gisulfus dux iam dudum [565 1Kb] Petronaci abbati concesserat . [ERCH. 4.] Sequenti etiam tempore Grimoaldus filius eius, quem regi [567 1Kb] Carolo obsidem datum prediximus [568 1Kb] ,  eiusdem regis concessione post patris obitum Beneuentum remissus et princeps effectus, per preceptum donationis concessit  beato [569 1Kb] Benedicto uniuersa domnicalia sua cum seruis et ancillis in eodem territorio Gentiane; et cellam sancti Agapiti; portum quoque Traiectensem  et [570 1Kb] uulturnensem; nec non et totam piscariam de ciuitate Lesina  , una cum ipsa fauce [571 1Kb]  sua. Per [572 1Kb] idem tempus   Hildeprandus [573 1Kb] quoque Spoletii dux obtulit in hoc monasterio curtem que dicitur Castrinianum cum omnibus pertinentiis eius in comitatu Pinnensi  ; et oliuetum in Tronto, loco qui uocatur [574 1Kb] Turri. In comitatu uero Marsorum, loco qui Paternus appellatur [575 1Kb] , curtem quingentorum  simul modiorum; et familias multas cum omnibus substantiis earum; nec non et aliquot piscatores in lacu Fucino cum portu eiusdem [576 1Kb] lacus uocabulo Adrestina. Insuper [577 1Kb] et gualdum  suum nomine Cusanum. Quidam [578 1Kb] etiam uir diues Wacco [579 1Kb] nomine Beneuentanus gastaldeus in expeditione constitutus [580 1Kb] obtulit  in hoc sancto cenobio filium [581 1Kb] suum nomine Wachipertum [582 1Kb] , cum rebus inferius designatis. Casalem [583 1Kb] in Trane ubi dicitur Cimilianum; casalem in Trepurio; casalem in Ariano; casalem in uirgilie; casalem in Terranea, alium [583 1Kb] in uicario [584 1Kb] ; alium in Crosta cum oliueto; alium in Culmo; alium in Genne; alium in Monte nigro; in [585 1Kb] Massa; ad Ripam; in  Noceto [586 1Kb] ; in Corneto; in Tammaro [587 1Kb] ; in Latiniano; in Marsico; in Trelicio [588 1Kb] ; in finibus Potentie, et casalem in Sancta Agnete. Casam uero suam intra ciuitatem iudicauit Tasie uxori sue, in uita dumtaxat ipsius. Seruos autem suos et ancillas omnes libertati donauit, sub dicione tamen et tutela monasterii huius; ita ut per singulos singulas operas annualiter ubicumque [589 1Kb] nostri ordinati preciperent exercerent.

 15. Huius abbatis [590 1Kb] tempore Paulus diaconus supradicti [591 1Kb] regis Desiderii notarius [592 1Kb] , post captionem eiusdem [593 1Kb] Desiderii, et Arichis Beneuentani principis obitum, ad hoc monasterium uenit, et sancte sibi [594 1Kb] religionis habitum induit. Quis autem uel qualis, uel unde domo [595 1Kb] Paulus hic fuerit, non est ab re perstringere. [P. D. Iu, 37.] Iste siquidem ex Langobardorum gente originem duxit; eius namque abauus Leupichis nomine, eo tempore quo primum in Italiam Langobardi ingressi sunt, cum eis uenit. Cuius Pauli pater nomine Warnefrid [596 1Kb] , mater Theodelinda [597 1Kb] fuit. [Chr. Sal. 9.] Qui a puero disciplinis liberalibus eruditus, maximum in curia Desiderii regis ob suam industriam familiaritatis locum obtinuit, atque Aquileiensis  patriarchii diaconus extitit. Hic post captam ut supra diximus Papiam, cum regi quoque Karolo [598 1Kb] pro sua prudentia admodum carus et [599 1Kb] familiaris effectus [600 1Kb] , ac non multo post eidem [601 1Kb] regi a quibusdam inuidis accusatus fuisset, quod eum propter fidelitatem Desiderii domini sui uoluisset [602 1Kb] occidere, fecit eum idem rex in [603 1Kb] presentiam suam adduci. Quem cum interrogasset utrum uera essent ea [604 1Kb] unde ipse super occisione sua accusaretur? constanter respondit se pro certo fidelissimum domini sui semper [605 1Kb] fuisse, et in eadem se fidelitate cum uita perseuerare. Ad hec rex [606 1Kb] subito ira succensus, precepit eum manibus sine mora priuari; moxque [607 1Kb] in se reuersus, et reminiscens magne [608 1Kb] nimis illius scientie, suspirans ait: Et si  manus [609 1Kb] eius abscidimus, ubi iam [605 1Kb] tam elegantem scriptorem reperiemus? et ait proceribus assistentibus sibi: Dicite, quid super hoc uobis uidetur? At illi: Digne [610 1Kb] inquiunt tanto uiro compateris o rex; sed ne aliquando aliquas alicui contra uos litteras dirigat, iubete [611 1Kb] si placet ut eruantur oculi eius. Et ubi ait rex uel quando tam insignem hystoriographum aut petam inuenire ualebimus? Illi uero considerantes [612 1Kb] circa illum benigni regis beniuolentiam, suaserunt tandem [613 1Kb] ut in Diomedis  insula que hodie a tribus montibus Tremiti nuncupatur [614 1Kb]  eum exiliaret; factumque est. Ubi eum per aliquot annos exul [615 1Kb] mansisset, homunculus quidam qui [616 1Kb] ei propter Deum prebebat [617 1Kb] obsequium clam illum de ipsa insula expulit, et cum eo pariter Beneuentum perrexit. Quo uiso Arichis qui filiam prefati Desiderii domini [618 1Kb] ipsius Adelbergam nomine habebat [619 1Kb] uxorem, ualde tam ipse quam et [620 1Kb] eadem eius coniunx [621 1Kb] gauisi sunt; eumque secum [622 1Kb] honorifice [623 1Kb] retinuerunt. Quo uidelicet tempore, utrumque palatium que idem princeps unum in Beneuento, alterum in Salerno nobiliter construxerat [624 1Kb] , idem [625 1Kb] Paulus uersibus luculentissimis exornauit. In [626 1Kb] historia etiam Romana quam Eutropius breuiter composuerat, eiusdem Adelperge rogatu plurima hinc inde ex [627 1Kb] historiis  ecclesiasticis addidit [cf. Chr. S. Ben. p. 201]. Ad ultimum uero duos libellos a tempore Iuliani apostate in quem ipsam hystoriam [628 1Kb] Eutropius terminauerat, usque ad tempora primi Iustiniani imperatoris eidem annexuit. Necnon [629 1Kb] et uniuersas fere annalis computi lectiunculas rithmice composuit. [Chr. Sal. 36, 37.] Defuncto autem Arichis mox ad hoc monasterium ut supra diximus properauit; et factus monachus, non paruo hic [630 1Kb] tempore uixit. Rogatusque a predicto abbate uel fratribus, expositionem super regulam sancti Benedicti [631 1Kb] ualde utilissimam edidit, ubi multa de ueteri huius loci consuetudine necessaria attestatur [632 1Kb]  . Historiam [633 1Kb] quoque gentis sue id est Langobardorum, et nonnulla [634 1Kb] alia scripta eleganti stilo composuit.  Inter que uersus quoque reciprocos, elegiaco [635 1Kb] metro digestos et hymnum de singulis beati Benedicti miraculis, satis diserto sermone conscripsit.

Ad hunc prefatus Carolus [636 1Kb] qui eum exiliari iusserat, audito quod in hoc loco monachicum habitum assumpsisset, plurimum illi congratulans, satis affabiles et iocundas litteras metrice compositas misit  ; de quibus aliquot hic uersus inserere libuit. Ait enim, post aliquanta cartulam [637 1Kb] suam alloquens, ita [638 1Kb] :

Hinc [639 1Kb] celer egrediens facili mea carta uolatu,
 Per siluas, colles, ualles quoque prepete [640 1Kb] cursu,
Alma Deo cari Benedicti tecta require.
Est nam certa quies fessis uenientibus illuc.
Hic holus hospitibus, piscis [641 1Kb] , hic panis abundat,
Pax pia, mens humilis, pulchra et concordia fratrum,
Laus, honor [642 1Kb] , et cultus Christi simul omnibus horis.
Dic [643 1Kb] patri et sociis cunctis, saluete, ualete.
Colla mei Pauli gaudendo amplectere [644 1Kb] dulcis,
Dicens multotiens, salue pater optime, salue.
Et [645 1Kb] reliqua.

Cui similiter idem Paulus uersifice rescribere, et gratias pro uisitatione et salutatione sua cunctorumque fratrum referre maximas studuit  . [Chr. Sal 37.] Iam uero etate maturus, uite huius cursus expleuit  , et in claustro monasterii iuxta  capitulum honorabiliter est sepultus.

16. Ultimo [646 1Kb] huius abbatis  anno [647 1Kb] , Ludowicus imperator qui cognominatus est Almus uel [648 1Kb] Sanctus, filius Caroli huius, quarto anno imperii sui in Aquisgrani palatio cum plurimi totius Francie abbatibus monachisque religiosis conuentum faciens , ualde utilissima nostri ordinis obseruationi septuaginta et duo  generalia capitula constituit; que ita fere omnia apud honesta [649 1Kb] monasteria ac si beati Benedicti regula obseruantur. Hic [650 1Kb]  Ludowicus [651 1Kb] ad instar parentum suorum Pipini et Karoli fecit beato Petro eiusque uicario domno Paschali pactum constitutionis et confirmationis, et proprie manus signaculo ac trium filiorum suorum illud corroborans,  decem episcopos et octo abbates, et comites quindecim, bibliothecarium, mansionarium et ostiarium unum in illo subscribere fecit, et per legatum sancte Romane ecclesie Theodorum nomenculatorem domno Paschali pape transmisit. Hoc [652 1Kb] tempore  pulchro [653 1Kb] satis opere constructa est ecclesia sancti uincentii que appellatur Maior, in loco supradicto, iuxta [654 1Kb] uulturnum, a Iosue abbate  eiusdem loci. Prefatus autem abbas Theodemar defunctus est [655 1Kb] Nonis [656 1Kb] Iunii, et [657 1Kb] sepultus est iuxta ecclesiam sancti Martini.

GISULFUS abbas tertius decimus a beato Benedicto ordinatus, anno Domini septingentesimo nonagesimo septimo  , sedit annis uiginti et uno.

17. Qui [657 1Kb] ex nobili Beneuentanorum ducum prosapia ducens originem, mox ut abbas effectus est, cepit satagere qualiter posset [658 1Kb] ad utilitatem fratrum tunc [659 1Kb] deorsum manentium, tam ecclesie, quam reliquarum officinarum angustias spatiare. lucitabat etenim illum ad hoc et loci amenitas, et opum copia non paruarum; simul etiam arta et ardua montis habitatio, et [660 1Kb] erat laboriosa plurimum, et non erat sufficiens tam numerose multitudini  fratrum. Itaque cuidam fratri [661 1Kb] Garioald qui eiusdem loci post eum cure totius [662 1Kb] fungebatur officio mandat, ut super [663 1Kb] hoc negotio omni studio studeat, et [664 1Kb] eum locum ubi dudum [665 1Kb] Poto abbas ecclesiam sancti Benedicti construxerat, ad edificandas noui [666 1Kb] monasterii officinas aptare protinus debeat. Quod ille imperium promptus arripiens, quoniam instar paludis totus ille locus carectis aquisque stagnabat, multis terre ruderibus saxorumque aggeribus uniuersa repleuit, atque amplam basilicam in loco prioris paruule, in honore [667 1Kb] domini Saluatoris opere satis pulchro construxit  . Que uidelicet basilica, marmoreis basibus et columnis 24 [668 1Kb] hinc inde suffulta, et amplis porticibus circumsepta, habet in longitudine cubitos 82; in latitudine  quadraginta et tres; in altitudine 28. Desuper autem satis [669 1Kb] mirifice trabibus tabulisque cipressinis est [670 1Kb] laqueata ac tegulis cooperta, parietibus in giro [671 1Kb] figuris pulcherrimis insignitis [672 1Kb] . Iam uero pauimenti opus, quam speciosum, quam solidum, quam uariorum lapidum sit diuersitate conspicuum, circuitus [673 1Kb] etiam chori, quam sit pulchris ac magnis marmorum tabulis septus, in promptu cernentibus  [674 1Kb] est. In absida porro eiusdem [675 1Kb] basilice mediana, ad quam per gradus septem ascenditur, statuit [676 1Kb] altarium in honore ut diximus domini Saluatoris. In dextera autem, altarium sancti Benedicti. In sinistra uero, altarium fecit ad honorem sancti Martini. Fecit [677 1Kb] etiam atrium ante eandem ecclesiam longitudine cubitorum 40 [678 1Kb] , latitudine simili, et in marmoreis illud columnis numero 16 [679 1Kb] undique uersus erexit; atque in circuitu ipsius, lapideos canales iuxta pauimentum unde semper aqua decurreret posuit. Porro a parte orientali eiusdem atrii in conspectu ecclesie absidam fecit, et altarium ibi sancti Michahelis constituit. In [680 1Kb] medio uero ipsius campanarium ualde pulcherrimum super octo magnas columnas erexit. Ex utraque autem parte eiusdem  ecclesie, diuersorum officiorum multas et maximas atque pulchras, tam ad suas quam ad fratrum utilitates officinas efficiens, totum etiam monasterii spatium propter aquarum exundantiam magnis saxorum tabulis strauit.

18. Sursum [681 1Kb] etiam prefatus abbas non segnius se exercens, aliquot ibi habitacula decenter construxit; ecclesiam quoque in qua [682 1Kb] beati Benedicti corpus erat reconditum, quoniam parua erat, ex toto ampliorem efficiens, ac [683 1Kb] tectum illius uniuersum, cipressinis contignatum lignis plumbo operiens [684 1Kb] , diuersis illam ornamentis, tam aureis quam argenteis decorauit. Super altare siquidem beati [685 1Kb] Benedicti argenteum ciburrium statuit; illudque auro simul ac [686 1Kb] smaltis partim exornans, cetera  eiusdem ecclesie altaria tabulis argenteis induit. In loco etiam qui uallis Luci  dicitur, ecclesiam in honore sancti Angeli construxit [687 1Kb] . Necnon [688 1Kb] et ecclesiam sancto Christi martyri Apollinari, in loco qui tunc temporis Albianus uocabatur, nunc uero ex eiusdem martyris nomine Sanctus Apollinaris   dicitur, statuit [689 1Kb] . Fuit autem temporibus [690 1Kb] supra dictorum imperatorum Constantini et Hirene, Beneuentanorum uero principum Grimoaldi filii Arichis, et alterius Grimoaldi cognomine Thesaurarii; Romanorum autem pontificum Adriani et Leonis tertii [u. Leon. III]: cui uidelicet oculis et lingua a Romanis priuato omnipotens Deus mirabiliter ac potenter et uisum restituit et loquelam. Huic [691 1Kb] abbati [692 1Kb] predictus princeps Grimoaldus precepto suo  firmauit  omnes feminas liberas que seruis huius monasterii fuerant copulate, a tempore scilicet [692 1Kb] primi Gisulfi  usque ad eam diem, cum filiis et filiabus et uniuersis eorum. Alio quoque precepto  concessit in hoc loco monasterium sancte Marie in Banza [693 1Kb] , quod situm est  in finibus Acerentie  , cum seruis et ancillis atque colonis, et cum omnibus ex integro possessionibus ac pertinentiis ipsius [694 1Kb] . Eodem tempore  supradictus Waco [695 1Kb] Beneuentanus obtulit in ecclesia sancti Benedicti , quam ipsemet in iure proprio intra ciuitatem Beneuentanam ad portam Rufini construxerat [696 1Kb] , omnia sua; id est casam propriam eidem ecclesie coniunctam, cum omnibus pertinentiis suis [697 1Kb] ; casalem [698 1Kb] in Septimo; casalem in Sancto Angelo ad Pecte; hereditatem in Salerno; casalem in Caudis; casalem in Forcle; casalem ad Sanctum Ianuarium, cum seruis et ancillis; oliuetum in Ariano; molendina sua in fluuio Sabbato [699 1Kb]  ; item [700 1Kb] aliam casam intra Beneuentum ubi ipse manebat, simul cum curte sua et coquina;  et aliam casam nouam iuxta plateam ubi est Sancta Arthellais [701 1Kb] , cum curte et pertinentiis [702 1Kb] suis; item [703 1Kb] casalem sub Apice et Toroniano erga fluuium Arui [704 1Kb] ; casalem in Autiano et Ceppaluni; Campum nepetarum; casalem alterum [705 1Kb] in Crosta cum oliueto. Item [705 1Kb] quinque pueros clericos, cum seruis  quamplurimis, preter multos alios quos liberos dimisit: eo tamen tenore ut semper sub dicione prefate [706 1Kb] ecclesie permanerent. In [707 1Kb] ecclesia etiam sancti Benedicti que sita est in Liburia loco Casa Gentiana, sibi pertinente, obtulit idem Wacco [708 1Kb] campum de Porcari, et [709 1Kb] pratum quod uocatur Porcile, necnon et 12 familias seruorum cum omnibus ex integro illorum pertinentiis, commanentes in loco [710 1Kb] qui uocatur Balusanus [711 1Kb] ; sed [712 1Kb] et alios seruos et ancillas suas in predicta Casa Gentiana habitantes cum uniuersis nichilominus [713 1Kb] substantiis ac rebus eorum. Hec autem omnia ex integro simul cum prefatis [714 1Kb] ecclesiis idem [715 1Kb] Wacco ad obitum ueniens obtulit et delegauit in hoc beati Benedicti cenobio; dimissa dumtaxat [716 1Kb] medietate eorum [717 1Kb]  omnium usufructuario [718 1Kb] uxori sue Tasie, sub [719 1Kb] tutela monasterii huius in uita tantum [720 1Kb] ipsius [721 1Kb] . Sub his quoque diebus  uir quidam Colo nomine de territorio Caiatiano [722 1Kb] obtulit in ecclesia sancti Martini , cella huius cenobii, que iuxta [723 1Kb] uulturnum sita est integram curtem suam in loco qui Aditianus [724 1Kb] dicitur, cum omnibus ad eam [725 1Kb] pertinentibus rebus tam in monte quam in plano. Similiter etiam Maximus  quidam de eodem [726 1Kb] territorio obtulit beato Benedicto omnem ex integro substantiam suam in supradicto loco sancti Martini. Iste [727 1Kb] abbas fecit libellum quibusdam hominibus de Termule  , de omnibus rebus sancti Benedicti quas ibi possidebamus, pro censu 14 solidorum, et medietate totius pastionis. Qui [728 1Kb]  depositus nono Kalendas Ianuarii , sepultus est iuxta ecclesiam beati Benedicti ante capitulum, intreuntibus in ecclesia ad leuam [* 1Kb] .

APOLLINARIS abbas quarto decimo loco in abbatiam prelatus [729 1Kb] , sedit annis 11. Fuit [730 1Kb] autem  temporibus Romanorum pontificum Paschalis et Eugenii, et Siconis principis [731 1Kb] Beneuentani.

19. [DESIDERII Dial. I, 1.] De hoc sanctissimo uiro celebris fama est, et seniorum nostrorum attestatione firmata, quia cum quadam die [732 1Kb] necessitate cogente ad monasterii possessiones uisendas esset egressus, necesse illi fuit Lirim fluuium transuadare; sed cum nauis deesset qua transire potuisset, uir Dei fide repletus salutifere crucis se signaculo muniuit: et ad fluminis oram accedens, ita ut erat indutus et calciatus, in illud [733 1Kb] intrauit; sicque ad ulteriorem ripam miro modo, apostoli [734 1Kb] Petri exemplo, siccis tam [735 1Kb] pedibus quam uestibus [736 1Kb] est transuectus, ita ut non super aquas ambulasse sed super aridam [737 1Kb] crederetur [738 1Kb] . Per idem tempus  Trasemundus  quidam nobilis de Beneuento obtulit in hoc monasterio casas suas intra Beneuentum ; casalem quoque quem possidebat in loco ad pantanum  , rebus monasterii nostri coniunctum; casalem [739 1Kb] in ualle de Caudis, loco [740 1Kb] ubi dicitur Laudecene; casalem in Forinum; casalem in finibus Aliphanis [741 1Kb] , ubi dicitur uulcanum; cum omnibus pertinentiis eorundem casalium. Seruos etiam suos omnes liberos statuens, tres per mensem operas nostris ordinatis in loco quo habitabant [742 1Kb] exercere constituit. Rodegarius quoque gastaldeus Beneuentanus fecit hospitale iuxta Beneuentum de propriis suis [743 1Kb] ; in quo obtulit et casas suas intra ciuitatem, et ecclesiam sancti Saluatoris, que sita est foris Casam maiorem, et molendinum  in loco Tassile, necnon et decimas omnium rerum suarum; et constituit illud sub hoc monasterio. Quidam etiam uir nobilis Arnipertus nomine, natione Compsanus obtulit beato Benedicto curtes suas in diuersis locis numero quinque ; cum omnibus omnino pertinentiis earum, tam in [743 1Kb] mobilibus quam in [744 1Kb] immobilibus; et cum seruis et  ancillis quam plurimis. Necnon et tunicam unam cum lista  aurea, et circellos de auro, et listam auream [745 1Kb] cum margaritis, et fibulatorium nichilominus aureum, cum medietate omnium mobilium suorum. Sed et clericus quidam nomine Danihel nobilis [746 1Kb] genere, natione Tarentinus, ad extrema ueniens   , et se ipsum et omnia sua cum plurimis seruis et ancillis apud Aquinum et apud ipsam cellam sancti Gregorii in [747 1Kb] illius uicinia sitam, per cartulam oblationis huic monasterio tradidit. Unde nonnulli nostrum [748 1Kb] non usquequaque improbabiliter autumant [749 1Kb] de istis [750 1Kb] eiusdem Danihel seruis, eos quos hodieque habemus famulos propagatos [751 1Kb] . Similiter etiam Dachenaldus quidam Capuanus [752 1Kb] obtulit in hoc monasterio    uniuersam omnino substantiam suam in loco qui dicitur Cannetus [753 1Kb] , et per alia diuersa loca in [754 1Kb] comitatu Caazzano, cum terris, et colonis, atque animalibus diuersis, et omnibus tam mobilibus quam immobilibus suis. Sed et Dachopertus quoque nichilominus Capuanus similiter obtulit beato Benedicto  casalem suum in loco qui Colimniana uocatur, cum casis et cortaneis, et omnibus ex integro pertinentiis eius.

20. [ERCH. 9] Porro [755 1Kb] Radechis [756 1Kb] Compsanus comes qui interfecto Grimoaldo [757 1Kb] predictum Siconem principem constituerat , non multo post penitentia ductus relicto seculo, ceruicetenus catena ligatus, huc ad beati Benedicti se cenobium contulit. Cuius nimis austere ac [758 1Kb] per  hoc fructuose penitentie diabolus condolens [759 1Kb] simul [760 1Kb] et inuidens, multis audientibus circa monasterii claustra sepissime clamitabat, dicens [761 1Kb] : Heu me, heu me Benedicte, cur tam [762 1Kb] nequiter michi preiudicas? cur me sic instanter persequeris? non  suffecit tibi ut me ipsum hinc expelleres; insuper et meos fideles undecumque tibi uendicare non desinis. Heu [763 1Kb] , heu me! [Chr. Ral. 57.] Prefatus [764 1Kb] preterea princeps Sico cum diu Neapolim obsedisset et afflixisset, tandem sancti martyris Ianuarii corpus de [765 1Kb] loco quo fuerat reconditus [766 1Kb] auferens, Beneuentum detulit, et cum suis [767 1Kb] quondam sociis Festo et Desiderio sanctis apud ipsius urbis episcopium honorifice recondidit, sicut in historia domni [768 1Kb] Herchemperti refertur  .

21. [ERCH. 11.] Anno [769 1Kb] tertio abbatis huius Saraceni a Babylonia et Africa uenientes [770 1Kb] , Siciliam occupauerunt [771 1Kb] , et Panormum ceperunt, anno incarnationis dominice 820  . Obiit autem idem [772 1Kb] abbas 5. Kal. Decembris , et  sepultus est prope [773 1Kb] ecclesiam sancti Benedicti, iuxta gradus porticus qua tunc [774 1Kb] temporis pergebatur ad ecclesiam sancti Martini.

DEUSDEDIT quintus decimus abbas sedit annis sex, temporibus [775 1Kb] principum Siconis atque Sichardi.

22. Huic idem [776 1Kb] Sico princeps fecit preceptum  de fluuio qui dicitur Lauri, cum omnibus limitibus et piscariis suis, et omnibus que iuxta ipsum fluuium hinc et inde ad ius sui palatii pertinebant. [ERCH. 13.] Mortuo [777 1Kb] Sicone , Sichardus filius eius factus est princeps, homo [778 1Kb] nequissimus et omnibus uitiis carnalibus circumsessus, ac super omnia auarissimus  . Hic prefatum [779 1Kb] uenerabilem abbatem uirum omni sanctitate  perspicuum [780 1Kb] causa pecunie cepit, atque custodie mancipauit. Qui uidelicet [781 1Kb] sanctus uir cum depositus fuisset 7 Idus Octobris   , in [782 1Kb] loco quo [783 1Kb] reconditus est, multos febre detentos diuersisque languoribus oppressos, ex fide poscentes  ad suos cineres precibus [784 1Kb] ac meritis suis pristine saluti restituit.

HILDERICUS  abbas sextus decimus, sedit diebus 17.

AUTHPERTUS [785 1Kb] ordine septimo decimo abbas [786 1Kb] effectus, sedit annis 3.

23. Huic Lotharius [787 1Kb] rex Francorum filius [788 1Kb] supradicti Ludowici preceptum  fecit , confirmans omnia que huic sacro cenobio tam a regibus quam a principibus collata hactenus fuerant. Pratum etiam magnum uocatum [789 1Kb] Ceruarium, et seruos, et hereditates plurimas fisco suo pertinentes in pago Marsorum alio [790 1Kb] precepto  in hoc monasterio confirmauit. [ERCH. 11.] Ab [791 1Kb] hoc Lothario [792 1Kb] regnum Francorum  diuisum est; et ipse quidem Aquensem et Italicum, Ludowicus [793 1Kb] uero frater eius Baioariam, Carlus autem ex alia matre genitus Aquitaniam obtinuit. Sichardus preterea [794 1Kb] Beneuentanorum princeps, gualdum qui Martoranus uocatur, per suum preceptum [795 1Kb] sancto Benedicto concessit ,  per [796 1Kb] fines et terminos suos, cum ripis et aquis, fussariis [797 1Kb]  et piscationibus, et omnibus intra se positis, quemadmodum ad palatii ius pertinere tunc temporis uidebatur. Tunc [798 1Kb] etiam uir quidam Rodegarius nomine de territorio Compsano, obtulit huic monasterio  quattuor curtes suas cum omnibus pertinentiis earum, et aliquot seruos et ancillas suas  . Huius abbatis [799 1Kb] nonnulla opuscula et pulchri sermones habentur   . Obiit [800 1Kb] autem 10. Kal. Martii .

BASSACIUS abbas a beato Benedicto octauus decimus ordinatus, anno 363 dominice incarnationis octingentesimo tricesimo septimo  , sedit annis 19.

 24. Tertio [801 1Kb] huius ordinationis anno, superstite adhuc prefato principe Sichardo, corpus beati apostoli [802 1Kb] Bartholomei de Lyparitana insula ordinatione [803 1Kb] diuina Beneuentum translatum est  : in [804 1Kb] quam uidelicet insulam olim de Armenia mirabiliter fuerat cum saxea tumba itinere marino sine remige ullo transuectum. Per [805 1Kb] idem tempus Gontarius  abbas monasterii sancti Modesti reddidit beato [806 1Kb] Benedicto res quas dudum [807 1Kb] Authpertus abbas per scriptum conuenientie concesserat Sichardo principi, idest curtem que dicitur Milazzanum [808 1Kb] cum ecclesia sancte Marie cum omnibus ornamentis et pertinentiis suis in finibus Canosinis; curtem que uocatur Plazanum; curtem [809 1Kb] in Campi; curtem in Pastena; et casam unam  in Cannis [810 1Kb] cum omni [807 1Kb] substantia sua; et cum piscatione in mare, et cum omnibus pertinentiis eorum que supra dicta sunt. His quoque [807 1Kb] diebus  Agenardus [811 1Kb]  quidam [807 1Kb] gastaldeus Capuanus fecit cartam oblationis in hoc monasterio de omnibus omnino rebus substantie sue que possidere uidebatur tam [807 1Kb] in territorio Capuano quam [807 1Kb] et Theanensi, atque Calinulo  , cum seruis et ancillis, et uniuersis que sibi iure hereditario competebant. Sed et Arnefrid  quidam nobilis Aliphanus [812 1Kb] obtulit beato Benedicto Amelfrid filium suum clericum cum integra curte sua de loco qui dicitur Patenaria, cum uniuersis eiusdem curtis pertinentiis: nec non et integram portionem suam de ecclesia sanctorum Nazarii  et uincentii [813 1Kb] loco ubi dicitur Anglena, cum ornamentis et curtibus, et omnibus [814 1Kb] pertinentiis ac possessionibus eius. Quidam [815 1Kb] etiam Maio  Telesinus, ad extrema ueniens , tradidit se ipsum in hoc monasterio cum omnibus suis,  id est curte una in Telesia [816 1Kb] , uocabulo Pulianellum [817 1Kb] , et altera [818 1Kb] in Aliphis [819 1Kb] in qua est constructa ecclesia sancti [820 1Kb] Petri, cum silua sua circa eandem ecclesiam, et cum omnibus pertinentiis ipsarum curtium, cum seruis quoque et ancillis [821 1Kb] in eisdem curtibus commanentibus, et uniuersis eorum. Theodericus  preterea [822 1Kb] Caiatie [823 1Kb] comes testamento suo  concessit in hoc [824 1Kb] loco curtem unam que dicitur Squille, cum [825 1Kb] uniuersis ad ipsam curtem pertinentibus; insuper et scutellam argenteam unam, scattones  tres, garales duos, bandum aureum unum, equos [826 1Kb] tres, et alia nonnulla.

Fuit [827 1Kb] autem hic abbas temporibus Romanorum pontificum Sergii II, Leonis Iu, et tertii Benedicti,  nec non et primi Nycolai, a quo etiam apostolice auctoritatis priuilegium  de huius monasterii libertate et confirmatione recepit; principum uero Radelchis [828 1Kb] et Siconolfi, sub quibus principatus Beneuentanus Capuanorum [829 1Kb] contra [830 1Kb] se factione diuisus est. Cur autem uel qualiter diuisus sit, et qua occasione primum [831 1Kb] Saraceni ab his inuitati huc aduentauerint, quoniam cladis eorum nos quoque pars maxima fuimus, necessarium huic [832 1Kb] historiuncule et oportunum inserere duximus.

25. Cum  supramemoratus [833 1Kb] princeps [834 1Kb] Sichardus nequiter a suis fuisset occisus , prefatus Radelchis [835 1Kb] thesaurarius [836 1Kb] ipsius illi in principatu successit. Interea Capuani quibus [837 1Kb] tunc  Landulfus gastaldeus [838 1Kb] preerat, quique [839 1Kb] propter multas nequitias suas eundem [840 1Kb] Radelchis ualde infensum habebant, dominationem [841 1Kb] illius quam nimium formidantes, ineuntes consilium, ad Siconolfum filium supradicti principis Siconis, qui tunc apud Tarentum exul [842 1Kb] manebat [843 1Kb] , se conferunt; eumque sibi in principem eligunt. Qui Siconolfus, tam cum eisdem Capuanis, quam et cum maxima Beneuentanorum manu qui predictum Radelchis  exosum habebant Salernum ingressus, contra eundem Radelchis modis omnibus insurrexit; ceperuntque ad inuicem totis nisibus litigare. Sed quoniam, ut ait ueritas, omne regnum in se ipsum diuisum desolabitur , et, ut ait quidam auctorum  , concordia parue res crescunt: discordia maxime dilabuntur : uicissim ab his Saracenorum [844 1Kb] exercitus ex diuersis partibus orbis alter aduersus alterum euocatus, totum non modo principatum, uerum etiam regnum Italicum sua dissensione [845 1Kb] , ferro et igni per annos ferme triginta demoliti sunt. Primus itaque Radelchis in auxilium [846 1Kb] Saracenos inuitat , per [847 1Kb] Pandonem quendam suum fidelem qui tunc Barim regebat; quos dum idem Pando iuxta muros  [848 1Kb] urbis et maris [849 1Kb] ora locasset improuidus, illi, ut sunt ingenio callidi, nocte intempesta urbem per loca abdita penetrant, multisque aliis interemptis, predictum quoque [850 1Kb] Pandonem marinis fluctibus donant. Horum rex fuit uocabulo Calphon; quos [851 1Kb] prefatus Radelchis quia propellere urbe non poterat, cepit quasi familiares excolere, et ad sui auxilium prouocare; cumque illis totam Siconolfi regionem deuastans, Capuam quoque uniuersam redegit in cinerem. Siconolfus [852 1Kb] autem [853 1Kb] econtra ex Hyspania Saracenos acciscens, frequentibus preliis omnes fere in circuitu preter Sipontum a Radelchis iure auferens urbes, Beneuentum nichilominus expugnabat  .

26. Septimus  iam predicti abbatis annorum  circulus uoluebatur , cum predictus [854 1Kb] Siconolfus ad beati Benedicti monasterium ueniens, sub [855 1Kb] prestationis nomine Hyspanis [856 1Kb] tribuendum Agarenis, uniuersum fere thesaurum quem gloriose memorie reges, Karolus, et Pipinus frater eius, et Karlomannus, et Ludowicus filii eiusdem Pipini  , et alii quam plures seu reges seu principes religiosi ibidem contulerant, auferens [857 1Kb] asportauit. Prima siquidem uice abstulit [858 1Kb] in  calicibus et patenis, coronis, ac crucibus, fialis [859 1Kb] quoque et amulis, bokis [860 1Kb]  ac fibulis, auri purissimi libras centum triginta [861 1Kb] ; saricam  insuper sericam de sylphori cum auro et gemmis: pro quibus promisit se redditurum solidos Siculos decem milia. Unde cognatus eius Ursus  , et Grimoaldus [862 1Kb] , scriptum redditionis monasterio isti [863 1Kb] fecerunt. Item [864 1Kb] secundo, trecentas sexaginta quinque in argento libras, et tredecim [865 1Kb] milia solidos aureos figuratos. Item bazias  duas de argento, pondo [866 1Kb] librarum 30, et fundatos  duplices octo. Item in anaglifis [867 1Kb] baziam unam, et scattonem unum [868 1Kb] Constantinopolitanum, utrumque argenteum et inauratum. Item [869 1Kb] post octo circiter menses, tulit in coronis, ac baziis, atque amulis,  garalibus et cocleariis, argenti libras [870 1Kb] quingentas. Item post menses decem uenit et rupit ipsum monasterii uestiarium, et abstulit inde solidos mazatos  14 milia. Pro quibus iurauerunt Leo episcopus, et Petrus et Landenulfus gastaldei eius super euangelia, et crucem, et corpus sancti Benedicti, quod abinde ad quartum mensem, pretium illud monasterio restituerent, et non habentes unde redderent, fecerunt huic [871 1Kb] monasterio preceptum de Sancto Nazario in Canzia [872 1Kb]  cum omnibus pertinentiis [873 1Kb] suis. Rursum [874 1Kb] uenerunt Lando  et Aldemarius gastaldei ipsius, et portauerunt hinc [875 1Kb] solidos predulatos duo milia. Item [876 1Kb] quando perrexit [877 1Kb] Spoletum, Maio cognatus eius abstulit alios [878 1Kb] nichilominus duo milia. Ad [879 1Kb] postremum  quando Romam perrexit , uenit idem Siconolfus et abstulit coronam auream [880 1Kb] smaragdinis gemmis mirifice decoratam, que patris sui [881 1Kb] , Siconis principis fuerat, pro solidis tribus milibus. Et hec quidem [882 1Kb] omnia ipse prefatus [883 1Kb] sacrilegus sancto Benedicto auferens, neque sibi neque patrie aliquid inde profecit [884 1Kb] ; neque ab eo [885 1Kb] tempore aliquam promereri [886 1Kb] uictoriam potuit.

 27. [DESID. Dial. 1 Chr. Cas. 9]. Triennio [887 1Kb] post hec  , Sergio secundo in sede apostolica presidente, a [888 1Kb] quo Ludowicus imperator est coronatus, ingens Saracenorum multitudo ab Africa [889 1Kb] classe Romam deuecta, ecclesias sanctorum apostolorum Petri et Pauli ex integro depredati sunt , multosque illic interficientes, per Appiam uiam iter aggressi, ad Fundanam ciuitatem  uenerunt. Quam cum cepissent et incendio cremauissent, uniuersaque [890 1Kb] per circuitum uastauissent, secus Caietam applicantes castrametati sunt. Contra quos missus a Spoletio [891 1Kb] Francorum exercitus, turpiter superatus aufugit. Quos Saraceni instantius persequentes , tandem ad uiciniam huius monasterii trans flumen [892 1Kb] quod Carnellum uocatur applicuerunt,  ecclesiamque sancti Andree apostoli [893 1Kb] igne cremantes, ac demum ad cellam sancti Apollinaris [894 1Kb] in loco qui dicitur Albianus  peruenientes, euestigio ad hoc monasterium quod fama iam dudum [895 1Kb] uulgante audierant, quodque presentialiter suis oculis ex eodem loco cernebant, totis satagebant [896 1Kb] conaminibus properare. Sed, quoniam tardior illos hora eo die cohibuit, ibidem tentoria figunt, futurum [897 1Kb] profecto ut die huc altero properantes, cenobium totum [898 1Kb] destruerent; quecunque fuissent [899 1Kb] reperta, diriperent; cunctosque ibidem [900 1Kb] degentes, gladio trucidarent. Maxima tunc erat totius [901 1Kb] celi serenitas, tantaque predicti fluuii siccitas, ut pedes aliquis illum transuadere ualeret [902 1Kb] . Itaque, cum ad fratrum aures huiuscemodi nuntius  peruenisset, et tam subitam, tamque horrendam sibi [903 1Kb] mortem imminere conspicerent, maximo ualde [904 1Kb] timore perterriti mox [904 1Kb] omnes nudis pedibus et cinere asperso capite, cum letaniis ad beatum conueniunt Benedictum, orantes Dei clementiam, ut eorum animas misericorditer dignaretur recipere, quorum corpora tam repentine morti [905 1Kb] tradere suo iudicio decreuisset. Tota igitur nocte illa fratribus uigiliis, orationibusque intentis, sancte memorie  Apollinaris [904 1Kb] abbas de quo supra locuti [906 1Kb] sumus per uisum [907 1Kb] reuerentissimo abbati Bassacio apparens, dixit: Quid inquiens frater [908 1Kb] ita turbamini, uel quare sic mestum timidumque geritis animum? Cui Bassacius: Propter mortem inquit pater omnium nostrum quam ante oculos cernimus, et propter sancti huius loci desolationem, quam protinus prestolamur. Nolite amplius ait Apollinaris timere, omnemque ab animo mestitiam ac sollicitudinem pellite. Benedictus etenim pater, uestram a Domino liberationem obtinuit, ipsumque pariter nobiscum in auxilium uestrum procerto uenisse noueritis. Perficite tantum uota uestra et supplicationes ad Dominum, quod etiam et [909 1Kb] nos una uobiscum ante conspectum Domini [910 1Kb] facimus, et estote certissimi quod nullam uobis neque huic loco  Saracenorum ferocitas nunc possit inferre molestiam [911 1Kb] . Cumque abbas experrectus hec omnia fratribus indicasset, uniuersi procidentes in faciem, cum lacrimis ac singultibus magnisque clamoribus ceperunt Deo laudes et gratias reddere, eumque immensis iubilationum uocibus [912 1Kb] benedicere, cui per beati Benedicti intercessionem, taliter eos ab instanti placuit periculo liberare; atque quod erat noctis residuum, in hymnis et laudibus Dei studuerunt peragere. Fidelis Dominus in uerbis suis, et sanctus in omnibus [913 1Kb] operibus suis, qui iusto polliceri dignatus est dicens: Inuoca me in die tribulationis tue, eripiam te et magnificabis me [914 1Kb] . Cum ecce circa [915 1Kb] matutinas uigilias, subito celum quod eatenus [916 1Kb] ut diximus undique serenissimum  fuerat, densis [917 1Kb] atrisque nubibus operitur, coruscant fulgura, tonitrua mugiunt, tamque ualida repente pluuiarum inundatio facta est, ut supradictus [918 1Kb] fluuius ultra ripas excrescens, latius undique redundaret. Mane [919 1Kb] igitur Saraceni surgentes, ad fluuii properant oram, uident eminus quem die preterito sicut diximus pedibus possent transire, uix nunc possesse illius uel ripas attingere. Ceperuntque nimis diligenter scrutari, sicubi nauem aliquam reperire ualerent, qua fluuium transuadarent. Sed, cum omni spe transeundi se uiderent frustratos, totiusque prede illius qua se tunc [920 1Kb] ualde onustari putabant uacuos redditos: sicut sunt barbare immitisque nature, frementes, dentibusque stridentes, digitos  sibi ceperunt manusque pre furore corrodere. Cellas itaque huius cenobii, sanctorum martyrum Georgii ac Stephani uocabulis insignitas, igne succendentes, per duos leones  ad sua castra Caietam reuersi sunt. Post dies aliquot cum in propria reuerti disposuissent [921 1Kb] , debilitatos ac subneruatos equos [922 1Kb] suos uniuersos dimittunt, et conscensis nauibus, uersus Africam [923 1Kb] iter aggrediuntur. Cumque iam ita proximi patrie essent ut montes uicinos aspicerent, et nautico more plausus inter [924 1Kb] se et gratulationes efficerent, repente conspiciunt unam inter suas huc illucque nauiculam discurrentem, in qua duo tantum homines uisebantur, quorum unus pulchra canitie clerici speciem pretendebat, alter uero habitu erat indutus monastico. A quibus diligenter  [925 1Kb] interrogati, unde tam hylares [926 1Kb] remearent, quidue in partibus [927 1Kb] illis ubi profecti fuerant operati essent [928 1Kb] : ab Italia se, et ab ipsa Roma reuerti, ibique se maximas cedes, rapinas, atque incendia perpetrasse fatentur [929 1Kb] . Et [930 1Kb] Petri quidem inquiunt ac Pauli ecclesias deuastauimus; ad Benedicti uero cenobium depredandum, quoniam fluuium [931 1Kb] transire nequiuimus, cellas eius trans ipsum [933 1Kb] positas igne succendimus. Cumque demum et ipsi [933 1Kb] ab eis requirerent quinam essent, huiuscemodi [934 1Kb] ab eis responsum recipiunt: Nos quidem illi sumus quorum uos domos et diripuisse et cremauisse tantopere gloriamini. uerumtamen qui nos simus, quantocius nosse habebitis; et his dictis, subito pariter cum uerbo disparuerunt. Repente igitur ualida surgente  procella, tam ingens tempestas exorta est, ut uniuersas illorum naues partim inter se collisas, partim in [935 1Kb] montes et scopulos impulsas, naufragare compulerit; ita ut uix aliquanti euaserint [936 1Kb] , per quos hec ad aliorum notitiam peruenirent. Hoc [937 1Kb] modo Petrus apostolus suas iniurias uindicauit. Hoc [937 1Kb] modo Benedictus pater suum monasterium liberauit. Sequenti tempore sanctissimus Leo quartus papa effectus, ne forte [938 1Kb] aliquando [939 1Kb] amplius hoc contingeret euenire, muris [940 1Kb] firmissimis, castellum non modici ambitus circa beati [941 1Kb] Petri ecclesiam fecit, quod uidelicet [938 1Kb] usque hodie ab auctoris nomine, Leoniana ciuitas appellatur.

28. [C. Casin 12, 14.] Tunc etiam temporis, Massar  Saracenorum dux in auxilium predicti Radelchis, Beneuento residens, eosdemque [942 1Kb] Beneuentanos uilipendens, quocumque modo posset [943 1Kb] affligeret, monasterium quoque [944 1Kb] sancte Marie in Cingla deuastauit; castellum sancti uiti cepit, Telesinam ciuitatem antiquam [945 1Kb] siti ad deditionem cegit, et uniuersa in circuitu depopulatus est. Qui, dum quadam die secus hoc [946 1Kb] beati Benedicti monasterium iter ageret [947 1Kb] adeo mens eius barbara celitus immutata est, ut dum canis illius [948 1Kb] unam in pratis monasterii aucam  cepisset, per semetipsum cum flagello cucurrerit, eandemque de ore illius extraxerit. ueniens autem [949 1Kb] ante ianuas monasterii, mox claudi illas precepit, ne scilicet aliquis illuc [944 1Kb] suorum ingrediens, uiolentiam [950 1Kb] ibi aliquam inferret. Sicque  Aquinnm pertransiens, et Arcem  , ceteraque in circuitu deuastans, Beneuentum reuersus est. Eo [951 1Kb] tempore, cum [952 1Kb] annus ab incarnatione Domini 847, uolueretur  , tam ingens terre motus per uniuersam Beneuenti factus [953 1Kb] est regionem , ut Isernia fere tota a fundamentis corrueret, multusque inibi [954 1Kb] populus, et ipse cum eis eorum pontifex interiret. Apud monasterium quoque sancti uincentii terremotus idem plurimas domos euertit; in hoc uero [955 1Kb] monte similiter [956 1Kb] nichilominus agitato [957 1Kb] , meritis beatissimi [958 1Kb] Benedicti, ne una [959 1Kb] quidem petra de loco suo commota est.

29. [ERCH. XIX, c. 23.] Per [960 1Kb] idem tempus defuncto iam dicto Lothario , pentifariam [961 1Kb] regnum Francorum diuisum est; nam, ut supra diximus,  Ludowicus et Carlus germani ipsius Baioariam et Aquitaniam [962 1Kb] regebant. Primogenitus uero filius eius Ludowicus nomine est sortitus Italiam. Secundus Lotharius potitus est Aquis. Tertius autem Carlittus [963 1Kb] Saxoniam optinuit [C. Cas. 18.] Huic   igitur Ludowico admodum adolescenti, ab afflictis uaria peste Langobardis suppliciter suggestum est per [964 1Kb] uenerabilem abbatem Bassacium, ut ad has partes uenire, eosque a [965 1Kb] nefandorum Saracenorum deuastatione eripere, tantisque eorum [966 1Kb] calamitatibus finem dignaretur imponere. Quod [967 1Kb] et obtentum est. ueniens itaque [968 1Kb] Ludowicus Beneuentum , a [969 1Kb] Radelchis Beneuentanisque honorifice [970 1Kb] nimis receptus est, eique omnes Saraceni contraditi, quos omnes ipso die uigiliarum sancti pentecostes extra ciuitatem duci et protinus [966 1Kb] iugulari precepit; inter quos etiam dux eorum Massar pariter [966 1Kb] capite plexsus est [971 1Kb] . Moxque imperator [972 1Kb] , conuocatis omnibus Langobardis, totam Beneuentanam prouinciam inter Radelchis ac Siconolfum equo discrimine  est partitus, anno [973 1Kb] Domini 851  . Sicque post dies non [974 1Kb] plurimos prospere est ad sua reuersus.

Porro [975 1Kb] demum predicti principes Radelchis et Siconolfus pactum diuisionis  principatus unanimiter [966 1Kb] inter se confirmantes [976 1Kb] , hoc monasterium [977 1Kb] et monasterium sancti uincentii extra sortem esse decreuerunt, dicentes: Hec monasteria ad nos minime pertinent, quoniam sub tutela et [978 1Kb] immunitate dominorum imperatorum Lotharii ac [979 1Kb] Ludowici constituta sunt.

30. [ERCH. 20.] Iterum [980 1Kb] igitur Saracenis [981 1Kb] qui Bari degebant, Apuliam [982 1Kb] atque Calabriam uniuersamque Beneuentanam prouinciam affligere ac deuastare nitentibus, rogatus a principibus [983 1Kb] patrie Bassacius abbas, unacum Iacobo abbate sancti  uincentii Franciam adiit, prefatumque Ludowicum rursus ad has partes uenire cegit. Qui ueniens, Barim protinus adiit, cumque Saracenis per dies aliquot uariis [984 1Kb] euentibus dimicauit   sed Capuanorum calliditate ac fallacia cernens se nil  proficere, Siconolfi filio de Salerno exiliato, et Ademario principatu concesso [985 1Kb] reuersus est.

31.  His quoque temporibus, cum ob facinora commorantium Capua que  et [986 1Kb] Sicopolis ab igne sepius cremaretur, que  uidelicet in monte qui [987 1Kb] Trifliscus uocatur paulo ante quindecim annos edificata fuerat, consilio habito Lando comes et Landolfus episcopus cum ceteris propinquis suis, multo [988 1Kb] aptius et honorificentius apud pontem illam Casulini sicut hodieque cernitur construxerunt, anno  Domini 856. Non [989 1Kb] multo post predictus abbas Bassacius obiit [990 1Kb] ; 16 [991 1Kb] uidelicet Kalendas Aprilis, atque iuxta ecclesiam sancti Benedicti in ipso capitulo fratrum digna satis sepultura reconditus est [992 1Kb] .

 [C. Cas. 19.] Huius ualde [993 1Kb] maximum fuit tam sursum quam et deorsum in rebus [994 1Kb] ecclesiasticis studium, et ipse  renouauit omnia altaria [995 1Kb] de ecclesia domini Saluatoris [996 1Kb] .

32. Non [997 1Kb] autem otiosum uidetur hoc in loco litteris tradere, que consuetudo tunc temporis in hoc monasterio diebus paschalibus habebatur [998 1Kb] . Tertia  feria post pascha summo [999 1Kb] mane uniuersi fratres tam de monasterio [1000 1Kb] quod deorsum erat, quam et de eo [1001 1Kb] quod sursum, uestibus sacris induti, assumentes cruces aureas ad procedendum, et turibula, atque ceraptata  , nec non et textus euangeliorum, et capsas, diuersosque ornatus atque thesauros [1002 1Kb] ecclesiasticos, procedebant; et [1003 1Kb] his descendentibus, atque ascendentibus  illis, coniungebant se pariter ad ciuitatem sancti Petri, prope ipsam ecclesiam  . Tunc incipientibus illis qui de deorsum [1004 1Kb] uenerant responsorium: Benedictus qui uenit in nomine Domini, illi quoque de sursum id ipsum subsequebantur. Quo finito, dabat sacerdos orationem. Dehinc singillatim [1005 1Kb] per ordinem omnes qui de deorsum [1004 1Kb] uenerant accedentes, salutabant et osculabantur tam domnum abbatem quam et reliquos seniores de sursum [1006 1Kb] . Post hec incipientes letanias, omnes pariter ingrediebantur  [1007 1Kb] ecclesiam sancti Petri, et iterum data oratione, cantabant tertiam, et deinde missam: uenite, benedicti patris mei, cum cantu promiscuo, Greco uidelicet atque Latino, usque ad completum euangelium. Presbytero igitur [1008 1Kb] cum ministris ad percomplendam missam relicto, ceteri omnes simul egredientes cantando atque psallendo deorsum pergebant, ac prope iam monasterium ab ipso negotiantum foro letanias incipientes, in ecclesiam domini Saluatoris intrabant. Ea uero [1009 1Kb] finita, lotis manibus, atque uestimentis induti sollemnibus, procedebant omnes ordinate in atrium ad [1010 1Kb] altare beati archangeli Michahelis, ibique subsistentes expectabant abbatem. Quo cum peruenisset, stipatus [1011 1Kb] diuersis ac multiplicibus officiis ministrorum, mox  uniuersis reboantibus signis, procedebant sollemniter cum omnibus supradictis ornatibus [1012 1Kb] , et ingressi ecclesiam, incipiebant canere missam [1013 1Kb] ipsius diei: qua completa, et [1014 1Kb] dicta sexta, ibant in refectorium cantando Te Deum laudamus, gratias utique [1014 1Kb] agentes Deo, qui eos [1015 1Kb] ab omnibus [1016 1Kb] aduersis eripuit, et cenobium cum inhabitantibus incolume [1017 1Kb] custodit. Et data oratione, exeuntes, expoliabant se  indumenta sollemnia, et sic reuertebantur ad comedendum. Eo nimirum [1018 1Kb] die maior prepositus  prandium omnibus faciebat. Expleta uero refectione, fratres qui de sursum uenerant [1019 1Kb] ualedicentes abbati ac ceteris fratribus, cum benedictione reuertebantur. His item temporibus mos erat, ut pridie Kal. Septembris conuentus ad  hunc locum fieret una cum prepositis suis uniuersorum huius cenobii in circuitu monachorum; docendi ab abbate quid facere, quid cauere, quidue corrigere, seu qualiter sub Dei presentia et timore cum regulari obseruatione uiuere deberent. Sequenti uero die ordinabantur et describebantur, atque destinabantur in obedientias per singulas prout oportunum erat prouincias [1020 1Kb] .

BERTHARIUS nonus decimus abbas, prefuit [1021 1Kb] annis uiginti et septem et mensibus septem. Fuit [1022 1Kb]  autem temporibus Romanorum pontificum supradicti Nykolai, Adriani quoque [1023 1Kb] , atque octaui Ioannis, a quo etiam priuilegium  de omnimoda huius monasterii libertate recepit .

33. [C. Cas. 19.] Hic predecessoris sui Bassacii [1024 1Kb] fuit discipulus; cuius etiam in omnibus, et precipue in ecclesiasticis studiis industriam est imitatus. Codicem namque euangeliorum auro et gemmis optimis adornauit, et aureum calicem non parue quantitatis effecit, aliaque perplura ornamenta ecclesiastica tam sursum quam et deorsum patrauit [1025 1Kb] . Qui [1026 1Kb] etiam apprime litteratus, nonnullos tractatus atque sermones, nec non et uersus in sanctorum laude composuit. Cuius et Anticimenon de plurimis tam ueteris quam noui Testamenti questionibus [1027 1Kb]  hic habetur  ; aliquot etiam de arte grammatica libri, necnon et duo codices medicinales, eius utique industria de innumeris remediorum utilitatibus hinc inde collecti; uersus quoque perplures ad Angelbergam augustam aliosque amicos suos, mira conscripti facundia. Hic itaque reminiscens periculi quod nuper a Saracenis sub suo predecessore nisi Deus misericorditer auertisset eidem loco acciderat, totum undique monasterium quod sursum erat, muris turribusque [1028 1Kb] firmissimis in modum castelli muniuit. Ciuitatem [1029 1Kb] quoque ad radicem huius montis circa monasterium domini Saluatoris construere inchoauit  [C. Cas. 27]. Quo uidelicet tempore, dum supradicta menia Eulogimenopolis, id est Benedicti ciuitatis construerentur, uir quidam  qui per [1030 1Kb] septem iam annos preualida infirmitate, lingue prorsus carebat officio, ita ut nullum penitus posset edere uerbum, in [1031 1Kb] eiusdem operis ministerio inter ceteros seruiebat [1032 1Kb] . Dum [1033 1Kb] igitur quadam nocte in ecclesia [1034 1Kb] consuetas Domino fratres redderent laudes, idem mutus circa basim cuiusdam columne ipsius ecclesie residens, obdormiuit. Cui mox beatus Benedictus in ipso sopore apparens eumque baculo quem gestabat in caput blande percutiens [1035 1Kb] : Huccine, ait, uenisti dormire? Surge protinus, et tribus in terram uicibus  [1036 1Kb] expue. Quod cum euigilans ille fecisset, statim clara uoce cepit gratias agere Deo, et beatissimo patri Benedicto per quem pristinum lingue meruisset recuperare officium. Quo uiso uniuersi, et cognito qualiter illi hoc euenisset, benedixerunt Dominum necnon [1037 1Kb] et Benedictum famulum eius.

[Ibid. c. 20.] His diebus defuncto Lupoald [1038 1Kb] Teanensis ecclesie presule, Hylarius diaconus et monachus huius cenobii [1039 1Kb] in eadem ciuitate episcopus ordinatur.

34. Per [1040 1Kb] idem tempus Maurus quidam [1041 1Kb] de partibus Liburie  uir diues obtulit  se ipsum in hoc monasterio in manibus Angelarii prepositi [1041 1Kb]  , cum duabus sortibus omnium rerum suarum tam mobilium quam immobilium, in  loco ubi dicitur Ad filicem [1042 1Kb] ; nam tertiam partem donauerat unice filie sue. Agelmundus quoque Telesinus ciuis semet ipsum nichilominus [1043 1Kb] obtulit Deo [1044 1Kb] in hoc loco cum omnibus ex integro rebus substantie sue, tam in ipsa Telesia quam et in diuersis locis, preter duos casales quos dedit filie sue sanctimoniali, et alia quedam [1045 1Kb] cum aliquantis seruis que concessit in ecclesia sancti Domnini apud eadem Telesiam, que erat [1046 1Kb] cella huius cenobii. Quidam [1047 1Kb] etiam uir nomine Maio de comitatu Teatino  obtulit in [1048 1Kb] hoc monasterio curtem suam que dicitur Fara  Maionis, cum omnibus pertinentiis suis, que insimul continet quinque milia octingenta [1049 1Kb] modia de terra, et aliam [1050 1Kb] curtem que uocatur Mallie, cum ecclesia  sancti Petri, et cum omnibus pariter [1051 1Kb] pertinentiis suis. Similiter quoque Stephanus quidam genere Capuanus obtulit in hoc sancto [1052 1Kb] loco per diuersa territoria [1053 1Kb] curtes octo, cum seruis et ancillis atque colonis ad easdem curtes pertinentibus, et cum omnibus omnino pertinentiis ipsarum. Quarum [1054 1Kb] prima uocatur Iuncianum; secunda Clabazanum [1055 1Kb] ; tertia Decazanum [1056 1Kb] ; quarta Atdurum [1057 1Kb] , in monte Marsico, cum integro territorio suo prope curtem que uocatur Campumutuli; quinta dicitur Adcasale, ibidem in monte Marsico; sexta Addiripatum in  finibus Cantie; septima Adpatricanum [1058 1Kb] ; octaua uero uocatur Adroselle, similiter in Cantia. Sed [1059 1Kb] et Theodericus quidam Capuanus fecit oblationem suam de prato Patenarie [1060 1Kb] in hoc monasterio, loco qui dicitur Spigianus [1061 1Kb] . Hic abbas fecit libellum Guidoni comiti de Sancto Angelo de uarriano  , et de Sancto Potito cum omnibus pertinentiis earundem ecclesiarum, cum terra uidelicet modiorum nungentorum quinquaginta; pro quibus inpresentiarum recepit solidos quingentos; annualiter uero recipiebat pro censu mancusos septem. Concessit etiam Suabilo Marsorum [1062 1Kb] gastaldeo usufruendi [1063 1Kb] diebus tantum uite ipsius ecclesiam sancti Cosme de Ciuitella, cum colonis et seruis et ancillis, et omnibus omnino rebus et pertinentiis  suis, et cum duabus aliis ecclesiis predicte ecclesie pertinentibus, idest Sancta Maria in Ellereto [1064 1Kb] , et Sancto Leucio in Moscosi, cum seruis nichilominus, et ancillis, et uniuersis [1065 1Kb] pertinentiis earum; necnon et ecclesiam sancti Benedicti de [1066 1Kb] Auritino et sancti uictorini de [1067 1Kb] Celano, et sancti Abundii de [1067 1Kb] Arcu, prope lacum Fucinum, cum omnibus similiter rebus et pertinentiis earum: recipiens ab eo pro omnibus his in presenti libras triginta, annualiter autem pro censu libras quattuor in mense Septembrio. Huius Suabili filius Rodepertus ciuis Beneuentanus obtulit de substantia sua in hoc monasterio curtes numero 16, cum omnibus earum pertinentiis, et unam domum nouam intra ciuitatem Beneuentanam cum curte et  edificiis suis. His diebus Leo quidam cum Guilerona uxore sua, obtulerunt beato Benedicto de rebus suis curtem unam in Canose, et aliam in Sancto ualentino, et cartam de lacu Romani  cum piscatione sua, et cum omnibus earundem curtium pertinentiis.

35. [C. Cas. 28.] Interea  nequissimus Saracenorum rex nomine Seodan Barim egressus [1068 1Kb] , uenit Capuam; quam totam circumcirca deuastans, Cantiam [1069 1Kb] quoque et Liburiam nullo sibi ualente resistere peragrans, in campo Neapolitano tentoria  fixit, plurimos cotidie interficiens, ac diuersas iniquitates exercens. [Erch. 29.] Quo [1070 1Kb] tempore Maielpotus Telesinus et Wanpelpertus [1071 1Kb] Bouianensis  gastaldei [1072 1Kb] conducto Lamberto duce Spoletino et Gerardo Marsorum comite, exierunt aduersus eum cum de Capue populatione rediret; irruentesque super illum Marte aliquandiu ancipiti certauerunt. Ad ultimum uero [1073 1Kb] Saraceni potiti uictoria sunt, Gerardo et Maielpoto atque Wandelperto [1071 1Kb] in acie ipsa peremptis, multis aliis captis, aliisque necatis. Propter quod maximam Seodan sumens audaciam, cuncta in circuitu castella preter precipuas ciuitates cepit, funditusque deleuit. [C. Cas. 30.] Moris tunc erat monachorum utriusque cenobii, sancti uidelicet Benedicti et sancti  uincentii, caritatis gratia, diebus sancte quadragesime se inuicem uisitare: nam [1074 1Kb]  tanta tunc temporis dilectionis copula nectebantur, ut cum quosdam de seruis sancti uicentii pars nostri monasterii possideret, itemque illi quosdam de nostris, placuit utriusque monasterii patribus Berthario scilicet atque Maioni, ut nequaquam discambiarantur, sed ita ut tunc erat eorum [1075 1Kb] possessio, sic semper intemerata maneret. Cum igitur [1076 1Kb] die quadam ad [1077 1Kb] sanctum uincentium de more quidam a Casinensi hoc [1078 1Kb] monasterio fratres abissent [1079 1Kb] , et de suo ad inuicem ordine loquerentur, repente illuc Seodan seuissimus [1080 1Kb] cum suis satellitibus superuenit. Cuius monachi rumore comperto [1081 1Kb] mox ad castellum suo monasterio [1082 1Kb]  proximum maturato cursu, multum licet pauidi, incolumes tamen fugerunt. Saraceni uero monasterium ingressi, cuncta que inuenerant uastauerunt, plurima confregerunt, frumenta uero et legumina in fluuium qui secus affluit [1083 1Kb] proiecerunt, fodientesque hic atque illic, uniuersum ecclesie thesaurum quem illorum pauore monachi iampridem [1084 1Kb] absconderant reppererunt; bibebatque ille nefandissimus Seodan in sacris callicibus, et cum [1084 1Kb] turibulis aureis sibi turificari iubebat [1085 1Kb] . Ita [1086 1Kb]  pro dolor, incensum a fulminandis illis prefatum  sancti uincentii monasterium est [1087 1Kb] , monachis partim occisis, partim in diuersa dispersis, atque [1088 1Kb] usque ad triginta tres annos  ita desolatum ac destitutum permansit. Pessimus uero Seodan post diem tertium usque ad portas Capuane ciuitatis accedens, plaustra onusta et animalia diuersa cum multis hominibus cepit, ueniensque iuxta Teanum, ibidem [1087 1Kb] castrametatus est. Quo uenerabilis abbas Bertharius agnito, uerens nimium tam loco quam populo nequam illius aduentum, per Ragenaldum diaconem [1089 1Kb] suum tria [1090 1Kb] milia  illi aureos misit; sicque illius [1091 1Kb] ferociam mitigauit. [C. Cas. 33.] Inde Seodan uenafrum [1092 1Kb] contendens, eamque post paululum capiens, ac uiciniam cunctam deuastans, per aliquot ibi [1093 1Kb] dies moratus est .  Erat tunc initium quadragesimalium dierum, timentesque monachi perfidi [1094 1Kb] illius propinquitatem, sursum [1095 1Kb] omnes ad beati Benedicti se presidium contulerunt. Post paucos dies uenit prope monasterium quod deorsum erat [1096 1Kb] , nequam illius exercitus, quasi stadia duo; quod tamen ductoris euenit errore. Namque dum uellent per montana ad Atinam descendere, uetulus quidam qui eorum ductor erat, descendit cum eis in uallem Rotundam, dehinc in Rapidum. Cumque in plana euenissent [1097 1Kb] , ingressi ecclesiam sancti Helie, tulerunt quod inuenerunt. Inde per Circlarias in hortum [1098 1Kb] dominicum [1099 1Kb] , perque pascuarium in fontanam Lucii; uenientesque Peolam  , senem illum qui eorum uiam fefellerat [1100 1Kb] interfecerunt. Demum cesam  Constantii,  oliuetum, ac [1101 1Kb] Matronulam  sollicite perscrutantes, uaccasque monasterii et equas quotquot inuenerunt diripientes, uenafrum [1092 1Kb] ad suos reuersi sunt, ac [1102 1Kb] non multo post Barim ingressi.

36. Langobardi igitur uidentes sese celitus pro suis iniquitatibus flagellatos, afflicti, ac magna  demum necessitate artati, tertio [1103 1Kb] iam legatos in Franciam ad prefatum Ludowicum [1104 1Kb] trans mittunt; exorantes ac flagitantes, ut ad [1105 1Kb] Italiam iterum uenire, eosque ac patriam, a nefandissima Saracenorum gente dignaretur eripere. Tunc rex [1106 1Kb] Ludowicus motus his nunciis generale edictum in uniuersas regni [1107 1Kb] sui partes direxit [1108 1Kb] [C. Cas. 5, 6, 7], ut nullus omnino esset qui se ab hac expeditione subtraheret; sicque [1109 1Kb] immenso ualde congregato exercitu  , simulque cum domna Angelberga augusta coniuge sua iter arripiens, anno [1110 1Kb] Domini 866. Beneuenti [1111 1Kb] fines per Soram  Campanie [1112 1Kb] urbem ingreditur; ac mense Iunio peruenit ad monasterium huius sanctissimi patris, quod [1113 1Kb] deorsum est; ubi a uenerabili abbato  Berthario, uniuersis illi [1114 1Kb] monachis sollemniter [1115 1Kb] procedentibus, maximo cum honore susceptus est. Die altera, montem adoraturus ascendit, ibidemque magna nichilominus honorificentia a fratribus est [1116 1Kb] receptus. Cumque uniuersum cenobium circumiens [1117 1Kb] perlustrasset, et optime edificatum [1118 1Kb] laudasset, preceptum  confirmationis totius abbatie iuxta quod sui prececessores [1119 1Kb] imperatores iam fecerant beato Benedicto faciens, et regalia [1120 1Kb] inibi conferens munera, fratribusque plurimum [1121 1Kb] se commendans, descendit. Post hec inde digressus Capuam [1122 1Kb] adiit; quam  tribus obsessam mensibus cepit, eamque maxima ex parte deleuit. Inde perrexit Salernum, ac [1123 1Kb] nauigauit Amalfim. Puteolim quoque pergens, eiusdem utitur  lauacris; perque [1124 1Kb] Neapolim reuertens ac [1125 1Kb] Sessulam, atque apud uallem Caudinam  castrametatus , non multopost ingressus est Beneuentum. Apud Luceriam  porro [1126 1Kb] Apulie ciuitatem uniuerso suo congregato exercitu, consequenter cum Saracenis congreditur ; a [1127 1Kb] quibus primo certamine superatus  ,  demum ex his opitulante Deo uictoriam est [1128 1Kb] triumphalem adeptus, atque [1128 1Kb] uniuersis eorum castris potitus [1129 1Kb] . Inde Barim contendens, quattuor  illam annis obsedit [1130 1Kb] . Materam  interim [1131 1Kb] munitissimam illorum ciuitatem capiens, igne illam ferroque consumpsit. Post [1132 1Kb] hec uenit uenusiam  , et tam in ea quam et in Canusio pugnatorum presidio posito, Barim hinc inde precepit [1133 1Kb] grauiter expugnari; sicque rediit Beneuentum . Ibi itaque cum in eius obsequio abbas Bertharius moraretur, oratorium paruum quod intra monasterium sancte Sophie predecessor suus abbas Bassacius inchoauerat [1134 1Kb] , omni diligentia studioque compleuit, et in honore [1135 1Kb] sancti patris Benedicti a Stephano Teanensis ecclesie presule  consecrari fecit. Tunc [1136 1Kb] temporis idem [1137 1Kb] imperator  beato Benedicto preceptum  fecit de una curte sua nomine Laianum [1138 1Kb]  in loco qui dicitur Turturitus [1139 1Kb] , et de Sancto Georgio, cum omnibus rebus et pertinentiis eorum. [ERCH. 33.] Cum autem Saraceni Bari [1140 1Kb] degentes undique angustati ad extremitatem ultimam peruenissent, misso illuc [1141 1Kb] imperator [1142 1Kb] exercitu, et ciuitatem, et Seodan [1143 1Kb] cum suis omnibus cepit, eosque [1144 1Kb]  uniuersos gladiis trucidari mandauit [1145 1Kb] . Deinde Tarentum obsideri euestigio iussit; nam [1146 1Kb] et ipsam olim idem nequissimi ceperant. [C. Cas. 22.] Interea  duo quidam comites nisi sunt in imperatorem insurgere: quod cum cognouisset imperator, persecutus est eos usque Marsiam.  Ubi illi non audentes consistere, fugerunt [1147 1Kb] Beneuentum. Imperator autem, dum illos persequitur, uenit Hiserniam; quam temptantem resistere, expugnauit et cepit. Inde Aliphas pertransiens, per Telesiam uenit ad ciuitatem que nominatur Sancta Agatha [1148 1Kb]  ; quam cum [1141 1Kb] per dies plurimos  quoniam capere non poterat obsideret [1149 1Kb] , tandem Bertharius abbas quoniam Hisembardus gastaldeus [1150 1Kb] qui ipsam ciuitatem obtinebat, eius consanguineus erat, apud imperatorem pro illo interueniens, et ipsi [1151 1Kb] gratiam, et ciuitati ueniam impetrauit. Adelchis [1152 1Kb] etiam Beneuentanus [1153 1Kb] princeps, pedibus [1154 1Kb] eiusdem imperatoris prostratus, tam prefatis qui fugerant, quam etiam sibi qui eos recipere presumpserat, ipsius gratiam [1155 1Kb] adquisiuit.

(ERCH. 34, 35.] Ludowico [1156 1Kb] itaque [1141 1Kb] apud Beneuentum remorante [1157 1Kb] , prefatus [1141 1Kb] Adelchis suggestione [1158 1Kb] diabolica stimulatus, inuenta occasione quod Franci multa in ciuitate insolenter agerent, aduersus eum secure degentem protinus insurrexit,  eumque capiens custodie mancipauit, cunctosque milites illius despolians [1159 1Kb] ex ciuitate proiecit . Sed non in longum passus [1160 1Kb] est. Deus innocentem hominem frustra affligi. Intra [1161 1Kb] quadraginta namque dies innumerabili Saracenorum exercitu ab Africa [1162 1Kb] aduentante, Ludowicus e custodia extemplo dimissus est; et sacramentis  obstrictus, a [1163 1Kb] Beneuento recedens  intra tres dies abiit Berolam  ; ibique per menses circiter undecim remoratus, interim per quosdam suos comites  , primo tria milia, dehinc nouem milia ferme Saracenorum apud Capuam [1164 1Kb] interemit. Post hec  illo [1165 1Kb] aduentante Capuam, Saraceni cognito eius aduentu relinquentes principatum, Calabriam adierunt [1166 1Kb] , eamque quaquauersum  [1167 1Kb] depopulantes, conscensis nauibus, ac [1168 1Kb] maximam tempestatem perpessi [1169 1Kb] , ad sua quotquot euadere potuerunt, reuersi sunt.

37. Per [1170 1Kb]  idem tempus cum predictus [1171 1Kb] imperator secus insulam Piscarie que est in [1172 1Kb] confinio Pennensis comitatus transitum habuisset,  eiusque oculis locus ipse quondam Casa aurea nuncupatus ualde complacuisset, et seruorum Dei usibus [1173 1Kb] uir [1174 1Kb] religiosus aptissimum iudicasset, ab episcopis Baluensi atque Pennensi ecclesiam inibi ad honorem sancte Trinitatis construi iussit, et religiosos in [1175 1Kb] eodem loco uiros ad Dei seruitium congregari. Quo facto, plurimis eandem ecclesiam diuersisque beneficiis quemadmodum [1176 1Kb] ipsius munimina continent, imperiali largitate per diuersa loca donauit  , suamque ibi [1177 1Kb] memoriam semper habendam [1178 1Kb] satis deuotus indixit. Postmodum uero ab eiusdem loci abbatibus ipsa [1179 1Kb] ecclesia ampliata, et sancti Clementis uocabulo est prout [1180 1Kb] placuit appellata.

Hic idem christianissimus imperator circa [1181 1Kb]  hoc tempus [1182 1Kb] monasterium sancti Angeli [1183 1Kb] quod [1184 1Kb] Barregium  appellatur [1185 1Kb] , iuxta [1186 1Kb] tenorem preceptorum antecessorum suorum Karoli [1187 1Kb] atque Lotharii, suo quoque precepto roborauit; confirmans ibi omnia que tam in circuitu suo, quam et in pago Marsorum atque Balua  Teate quoque et Penne atque Aprutio  nec non [1188 1Kb] et Asculo  multipliciter possedisse antiquitus uidebatur. uidelicet in Marsia cellam sancte Marie in Fundo magno cum omnibus sibi subiectis ecclesiis uel rebus; Sanctum Euticium in Arestina  ; Sanctum [1189 1Kb] Paulum supra ipsam ciuitatem Marsicanam  ; Sanctam Mariam in Oretino; Sanctum Gregorium in Paterno  ; Sanctam Mariam in Montorone; ecclesiam sancti Saluatoris in Auezzano   ; sancti Antimi ad Formas; sancti Angeli  in Alba  ; sancti Cosme in Ellereto [1190 1Kb] ; sancti Angeli in Carseolis [1191 1Kb]  cum duabus cellis suis. In Balua [1192 1Kb] ecclesiam sancti Petri in Barbarano [1193 1Kb] ; sancti Saluatoris supra flumen; sancti Angeli ad Aquam uiuam; sancti Angeli ad Floretum; et cellam que est Inter aquas posita; sancte Felicitatis in Furcona  . In Penne ecclesiam sancte Marie in Cerqueto; et Petitianum. In [1194 1Kb] Aprutio [1195 1Kb] monasterium sancti Angeli de Marano cum omnibus cellis uel rebus suis. In Asculo ecclesiam domini Saluatoris que dicitur Caput acquis [1196 1Kb] cum omnibus pertinentiis suis; sancti Angeli de Stabulo; sancti Angeli de Feltriano; sancti Petri in Pectiniano [1197 1Kb] ; curtem de Casa Perende; nec non [1198 1Kb] et seruos et ancillias multas diuersis in locis, et alia  plurima que suis muniminibus continentur.

38. [C. Cas. 26.] Eodem [1199 1Kb] tempore Radoad gastaldeus in Aquinensi uilla secus Pontem curuum castellum construxit; quod uidelicet ab eiusdem pontis situ et nuncupatione, Pons curuus  nomen retinuit. [C. S. Benedicti p 205] Prefatus [1200 1Kb] autem imperator cum per annum fere Capue remoratus fuisset, sublato [1201 1Kb] corpore beati Germani eiusdem ciuitatis episcopi  , demum Franciam est reuersus , moratus per diuersa loca in partibus istis per annos circiter sex.

39. Cumque  in reuersione sua apud sanctum Apollinarem Rauenne remoraretur  adiit eum Angelarius tunc monasterii huius [1202_05 1Kb] prepositus, proclamationem faciens de cella sancte  Marie in Maurinis sita in comitatu Pennensi; quam  uidelicet Hildebrandus dux tempore Karoli regis ante centum circiter annos interueniente Beniamin monacho in hoc cenobio precepto suo firmauerat: modo uero essent aliqui qui quasi ex parte ipsius imperatoris res ipsas se tenere astruerent. Mox imperator rei eiusdem cognita ueritate, et predicti Angelarii precibus inclinatus, scripsit, et imperiali auctoritate precepit, ut nullus deinceps ex eadem cella aliquid retinere uel auferre [1206 1Kb] , neque ex sua neque ex alicuius alterius parte presumeret; sed quieta et omnimodis libera in pristinum dominium cenobii nostri rediret, cum  portu scilicet suo, et foce de Gomano, et cum omnibus omnino pertinentiis et finibus suis; id est ab Atria usque Gomanum; et usque in fluuium qui dicitur Plomba; et  usque in mare; cum ipso littore ad piscandum; et cum gualdo de Boleiano: modia uidelicet terre insimul undecim circiter milia. Insuper etiam precepit Celso cuidam preposito  , et Grimoaldo [1207 1Kb]  episcopo, ut simul cum eodem Angelario mox uenirent, cumque ad honorem [1208 1Kb] et utilitatem loci huius ex parte sua de his omnibus inuestirent; precepto et sigillo suo super hoc illi concesso ne quis aliquando [1209 1Kb] ista aliquomodo remouere presumeret. Circa hos dies Pergolfus prepositus noster [1210 1Kb] de Sancta Sophia proclamauit in placito Heroici iudicis Beneuentani super quendam Lioprandum de curte nostra [1211 1Kb] que est in loco qui dicitur Pantanum, ad uicum de Atriano: quam idem Lioprandus dudum inuaserat; et ostensa ratione qualiter quidam  Ursus una cum uxore sua uenera nomine obtulerat eam cum omnibus suis [1212 1Kb] in ecclesia sancti Benedicti que sita erat in eodem loco  , cella huius [1213 1Kb] cenobii, iudicante predicto iudice [1214 1Kb] , recollegit eam. Per hos etiam [1215 1Kb] dies Adelchis [1216 1Kb] princeps, rogatus [1217 1Kb] a Criscio preposito Sancte Sophie per preceptum concessit huic monasterio totam [1218 1Kb] substantiam Potonis cuiusdam nobilis, cum omnibus omnino [1219 1Kb] rebus ac pertinentiis suis. Idem quoque prepositus alio precepto   adquisiuit ab Aione principe cuncta que Poto gastaldeus filius supradicti [1220 1Kb] Potonis possidere uidebatur, in pertinentiis Alifanis et Telesinis  ad opus uidelicet et utilitatem monasterii huius. De terris [1221 1Kb] nichilominus prefate [1222 1Kb] celle nostre que sunt in ualle de Caudis idem prepositus in presentia principis Adelchis super Rodelgrimo [1223 1Kb] quodam qui eas fraudulenter receperat proclamans, protinus illas recollegit [1224 1Kb] ; data ab eodem principe publica [1225 1Kb] iussione, ne quis esset deinceps qui absque nostri abbatis licentia aliquas terras nostri monasterii aliquomodo [1226 1Kb] reciperet: propterea uidelicet [1227 1Kb] , quia predictus Rodelgrimus decepto Amelfrid monacho nostro, nescio abbate, quasi sub libello easdem terras receperat. In presentia quoque Ludowici [1228 1Kb] iudicis proclamauit super Guandelmario [1229 1Kb] quodam infantulo de una curte monasterii sancte Sophie in loco qui dicitur Faffone  prope Beneuentum, quam idem infantulus retinebat; eiusque illam iudicio recollegit. His etiam diebus Benedictus et Sichardus germani fratres de Salerno obtulerunt in hoc monasterio omnem hereditatem suam quam habebant apud Teanum in loco qui dicitur Scatunianus et Purpuranus, cum omnibus ex integro pertinentiis eius.

40. [ERCH. c. 38, 39.] Non [1230 1Kb] multo post igitur receptis uiribus Saraceni, Tarentum obtinentes, exinde Barim ceteraque confinia acrius infestare ceperunt. Interea Salernitani, Amalphitani, Neapolites et Caietani fedus cum Saracenis componentes, Romam naualibus depredationibus angustabant. Propter quod Karolus tunc imperator Iulitte scilicet filius a Iohanne octauo  papa multis epistolis interpellatus, Lambertum ducem et fratrem eius Guidonem illi in auxilium destinauit ; cum quibus idem apostolicus Neapolim Salernumque profectus est. Sed Guaiferius Salernitanus princeps in omnihus pape obtemperans, et fedus Saracenorum dirupit, et ex eis plurimos trucidauit, Sergius uero dux Neapolitanus nolens se ab eis alienare, mox ab apostolico excommunicatus est; ac non multo post  uindice Deo a fratre proprio Athanasio episcopo captus atque cecatus, Romam transmissus est. [ERCH, c. 44.] Idem uero Athanasius [1231 1Kb] dux in loco illius effectus, pace cum Saracenis firmata,  eos [1232 1Kb] iuxta Neapolim collocauit, et, tam Beneuentum quam Capuam atque Salernum, Romam quoque necnon Spoletium [1233 1Kb] deuastare eum eis acriter cepit; multaque tunc temporis monasteria et ecclesie cum uillis et urbibus incensa ac desolata ab [1234 1Kb] eis sunt.

41, [ERCH. 46 47,] His diebus Capuani expulso Landulfo canonice [1235 1Kb] in episcopatum electo, Landenulfum [1236 1Kb] quendam de suis nobilibus coniugatum atque neophitum sibi episcopum elegerunt, multisque precibus prefato [1237 1Kb] pape ceperunt insistere ut ipsum [1238 1Kb] deberet eis in episcopum consecrare. Quapropter uenerabilis abbas Bertharius et Leo episcopus Teanensis Romam profecti, ceperunt obsecrare summum pontificem, ut hac in re  nullo modo flecteretur, unde grauis in populo Capuano ruina et multa sanguinis effusio fieri deberet. Et expressius inquit abbas; O uir apostolice noueris, quia, si hoc consenseris, maximum procul [1239 1Kb] dubio ignem, et usque ad te etiam [1240 1Kb] pertingentem accendes [1241 1Kb] . Et primo quidem apostolicus tanti uiri constantia territus est, postremo tamen preualuit iniquitas, et predictus neophitus est in episcopum consecratus. Hac ciuili discordia Saraceni oportunam [1242 1Kb] occa sionem nacti [1243 1Kb] rursus uniuersa diripiunt, iterum cuncta deuastant, propter quod [1244 1Kb] predictus [1245 1Kb] apostolicus bis Capuam est uenire coactus. uidens igitur palam sibi contigisse que noster illi abbas predixerat, ualde penituit; ac demum habito consilio, Landulfum quem  supra expulsum retulimus, in basilica [1246 1Kb] beati Petri apostoli in [1247 1Kb] Capua ueteri [1248 1Kb]  episcopum consecrauit ; Landenulfum [1249 1Kb] uero Capue [1250 1Kb] noue preesse constituit ; cunctumque episcopatum inter utrumque diuidi equa lance mandauit.

42. Per [1251 1Kb] hos dies supradictus princeps Guaiferius languores correptus, monachus factus est . rogans se ad hoc monasterium deuotissime [1252 1Kb]  transportari; sed, quoniam propter Saracenorum incursionem huc deferri sicut [1253 1Kb] optabat, minime potuit, cum [1254 1Kb] fuisset defunctus, in monasterio nostro quod [1240 1Kb] est [1240 1Kb] apud Teanum corpus ipsius [1255 1Kb] delatum atque humatum est [1256 1Kb] .

43. Eo [1257 1Kb] tempore Pandenulfus [1258 1Kb] quidam Capue preerat; qui dum in pape fidelitate consisteret, rogabat eum ut subderet dominatui suo Caietam. Nam Caietani tunc [1259 1Kb] temporis Romano tantum pontifici seruiebant. Quod dum [1260 1Kb] predictus papa concessisset, cepit idem Pandenulfus [1258 1Kb] ita acriter [1261 1Kb] Caietanos incursare , ut uel usque ad Molas illis egredi non daretur. Docibilis quidam tunc illis in ducem preerat; qui tantum dedecus sibi suisque illatum minime ferendum ducens,  misit Agropolim  ; et Saracenos ibi degentes asciscens [1262 1Kb] , conduxit eos marino itinere ad lacum Fundanum, in locum ubi Sancta Anastasia uocatur; et inde per fluuium usque [1263 1Kb] Fundis ascendentes, ibi quasi [1264 1Kb] de uagina gladius scaphis egressi, et cuncta in circuitu depopulantes, tandem Caietam perueniunt, et in Formianis collibus  sua castra componunt. His papa auditis, ilico penitentia ductus, blandis alloquiis et epistolis, nec non et [1265 1Kb] pollicitationiuus multis cepit conuenire Caietanos, quatinus et [1266 1Kb] sibi reconciliarentur, et a Saracenis sequestrarentur. Cuius demum monitis Docibilis obsecundans, rupto federe cum Saracenis bellum iniit. In quo uidelicet  [1267 1Kb] bello plurimi Caietanorum et cesi et capti sunt. Rursus tamen Saraceni fedus a Docibile postulantes accipiunt, reddistisque captiuis, iuxta [1268 1Kb] Garilianum de Formianis collibus ab eodem Docibile ad habitandum directi sunt [1269 1Kb] ; ubi permittente [1270 1Kb] Deo pro innumeris iniquitatibus nostris per quadraginta ferme annos degentes, innumerabilia [1271 1Kb] circumquaque mala gesserunt, multumque Christicolarum sanguinem effederunt. In [1272 1Kb] quo uidelicet  loco frequenter a diuersis magnatibus [1273 1Kb] oppugnati, sed iudicio Dei usque ad prefinitum [1274 1Kb] ab eo tempus inuicti et expugnati manserunt.

44.  Per idem tempus monasterium beati patris Benedicti ubi sacratissimum eius corpus humatum est, a prefatis [1275 1Kb] Saracenis inuasum, destructum atque incensum est, et [1276 1Kb] queque ibi reperta sunt, uniuersa direpta, pridie Nonas Septembris, anno incarnationis dominice octingentesimo octogesimo quarto  , indictione secunda. Nec multopost, undecimo uidelicet Cal. Nouembris  Sepultus uero est supradictus sanctus martyr Christi Bertharius sursum iuxta ecclesiam sancti Benedicti in capitulo fratrum add. 2.

45. Non [1284 1Kb] autem uideri superfluum debet [1285 1Kb] , si hoc in loco memoratorium  quod predicti abbatis Bertharii studio gestum repperimus de rebus et cellis huius monasterii apud Marchiam, in Teate dumtaxat et Pene constitutis, que beato patri Benedicto  a sancte memorie regibus Carolo Pipino Lothario atque Ludowico [1286 1Kb] , seu a ceteris quibusque [1287 1Kb] fidelibus hactenus concessa noscuntur, annectimus; quandoquidem que [1288 1Kb] specialiter a singulis quibusque collata sunt, incensis plerisque eorum oblationibus ignoramus.

Primum [1289 1Kb] itaque [1290 1Kb] est monasterium sancti Liberatoris quod situm est in comitatu Teatino supra [1291 1Kb] fluuium Lentum  ad radicem montis qui dicitur Maiella, cum [1292 1Kb] ecclesia sancti Angeli que est in latere Montis plani, cum integro eodem monte, et cum castello sancti Angeli, cum uniuersis pertinentiis [1293 1Kb] suis, et curte que dicitur Casale Prandi, et curte de Garifuli [1294 1Kb] , et castello sancti Petri, et curte sancti Ianuarii, et ualle plana,  et Luciano, cum omnibus omnino pertinentiis [1295 1Kb] ac rebus suis intra hos uidelicet [1296 1Kb] fines. Ab uno latere finis torrens ubi dicitur Cripta latronis, qui est sub ipso monticello nomine [1297 1Kb] Sarracenico, qui [1298 1Kb] nunc uocatur Pretorium  ; et quomodo ascendit inde ad ipsum staphilum  de Maiella, qui [1299 1Kb] diuidit inter causam sancti Benedicti et regalia; de alio latere quomodo descendit inde [1300 1Kb] in aquam Frassiningam [1301 1Kb] , et sicut mittit in riuum qui dicitur Bacinnium; hinc uero ab ipso fossato in puteum de Capetano [1302 1Kb] ; inde in fossatum sancti Ianuarii et in Rosentem [1303 1Kb] . De [1304 1Kb] alio latere finis Bisara, inde in uiam que uadit in lacunam supra sanctum [1305 1Kb] Donatum, hinc in Ficarium, inde in fossatum de sancta Lucia, et ascendit per Aquam  frigidam in limitem [1306 1Kb] de Monte plano, et sicut uadit sub ipsis limitibus in fossatum Garifuli, et ita mittit in Alento. Inter quos [1307 1Kb] utique fines nullam omnino sibi reseruationem predicti reges fecerunt, quia tota hec pertinentia regalis fuit, excepta ecclesia sancti uitalis cum pertinentia decem duntaxat [1308 1Kb] modiorum que pertinet ad episcopatum [1309 1Kb] .

Deinde ecclesia sancte Marie in Bacinnio [1310 1Kb] cum pertinentia sua. Dehinc ecclesia Sancti Felicis in Pastoricio, cum finibus et pertinentiis suis [1311 1Kb] ; qui [1312 1Kb] habet fines hos [1313 1Kb] : ab uno latere flumen Piscarie,  ab [1314 1Kb] altero Lauinum, ab [1315 1Kb] alio ripas de Turri, cum ipsa curte ubi [1316 1Kb] est ecclesia [1317 1Kb] sancti Benedicti; ab [1318 1Kb] alio uero fontem de Troia, quomodo descendit in Lauinum. Ecclesia sancti uiti supra flumen Lauinum. Ecclesia sancti Helie in Sclangario, cum pertinentia sua que est uiginti milium [1319 1Kb] modiorum. Curtis de Caramanico. Monasterium sancti Comitii iuxta riuum Arullum [1320 1Kb] , cum multis possessionibus. Ecclesia [1321 1Kb] sancti Felicis in Puluerio, cum medietate ipsius curtis per fines suos [1322 1Kb] , id est ab uno capite monumentum, ab altero predicta Piscaria, ab altero terra sancti Thome, ab altero Rosentem, qualiter [1323 1Kb] mittit in Piscariam; que omnia Hyselgarda [1324 1Kb] comitissa obtulit beato Benedicto. Ecclesia [1325 1Kb] sancti Calixti;  sancti Mammetis, cum tota curte de Iliano; sancti Marci; sancte Marie in Pontiano, cum [1326 1Kb] terre modiis sexcentis. Insula que est intra Pomarium et castrum quod [1327 1Kb] dicitur [1328 1Kb] Calcaria, cum [1329 1Kb] terra modiorum circiter 400. Ecclesia sancti Eleutherii et sancti Pauli in pertinentia de Boclanico, loco qui dicitur Rupi, cum terra septingentorum octoginta modiorum. Ecclesia sancti Herasmi in Cerretu plano, cum pertinentiis et finibus suis, ac molendinis omnibus que intra ipsos [1330 1Kb] constructa sunt fines, cum ecclesia sancti Saluatoris et sancti Martini. Ecclesia sancti Benedicti et sancte Marie et sancti Comitii et sancti Siluestri in loco qui dicitur [1331 1Kb] Orni cum omuibus finibus ac pertinentiis earum. Hanc [1332 1Kb] ecclesiam sancti Siluestri construxit  quidam Rainerius, et obtulit eam beato Benedicto cum omnibus pertinentiis suis, intra hos fines: ab uno latere [1333 1Kb] , ipsa benna  ; ab altero, Septem uie; ab altero, alia benna, que se simul coniungunt. Fara Maionis, et fara que dicitur Biana [1334 1Kb] cum finibus et pertinentiis earum [1335 1Kb]  . Hic [1336 1Kb] Maio fuit consanguineus Poterici prepositi sancti Liberatoris sub predicto abbate, et obtulit in hoc monasterio eandem faram; que continens est insimul quinque milium octingentorum modiorum terre. Curtis [1337 1Kb] sancti Calixti cum omnibus suis. Ecclesia sancti Petri in loco qui dicitur Mallianellum [1338 1Kb] , cum omnibus pertinentiis ac [1339 1Kb]  finibus suis, id est [1340 1Kb] a capite fossatum de Lauite [1341 1Kb] , a pede uiam de ipso puteo, ab uno latere bennam, ab altero fluuium de Argelli; quam etiam predictus Maio hic obtulit. Intra quos [1342 1Kb] fines est ecclesia in honore Sancti Mauri, et monasterium sancti Renati quod situm est inter Antonianum et Pizzum Coruarium cum omnibus pertinentiis suis. Ecclesia sancti Calixti supra istum Lentum in loco qui dicitur uallis, cum [1343 1Kb] terra modiorum sex milium sexaginta. Ecclesia sancte Marie supra faram de Lento, cum [1344 1Kb] pertinentia et [1345 1Kb] finibus suis, a capite uidelicet uia, a pede Lentum, ab utroque latere fossatum. Ecclesia sancti Sauini in Treuanico [1346 1Kb] ; sancti Clementis in Plombata. Ecclesia sancti Saluii ibidem. Qui uidelicet Saluius ex Campania  ortus [1347 1Kb] huius monasterii extitit monachus, et tenuit predictam ecclesiam sancti Clementis in obedientia [1348 1Kb] , ubi, cum defunctus fuisset, multa ad [1349 1Kb] sepulchrum illius mirabilia Deus est operatus. Ecclesia sancte Marie in fluuio Foro [1350 1Kb]  , loco qui dicitur Cannetum, cum [1351 1Kb] terra modiorum quattuor milium sexaginta. In ipsa aqua eiusdem [1352 1Kb] Fori molendina quattuor. Ecclesia [1353 1Kb] sancti Petri in Iolliano [1354 1Kb] , cum [1355 1Kb] mille quadringentis modiis terre. Monasterium sancti Seuerini. Ecclesia sancti [1356 1Kb] Menne in pertinentia de [1357 1Kb] Ripe; sancti Andree in colle de Albe [1358 1Kb] ; sancti Petri in loco, qui dicitur Ari. Curtis que uocatur Fenestre. Ecclesia sancti Angeli ante ciuitatem Ortonam, cum [1359 1Kb] modiis terre octingentis. Castellum de Ungo  cum tota pertinentia sua, et intra ipsam pertinentiam, Grosse, et medietas de ciuitate Tazze, cum tota pertinentia de Rapini et [1360 1Kb] Comino. Ecclesia sancte Crucis in pertinentia de [1361 1Kb] Roma, cum mille quingentis terre modiis, et medietate ipsius castri de Casale [1362 1Kb] cum pertinentiis suis. Monasterium [1363 1Kb] sancti Pancratii cum tota pertinentia sua. Castellum de Prata, et Gessi [1364 1Kb] , et Ciuitella, et uallis sancti Martini, cum omnibus pertinentiis eorum. Ecclesia sancti Petri in ciuitate Teatina ueteri [1365 1Kb] , et ibidem iuxta ecclesia sancti Pauli. Ecclesia sancte Tecle intra eamdem ciuitatem nouam, cum ipsa porta que respicit ad orientem, que hactenus  porta monacisca [1366 1Kb] uulgo uocatur. Ecclesia sancti Theoderi, et ecclesia sancti Saluatoris intra ciuitatem Aternum  , cum medietate de ipso portu, quem supradicta Hyselgarda [1367 1Kb] comitissa obtulit beato [1368 1Kb] Benedicto.

In comitatu uero Pennense est [1369 1Kb] ecclesia sancti Felicis in Stabulo; campus de Gale; monasterium sancti Benedicti in Lauriano, et sancte Scholastice iuxta fluuium qui dicitur Tabe  cum integra curte de Moscufo [1370 1Kb] , et curte de Gemberuti; et ecclesia sancti Angeli in Galbanico [1371 1Kb] , cum integra ipsa curte, et cum medieta te de castro Laureto, ab ipsa uidelicet pila que in eiusdem castelli medio sita est, quomodo descendit in fossatum [1372 1Kb] de Rosiccle [1373 1Kb] , cum ecclesia que ibi constructa est in honore  sancti Felicis, et usque triuium quod est super Sanctum Felicem, et sicut pergit per ipsam uallem in fossatum de Doreniano, et sicut ipsum fossatum descendit in flumen Tabe, et qualiter per ipsum flumen ascendit usque ad Paternum, ubi est ecclesia in honore sancte Marie, et sicut recte ascendit in ipso fonte de Laureto, et sic uenit ad predictam pilam: intra quos fines nulli omnino aliquid pertinet, nisi tantum monasterio Casinensi. In Colle alto sex petie de terra [1374 1Kb] permaxime. Medietas uille de Lauerano. Medietas de Podio  Pollecanti. Curtis [1375 1Kb] de Colle alto. Tertia pars de castello [1376 1Kb] Cese. Medietas castri de colle Maio. Ecclesia sancti Martini in Genestrula cum tota curte. Ecclesia in Salaiano [1377 1Kb] cum mille septingentis modiis terre.  Quarta pars de ciuitate Quana. Medietas curtis de uiculo. Curtis de Carpeneto, cum montanis et planitiis magnis. In pertinentia de Ciuitella [1378 1Kb] , tria milia modiorum terre. Monasterium sancti Petri in Castroniano, cum ecclesia sancte Cecilie et cum omnibus pertinentiis suis; et plurima alia que hic scribere supersedimus. Que uidelicet omnia usque ad id tempus abbates huius loci siue ad ius proprium retinebant, siue ad [1379 1Kb] censum aliis libellario nomine nonnullis concesserant.

 ANGELARIUS [1380 1Kb] abbas a beato Benedicto uicesimus, sedit annis 6. Hic ut [1381 1Kb] supra iam diximus , de prepositura huius menasterii apud Teanum abbas effectus, post [1382 1Kb] biennium   cepit paulatim restaurare monasterium domini Saluatoris, quod a Saracenis incensum superius diximus [1383 1Kb] . Fuit [1384 1Kb] autem temporibus Aionis [1385 1Kb] principis Beneuentani, et Stephani quinti pape, et successoris eius Formosi. Quem  uidelicet Formosum, Stephanus papa qui ei successerat de sepulcro suo extrahi abicique mandauit; cunctasque ipsius ordinationes irritas esse statuit, pro  eo scilicet quod cum Ostiensis episcopus esset, contra canonum sanctorum [1386 1Kb] decreta apostolicam sedem usurpauerat [1387 1Kb] .

 46. Sub [1388 1Kb] hoc abbate oblata est in hoc monasterio terra illa que nuncupatur Brezze [1389 1Kb] prope Capuam, quod est pratum magnum et silua, a quodam Castulo, eiusdem loci habitatore. Hermefrid [1390 1Kb] quoque ciuis Asculanus uir diues, subdiaconus officio, obtulit se ipsum per capillos capitis sui preposito nostro [1391 1Kb] nomine Wamelfrid [1392 1Kb] , cum omnibus omnino mobilibus et immobilibus suis de partibus illis. Quidam etiam Ingius nomine de Beneuento expeditionem Rome facturus, obtulit huic sancto cenobio de [1393 1Kb] rebus suis curtes tres, unam in [1394 1Kb] loco qui dicitur Turri, aliam in [1395 1Kb] loco qui dicitur Murece, aliam uero in loco qui [1396 1Kb] uocatur Mattici, cum uniuersis finibus ac pertinentiis illarum. Sed et [1397 1Kb] Walamir quidam eiusdem ciuitatis indigena se  ipsum in hoc loco ad monachatum tradens, obtulit in ecclesia sancti Benedicti Beneuento que [1398 1Kb] dicitur [1399 1Kb] Ad xenodochium, cella huius cenobii, curtem unam magnam in finibus de Ariano  , loco qui dicitur Tricium, cum omnibus ex integro pertinentiis [1400 1Kb] curtis ipsius. Eodem [1401 1Kb] tempore Athanasius [1402 1Kb] Neapolitanus episcopus manifestauit se monasterio huic de obedentia nostra in Casa Gentiana, ut nullam ibi potestatem neque ipse neque successores sui ulterius [1403 1Kb] habeant, uel licentiam in ea aliquem  quem ordinandi, uel conditionem ponendi; sed sicut antiquitus nobis pertinuit, ita deinceps in nostram [1404 1Kb] ex integro potestatem et ordinationem rediret. Huic abbati Adelmarius quidam Capuanus uendidit integram curtem suam in loco Anglena prope ecclesiam Sancti uincentii nobis pertinentem, cum campis et siluis et pratis et terris omnibus ad ipsam curtem pertinentibus. Per idem tempus Laurentius diaconus et monachus noster, prepositus monasterii sancte Marie de Cingla [1405 1Kb] , fecit concambium cum quodam Landoario Capuano de quibusdam terris in Caluo  et Calinulo, cum licentia scilicet [1406 1Kb] et consensu prefati abbatis Angelarii [1406 1Kb] et Radelchise [1407 1Kb] abbatisse. Idem quoque fecit et Iohannes sacerdos et monachus, ac prepositus prefati  monasterii Cinglensis [1408 1Kb] de quibusdam aliis terris eidem Landoario, per licentiam nichilominus et consensum abbatis [1409 1Kb] eiusdem, et abbatisse Gaitrude.

Defuncto [1410 1Kb] interea Teanensi episcopo, predictus abbas in eadem ciuitate a clero et populo electus et ordinatus est; ubi etiam et defunctus est et sepultus, die [1411 1Kb] Nonarum Decembrium  .

RAGEMPRANDUS primo et uicesimo loco in [1412 1Kb] prefato Teanensi monasterio abbas electus , sedit annis 9, mensibus [1413 1Kb] 10. Qui uidelicet [1414 1Kb] Iohannem papam nonum, ut sibi more predecessorum suorum priuilegium faceret petiit et accepit   .

47. Hoc [1415 1Kb]  presidente Adelgarius quidam  nobilis de [1416 1Kb] Teano obtulit beato Benedicto [1417 1Kb] cum oblationibus Herchempertum filium suum, docilis utique [1418 1Kb] ingenii puerum. [Erch. 61, 69, 65, 66.] Quo tempore Grecis ac [1419 1Kb] Neapolitanis Capuam obsidentibus , idem Herchempertus cum aliis septem fratribus a Teano Capuam tendens, iuxta Anglenam [1420 1Kb] omnes a Grecis exequitati pariter [1421 1Kb] atque expoliati sunt, et eorum [1422 1Kb] famuli capti; et famulis quidem argento redemptis,  et equis [1423 1Kb] quinque solummodo recollectis: ipse solus sicut idem de se refert cum magistro suo pedes remansit, sicque ciuitatem intrauit. Post hec cum Atenulfus [1424 1Kb] gastaldatum adeptus omnia que iuris nostri monasterii in [1425 1Kb] terra Capuana erant fratribus abstulisset , prefatus Herchempertus [1426 1Kb] Romam hac de re ad [1427 1Kb] Stephanum papam transmissus est; a quo uidelicet et apostolicam benedictionem fratribus detulit, et priuilegium [1428 1Kb] cenobio obtinuit, et predicto [1429 1Kb] Atenulfo commonitorias litteras ut uniuersa que abstulerat [1430 1Kb] protinus redderet, nisi excommunicationis uellet subire sententiam attulit. Quas ille suscipiens paruit [1431 1Kb] , et omnia que nobis abstulerat ex integro restitui iussit. Hic etiam Atenulfus eidem  pape Stephano iam dudum [* 1Kb] suggesserat ut si ei contra Saracenos Gariliani [1432 1Kb] degentes ferret auxilium, ipse et Caietanos [1433 1Kb] omnes quos nuper ceperat redderet, et fidelitatem [1434 1Kb] ei firmissimam faceret; sed [1435 1Kb] quia papa nequiuit implere quod ille petiuerat [1436 1Kb] , neque ipse quoque fecit quod pape mandauerat. Theophilactus etiam [1437 1Kb] stratigo hisdem [1438 1Kb] diebus a Bari Teanum cum exercitu ueniens, eosdem Saracenos nisus est aggredi: sed nil presumens ad propria repedauit.

Hic [1439 1Kb] abbas concessit Ageltrude auguste que fuit mater Lamberti regis, libellario more diebus tantum uite ipsius duas cellas huius monasterii cum omnibus rebus suis in finibus Lombardie; unam in  loco qui dicitur Laude  , et alteram in Persiceta  : unde per singulos annos mittebat illi eadem augusta census gratia tres libras argenti. Fecit etiam libellum Gotfrido cuidam Marsicano de ecclesia [1440 1Kb] Sancti Gregorii in Seruiliano [1441 1Kb] cum seruis et ancillis et omnibus pertinentiis [1442 1Kb] eius in eodem comitatu Marsorum; pro quo annualiter recipiebat censum tritici modios [1443 1Kb] 15 totidemque de uino, et pisces centum in mense Octobri. Per  hos dies Sichelfrid quidam Capuanus  reddidit huic monasterio inclitam  curtem de Patenaria [1444 1Kb] , quam auus ipsius [1445 1Kb] a Bassacio abbate per conuenientie scriptum receperat.

48. Iam [1446 1Kb] septimus abbatis huius annorum circulus uoluebatur , cum incomprehensibili Dei iudicio monasterium quo in Teano fratres degere ceperant, ab igne crematum est [1447 1Kb] ; ubi etiam et regula quam beatus Benedictus manu sua scripserat [1448 1Kb] , nec non et sacci in quibus [1449 1Kb] eidem patri sanctissimo celitus esce delate sunt: insuper et plurima [1450 1Kb] cenobii munimina atque precepta, a singulis imperatoribus, ducibus [1451 1Kb] , atque principibus eidem monasterio collata, pariter [1452 1Kb] incensa sunt. Inter que etiam precepta [1453 1Kb] de Casa  Gentiana simul sunt ab igne consumpta  . Namque temporibus Iohannis abbatis, qui tertius [1454 1Kb] ab isto fuit, cum die quadam ante eundem uenerabilem patrem [1455 1Kb] ortum fuisset inter fratres colloquium, a quibus principibus predicta Casa Gentiana huic monasterio concessa fuisset, quidam Maio presbyter atque grammaticus, homo senex et uerax [1456 1Kb] , hoc exinde se nosse certo certius affirmabat. Aiebat namque [1457 1Kb] : Sicut recolo, inquit, me legisse in tribus preceptis donationum que fuerunt in scrinio domni Angelarii abbatis: in primis Gisulfus dux concessit [1458 1Kb] in monasterio sancti Benedicti territorium Gentiane; postea uero Arichis princeps concessit [1459 1Kb] in hoc eodem monasterio partes maiores ibidem in Gentiana. Iterumque Grimoaldus [1460 1Kb]  filius eius [1461 1Kb] concessit sancto Benedicto omnia domnicalia sua [1462 1Kb] cum seruis et ancillis, in eodem loco Case Gentiane; et cellam sancti Agapiti, et multa [1463 1Kb] alia que nunc non recordor. Simul etiam in eisdem preceptis continebatur donatio eorundem [1464 1Kb]  principum de portu Traiectensi, et uulturnensi: necnon et de piscaria Lesinensi. Hec, inquit, omnia ego legi, et in aliis cartis [1465 1Kb] renouaui ex iussione eiusdem abbatis Angelarii. De supradicto itaque incendio Teanensis monasterii, quidquid a fratribus de thesauro ecclesie potuit quomodolibet eripi, in episcopio eiusdem ciuitatis repositum est. Unde [1466 1Kb] postmodum non parua eiusdem thesauri pars fertur in ipsa ecclesia remansisse. Obiit [1467 1Kb] autem supradictus abbas 8 Idus Nouembris.

49. Circa [1468 1Kb]  hec tempora  Symbaticius [1469 1Kb] patricius ueniens a Constantinopoli obsedit [1470 1Kb] Beneuentum per tres [1471 1Kb] circiter menses, cepitque illam 15 Kal. Nouembris , anno Domini 891. Completis [1472 1Kb] a Zottone primo duce  Beneuenti trecentis et triginta annis; per cuius uidelicet temporis spatium Langobardorum tam duces quam principes eandem ciuitatem tenuerant. Hic [1473 1Kb] Symbaticius cum esset imperialis protospatharius et stratigo Macedonie [1474 1Kb] , Tracie, Cephalonie atque Langobardie, entilma fecit  predicto abbati de monasterio sancte Sophie de Beneuento, et sancte Marie de Cingla, et sancte Marie de Plumbariola [1475 1Kb] , terribiliter ex parte imperatorum precipiens, ne quis esset qui in causis ac possessionibus predictorum cenobiorum Casinensi cenobio pertinentium [1476 1Kb] aliquam aliquomodo molestiam seu uiolentiam inferre presumeret. Quod si aliquis in eis delinqueret, iram imperatoriam pro certo se experturum sciret. Post hunc [1477 1Kb] Symbaticium,  dominatus est Beneuenti Georgius patricius   . Qui cum annis tribus et nouem mensibus eam [1478 1Kb] tenuisset  , ueniens Guido [1479 1Kb] dux [1480 1Kb] et marchio, expulit inde Grecos , et prefuit ibi annis ferme [1481 1Kb] duobus;  post hunc Radelchis  [1482 1Kb] [* 1Kb] . Deinde prefatus [1483 1Kb] Atenulfus ex Capuano castaldatu iam comes, cum filio Landulfo, et ceteri deinceps per generationes suas, in [1484 1Kb] ea principatum tenuerunt per annos circiter centum septuaginta et septem  [1485 1Kb] .

50. Interea [1486 1Kb] prefatus Atenulfus una cum Neapolitanis [1487 1Kb] et Amalphitanis non paruo exercitu aggregato, Garilianum supra Saracenos uenit, et constructo de nauibus ponte iuxta Traiectum in loco qui Setra uocatur transiens expugnabat eos. Ibidem [1488 1Kb] igitur illis consistentibus, quadam nocte dum minus caute suas custodias agunt, repente Saraceni cum Caietanis [1489 1Kb] super eos irruunt, deque illis plurimos  sternunt: reliquos usque ad predictum [1490 1Kb] pontem acriter insequuntur. Sed ibi tandem nostris uiriliter [1491 1Kb] resistentibus, Saraceni terga uertere, et suis se castris tueri coguntur [1492 1Kb] .

LEO uicesimus et secundus abbas, similiter apud Teanum sedit annis 15, mensibus [1493 1Kb] 7  : temporibus [1494 1Kb] pape Christofori, qui de papatu expulsus, et monachus factus est, nec non et Sergii tertii pape, a quo idem abbas priuilegium de more recepit  .

51. Adquisiuit etiam et a prefato Atenulfo [1495 1Kb] iam principe preceptum  confirmationis omnium oblationum seu concessionum ac possessionum huius monasterii , propter [1496 1Kb] id uel maxime, quod et prius in hoc loco a Saracenis, denuo  uero apud Teanum monimina huius cenobii igne consumpta essent . Huius [1497 1Kb] porro [1498 1Kb] abbatis interuentu concessus est ab eodem principe  mons sancti Eleutherii in monasterio sancte Marie de Cingla [1499 1Kb] , pro pascuis uidelicet animalium ipsius loci, nec non et pro lignis faciendis ad diuersas utilitates. Fluuius etiam qui dicitur Ete, ab ipso ortu suo usque ad fluuium uulturnum, et  deinceps ipse [1500 1Kb] uulturnus usque in pedem predicti montis sancti Eleutherii, quemadmodum ad ius palatii pertinuit, ad faciendum in ipsis aquis quicquid eidem monasterio necessarium fuerit. Iste [1501 1Kb] abbas quinto anno ordinationis sue  cepit reedificare hoc monasterium, quod uidelicet per septem et uiginti annos  penitus fuerat destitutum.

Huic [1502 1Kb] Guaimarius [1503 1Kb] Salernitanus princeps per preceptum  concessit  curtem unam magnam in loco qui dicitur Rota, cum casis et siluis et arbustis, uineis et castanetis [1504 1Kb] , seruis quoque et ancillis, et cum omnibus eidem [1505 1Kb] curti ex integro pertinentibus. Idem [1506 1Kb] item Guaimarius [1507 1Kb] alio precepto concessit in hoc monasterio medietatem curtis in finibus Sarni, loco uocabulo Lentiaria  [1508 1Kb] que fuit cuiusdam [1509 1Kb] Agenardi: cuius uidelicet medietatem idem Agenardus iam beato Benedicto obtulerat; cum omnibus ad eandem curtem pertinentibus. Hic [1510 1Kb] fecit libellum cuidam Adelario ciui Romano de ecclesia Sancti Benedicti, que ibidem nobis antiquitus pertinuit; ea condicione ut quotiens uel abbas uel monachi nostri Romam pro aliqua utilitate perficienda perrexissent, honorabiliter eos [1509 1Kb] in eadem ecclesia reciperet, quandiu ibi remorari necessarium esset, et omni anno pro censu 60 denarios monasterio nostro transmitteret. Defunctus uero est predictus [1511 1Kb] abbas 16 Kal. Septembris . Uterque autem hic, Ragemprandus uidelicet atque Leo, in ipso Teanensi cenobio ubi prefuerunt [1512 1Kb] , ubi et defuncti sunt  et sepulti.

52. Per [1513 1Kb] idem tempus cernens prefatus princeps non sine manu ualida et brachio extento Saracenos posse de Gariliano expelli, Landulfum filium suum ad Leonem imperatorem Constantinopolim [1514 1Kb] destinauit: suggerens omnia que per tot annos ab Agarenis perpessi fuerant mala, orans et supplicans ut dignaretur quantocius afflicte ac desolate ab  eisdem Saracenis patrie subuenire; atque ut [1515 1Kb] illos de Gariliano ualeat [1516 1Kb] extirpare, auxilium exercitus sui non dedignetur illi transmittere. Quem imperator et [1517 1Kb] honorifice satis recepit, et cuncta que suggesserat benigne se impleturum spopondit. Cum interim predicto Atenulfo defuncto apud Capuam , Landulfus, impetrata ab augusto licentia, reuertitur, atque a fratre Atenulfo multo cum honore recipitur. Imperator autem sue sponsionis non immemor, Nycolaum patricium cui Picingli cognomen erat [1518 1Kb] , consequenter ad has partes cum ualida Grecorum manu transmisit, eique ut Saracenos Gariliani [1519 1Kb] degentes, funditus deleret [1520 1Kb] , mandatis augustolibus imperauit. ueniens igitur predictus patricius, et fortitudine ualida et multa  [1521 1Kb] prudentia preditus, eos primum quos familiares sibi ac federatos Saraceni habebant, id est Gregorium ducem Neapolitanorum [1522 1Kb] , et ducem Caiete Iohannem, patriciatus illis honorem ab augusto deferens, ab eis disiungere studuit; deinde coniunctus predictis fratribus Landulfo et Atenulfo principibus [1523 1Kb] ; aduocato etiam Guaimario principe Salernitano, Apulis quoque et Calabris omnibus transmarino exercitui additis, castra super Saracenos iuxta Garilianum ex ista parte metatus est . Quo cognito papa Iohannes decimus [1524 1Kb] qui triennio [1525 1Kb] ante  ex episcopatu Rauennate Romanam sedem inuaserat, et [1526 1Kb] ipse unacum Alberico [1527 1Kb] marchione  , cum ualida pugnatorum manu adueniens [1528 1Kb] , ex altera nichilhominus parte consedit;  et ita illos [1529 1Kb] hinc inde per tres menses continuos obsidentes [1530 1Kb] ad extremitatem ultimam perduxerunt. Cumque iam Saraceni fame nimia laborarent, neque ullo modo [1531 1Kb] , ullo umquam ingenio se euasuros nostrorum manus sperarent, ipsamque iam mortem pre oculis cernerent, consilio tandem supradictorum [1532 1Kb] ducum Gregorii atque Iohannis, omnes domos suas incendunt; sicque facto unanimiter impetu fugientes, per montes siluasque proximas disperguntur . Quos nostri  instantius persequentes, uix paucissimis aliquot [1533 1Kb] de tanta multitudine euadentibus, omnes interemerunt, atque hoc modo auxilio et misericordia Dei funditus de partibus istis eliminati [1534 1Kb] sunt, anno incarnationis Dominice nungentesimo quintodecimo, indictione tertia  , mense Augusto. Per [1535 1Kb] omnia benedictus Deus.

IOHANNES abbas uicesimus tertius a beato Benedicto, sedit annis 19 [1536 1Kb] , mensibus 7.

53. Hic nobilium Capuanorum ortus familia, eo tempore quo prefatus abbas Leo decessit , archidiaconatus [1537 1Kb] officio in Capuana ecclesia fungebatur, religiosis plane [1538 1Kb] et ualde honestis moribus preditus. Sed eum aliquanto tempore congregatio fratrum [1539 1Kb] que Teani consistebat, pastore  esset proprio destituta, nec inueniretur inter eos aliquis huiusmodi qui tante prelationi uideretur [1540 1Kb] idoneus, tunc [1541 1Kb] Landulfus et Atenulfus principes [1542 1Kb] , cum monachis ineuntes consilium, prefatum archidiaconum adierunt, eumque tam monitis quam precibus, ut predicte [1543 1Kb] congregationis regimen reciperet compulerunt. Quo tandem annuente, monachus [1544 1Kb] factus, non multopost a fratribus uniuersis iuxta morem electus est [1545 1Kb] , atque a supradicto papa Iohanne honorifice consecratus. Ordinatus [1546 1Kb] itaque abbas, cepit monere fratres, ut relicta [1547 1Kb] Teano, Capuam habitaturi secum pariter pergerent: que [1548 1Kb] ciuitas, et [1549 1Kb] circumpositarum ciuitatum primaria esset, et in ipsa domini eiusdem patrie principes habitarent. At [1550 1Kb] illi obsecundantes  eius imperio, Capuam omnes simul ad [1551 1Kb] habitandum profecti sunt. uerum in eadem ciuitate monasterium adhuc non erat edificatum; sed in eo loco ubi nunc constructum esse [1552 1Kb] conspicitur, iuxta portam scilicet sancti Angeli, perparua nimium [1553 1Kb] erat ecclesia [1554 1Kb] , ac secus eam altera [1555 1Kb] nichilominus [1556 1Kb] parua uilisque domuncula stabat [1557 1Kb] contexta uiminibus, ubi tres tantum aut quattuor fratres uetuli morabantur. Hunc [1558 1Kb] siquidem locum Maio  abbas sancti uincentii [1559 1Kb] ad monasterium  construendum olim a principibus adquisierat, et eandem quam diximus ecclesiolam [1560 1Kb] atque domunculam ibi construxerat; sed cum post eum Godelpertus abbas factus fuisset, locutus cum predicto abbate nostro [1561 1Kb] , permissione seu licentia prefatorum principum concambiauit cum eo ipsum locum , recipiens scilicet pro eo locum alium tantundem ambitus [1562 1Kb] , ubi prius idem Iohannes abbas monasterium nostrum [1563 1Kb] edificare statuerat  , et [1564 1Kb] consequenter idem [1565 1Kb] Godelpertus ad principes iam dictos accedens , adquisiuit [1566 1Kb] alium locum [1567 1Kb] , super ipsum fluuium uulturnum  : et cepit ibi edificare monasterium in honore sancti uincentii, et monachos qui per diuersa fuerant [1568 1Kb] dispersi, inibi congregare, et res atque  possessiones ipsius monasterii iam dudum perditas recolligere. Noster [1569 1Kb] autem Iohannes tam propinquorum quam et [1570 1Kb] amicorum non [1571 1Kb] paruis adiutus solaciis, cepit nichilominus [1572 1Kb] in eodem quo diximus loco monasterium in [1573 1Kb] honore beati patris Benedicti a fundamentis construere, atque intra non multum tempus magnam pulchramque ecclesiam, nec non et officinas diuersis monasterii officiis congruas decenter effecit [1574 1Kb] , ibique quinquaginta et eo amplius [1575 1Kb] uicturos regulariter aggregauit. Cuius etiam studio et cura, Dei precedente gratia factum est ut monasterium [1576 1Kb] ipsum uelociter [1577 1Kb] alleuatum, atque diuersis intus et exterius opibus ditatum sit. Fecit siquidem ibi inter cetera idem abbas, codicem missalem [1578 1Kb] cum tabulis argenteis deauratis  [1579 1Kb] . Euangelium quoque opere [1580 1Kb] simili. Altarium uero in [1581 1Kb] circuitu totum argento sculpto [1582 1Kb] uestiuit. Crucem etiam pulcherrimam cum gemmis [1583 1Kb] ac smaltis ad procedendum fecit. Ceroferaria argentea duo. Urceolum quoque cum aquamanili   suo similiter argenteum. uascula erea [1584 1Kb] ad diuersos usus, appendentia libras sexcentas. Codices ecclesiasticos totius anni diuersos et multos. Planetas pluuiales, et albas, nec non dalmaticas, uniuersamque tam in ecclesiasticis quamque et in familiaribus usibus supellectilem, sufficientissime preparauit.

Eo [1585 1Kb] tempore satis mirabile signum in eodem monasterio contigit. Nam altare maius ipsius ecclesie ab hora diei tertia usque ad mediam fere noctem tantam aquarum abundantiam guttatim instar sudoris effudit ut omnia eiusdem [1586 1Kb] altaris madefierent indumenta.

54. Apud Casinum uero post [1587 1Kb] renouationem totius maioris ecclesie, cum aliquot ibi [1588 1Kb] ornamenta  ecclesiastica idem abbas [1589 1Kb] fecisset, altarium quoque maius in quo [1590 1Kb] sancti patris Benedicti corpus erat [1591 1Kb] humatum, marmoreis tabulis circumdedit [1592 1Kb] . A prefatis [1593 1Kb] etiam principibus Landulfo et Atenulfo preceptum confirmationis totius abbatie  recepit [1594 1Kb] . Nec non et aliud  de curte [1595 1Kb] Petre Mellarie cum integro [1596 1Kb] gualdo et castanieto [1597 1Kb] omnibusque pertinentiis suis, et [1598 1Kb] cum 4 aldionibus cum filiis ac filiabus, et uniuersis eorum . Sciendum [1599 1Kb] autem quoniam predictam curtem de Petra Mellaria  pro cambio nobis dederunt prefati principes, et receperunt [1600 1Kb] curtem sancti Benedicti [1601 1Kb] de Pantano prope Beneuentum  , et obtulerunt eam in Sancta Sophia, cella [1602 1Kb] uidelicet monasterii  huius. Hic [1603 1Kb] fecit libellum Adelberto filio Rainerii de Rastello, de aliquot curtibus monasterii [1604 1Kb] huius in comitatu Mutinensi, fundo qui dicitur Persiceta  , ad iugera octingenta  ; reddentibus per annos singulos censum solidorum [1605 1Kb] septem.  Alium etiam libellum fecit eidem Adelberto de quibusdam possessionibus huius loci in fundo Adili: quique Adelbertus postmodum obtulit  scripto [1606 1Kb] suo  in hoc monasterio aliquot alias curtes suas, que in eodem fundo Adili  tunc ei [1607 1Kb] pertinere uidebantur. Obiit autem prefatus [1608 1Kb] abbas pridie Kal. Aprilis   , et apud Capuanum monasterium decenti est sepultura reconditus. Circa [1609 1Kb] hos dies depositus [1610 1Kb] est a Romanis supradictus papa Iohannes inuasor apostolice sedis, et Leo sextus in [1611 1Kb] ea est ordinatus 

ADELPERTUS uicesimus quartus abbas [* 1Kb] , sexto die post [1612 1Kb] sui predecessoris obitum ab uniuersis fratribus ordinatus, sedit annis 9, ibique apud  Capuam et commoratus est et defunctus. Fuit [1613 1Kb] autem temporibus Stephani [1614 1Kb] septimi pape, et Iohannis pape undecimi, qui fuit filius Sergii pape  .

55. Quarto [1615 1Kb] abbatis huius anno [1616 1Kb] , uenientes innumerabiles Ungari super Capuam, omnia in circuitu ipsius uastauerunt [1617 1Kb] ac depredati sunt. Similiter etiam Beneuenti facientes [1618 1Kb] , et Sarnum ac Nolam, cunctamque Liburiam discurrentes et deuastantes, cum [1619 1Kb] nullus inueniretur qui tante multitudini resistere posset, iterum Capuam reuersi per 12 dies in campo Galliano commorati sunt. Quo [1620 1Kb] uidelicet tempore cum [1621 1Kb] multos de nostris hominibus captiuassent, non pauca  in eis redimendis expendimus, quorum hec summa est. Coronam  de [1622 1Kb] argento magnam cum catenis argenteis. Turibulum [1623 1Kb] argenteum deauratum. Pocula argentea 4. Coclearia de [1624 1Kb] argento tria [1625 1Kb] pondo [1626 1Kb] libre unius. Tarenos  20.  Planetam diarodinam  de bizanteis 15; aliam [1627 1Kb] cum listis argenteis de byzanteis 16, et aliam cum leonibus. Urnas  de pallio 4 [1628 1Kb] , longitudinem [1629 1Kb] passuum 4, latitudinem [1630 1Kb] palmorum trium. Pannum de altari [1631 1Kb] diarodinum de bizanteis 16 [1632 1Kb] . Tapeta optima 16 pro bizanteis 67. Pannum admasurum  pro bizanteis 8. Hostiales  3 pro bizanteis 13. Castaneas [1633 1Kb]  duas pro bizanteis 8. Puluinaria serica tria pro bizanteis 10. De hinc uictoria tanta elati, et preda tam magna onusti, Marsorum regionem ingressi ceperunt [1634 1Kb] similia facere, incendentes ac depopulantes uniuersa. Omnipotentis itaque nutu et [1635 1Kb] auxilio Marsi ac Peligni simul conuenientes, positis insidiis in [1636 1Kb] locis artissimis, irruerunt uiriliter [1637 1Kb]  super eos, et uniuersos fere interficientes, ingentem nimis predam in auro et argento ac [1638 1Kb] palliis [1639 1Kb] , nec non et diuersi generis animalibus, de illorum manibus extorserunt. Quotquot autem illorum euadere Marsorum gladios potuerunt, fuga dilapsi in sua reuersi sunt.

56. Huic [1640 1Kb] abbati Iohannes consul et dux Neapolitanorum suo precepto confirmauit atque concessit ecclesiam sancte Cecilie intra Neapolim sitam in platea que cognominatur Palmarum  , antiquitus [1641 1Kb] huic nostro monasterio pertinentem, cum uniuersis omnino pertinentiis eius. Necnon [1642 1Kb] et cellam sancti Seueri in Surrento, cum omni pariter substantia ac pertinentia ipsius; sed et cellam nostram de Casa Gentiana, cum gualdo, et terris,  et siluis, et omnibus omnino nobis in eodem territorio pertinentibus; et ut in tota ciuitate Neapoli nullum plateaticum siue portaticum nostri monachi aliquando darent. Eodem [1643 1Kb] tempore Agelmundus quidam nobilis de uicalbo  , obtulit huic monasterio  curtem suam que dicitur de Pranduli, cum omnibus pertinentiis eius; aliamque curtem in Patenara cum uineis, et pratis, omnibusque pertinentiis suis. Nec non et omnia que illi iure hereditario pertinebant, tam in ciuitate Sorana quam et in castello quod [1644 1Kb] dicitur Sclaui  . Sub hoc abbate  Iohannes prepositus sancti Liberatoris fecit libellum de rebus huius monasterii apud Marchiam in manuplello [1645 1Kb]  et Oliueto, et Turri, et in diuersis [1646 1Kb] aliis locis; pro quibus recepit solidos ducentos, et centum modios [1647 1Kb] terre in uilla Gauleiani [1648 1Kb]  . Similiter etiam et Garipertus prepositus diuersarum per Marchiam cellarum ab hoc abbate ordinatus, fecit libellum de quibusdam casis nobis pertinentibus in Larino  . Hic [1649 1Kb] idem  [1650 1Kb] abbas fecit libellum cuidam Grimoaldo de Camerino de cunctis [1651 1Kb] rebus huius monasterii que sunt in pertinentia Termulensi, intra Bifernum uidelicet et Asinaricum fluuios, et uilla de Guilliolisi, et mare; receptis ad presens pro pretio solidis centum, pro censu uero annuali solidis octo.

BALDOINUS [1652 1Kb] abbas [1653 1Kb] quintus [1654 1Kb] et uicesimus a beato Benedicto . Fuit [1655 1Kb] temporibus predictorum principum Landulfi et Atenulfi, et fratris eius Landulfi. Iste recepit priuilegium a domno Marino papa secundo  de consuetudine monasterii huius [1656 1Kb] .

57. Huius [1657 1Kb] pape temporibus Sico episcopus Capuanus homo [1658 1Kb] utique et secularis et inlitteratus,  contra diuina humanaque statuta agere non formidans, ecclesiam Sancti Angeli in [1659 1Kb] loco qui antiquitus ad arcum Diane  appellabatur [1660 1Kb] , nunc uero nuncupatur [1661 1Kb] Ad formam  , quam uidelicet [1662 1Kb] predecessor ipsius monacho nostro ad  monasterium ibi construendum iam dudum concesserat, uiolenter auferens, cuidam diacono suo in beneficium tradidit [1663 1Kb] . Quod cum auribus predicti uenerabilis pape Marini per eundem monachum relatum [1664 1Kb] fuisset, apostolice mox auctoritatis litteras episcopo prefato transmisit  ; quibus acriter in illum inuectus, et de canonum ignorantia et de inscitia litterarum, et de familiaritate secularium, quin [1665 1Kb] etiam et de temeraria [1666 1Kb] transgressione [1667 1Kb] constitutorum predecessoris sui eum districte redarguit. Mandat etiam, ut absque [1668 1Kb] aliqua mora, prefatam ecclesiam monacho illi restituat, ut in ea sicut ab antecessore suo sub anathematis etiam obligatione dispositum fuerat, monasterium fiat; quod uidelicet monasterium, tam  ab ipsius episcopi, quam et ab omnium [1669 1Kb] sibi succedentium ex tunc et [1670 1Kb] deinceps inquietudine ac molestia liberum, sub custodia et potestate monasterii sancti Benedicti, quod tunc in Capua erat perpetuo permansurum constituit; diaconum uero illum cui predictus episcopus eandem ecclesiam concesserat, preter in seruitio altaris, ab omni prorsus [1671 1Kb] eiusdem episcopi consortio priuatum esse percensuit. Quod si omnibus his aliquatenus inobediens esse [1672 1Kb] presumeret, sacerdotali se honore priuatum ex [1673 1Kb] tunc, et excommunicationis uinculo innodatum sciret [1674 1Kb] .

58. Per [1675 1Kb]  idem tempus cum monasterium sancte Sophie de Beneuento principum uiolentia [1676 1Kb] ab hoc cenobio subtractum esset [1677 1Kb] , hic idem  abbas ostensis Romanorum pontificum regumque preceptis, qui predictum monasterium in hoc loco firmauerant, recollegit protinus [1678 1Kb] illud, et sub monasterii [1679 1Kb] huius dicione redegit. Sed [1680 1Kb] cum non multo post a supradicto papa Rome euocatus  fuisset, eique quoniam magne erat [1681 1Kb] prudentie, abbatiam sancti Pauli idem pontifex commisisset  , rursus a principibus monasterium sancte Sophie peruasum, et a nostra potestate [1682 1Kb] subductum est. Sub his ferme diebus, cum defuncto Marino [1683 1Kb] Agapitus in sede apostolica successisset , eique super hoc idem abbas conquestus fuisset, scripsit protinus prefatis [1684 1Kb] principibus idem apostolicus increpans eos acriter cur talia agere presumpsissent: monens pariter et obsecrans, ut idem monasterium nostro [1685 1Kb] abbati sine aliqua mora ex integro restituerent. Quod si aliter agerent [1686 1Kb] , scirent se continuo [1687 1Kb] uinculo anathematis illigandos [1688 1Kb] . Cuius [1689 1Kb] imperio parens confestim [1690 1Kb] Atenulfus princeps, et ipsum  monasterium abbati nostro reconsignauit [1691 1Kb] , et per proprium [1692 1Kb] preceptum  quemadmodum a domno Arichis primitus hic oblatum fuerat [1693 1Kb] , in hoc cenobio imperpetuum confirmauit , cum uniuersis profecto que ibi postmodum concessa sunt, siue a singulis principibus siue a ceteris quibusque fidelibus  . Quo etiam tempore octo familias [1694 1Kb] hominum in cella sancti Benedicti de Caudis ab eodem abbate rogatus concessit  . Necnon et aliud preceptum illi de totius abbatie pertinentiis fecit  .

59. Circa [1695 1Kb]  hos dies cum monasterium quoque nostrum quod tunc apud [1696 1Kb] Capuam erat sub sua iam dicione cupiditatis seu lucri gratia principes redegissent, et hac occasione fratres ibi  degentes quodammodo [1697 1Kb] seculariter uiuerent: cognito hoc supradictus [1698 1Kb] papa Agapitus per suggestionem nostri [1699 1Kb] abbatis, mandat confestim [1700 1Kb] prefatis principibus apostolice auctoritatis acres  nimium litteras; redarguens uehementer et increpans eorum nequitiam cur tantum nefas committere ausi fuissent; precipiens insuper ut nullam ulterius in eodem monasterio dominationem exercere presumerent. Monachi uero uniuersi ad pristinum [1701 1Kb] cenobium Casinense [1702 1Kb] cum uniuersis monasterii rebus protinus reuerterentur: ibidem sub abbate proprio regulariter Domino seruituri; duobus dumtaxat uel tribus sertibus fratribus in Capue monasterio relictis. Quod si uel principes uel certe monachi aliter agere presumerent, aut aliquis aliquid de rebus eiusdem monasterii peruadere [1703 1Kb] , uel aliquam inde ordinationem [1704 1Kb] preter abbatem facere temptarent, scirent se nisi resipiscerent auctoritate apostolica excommunicandos. Ab [1705 1Kb] eodem  quoque sancto pontifice adquisiuit  prefatus abbas priuilegium de monasterio sancti Stephani iuxta Terracinam  , quod beatus Benedictus sicut in uita ipsius legitur , per uisionem mirabiliter apparens, edificari monstrauerat.

Hugonis [1706 1Kb] etiam [1707 1Kb] et Lotharii regum, de uniuersis huius loci possessionibus ad hunc abbatem preceptum confirmationis habetur  ; quique reges, eo tempore monasterium [1708 1Kb] sancti Angeli de Barregio ab Agarenis destructum ad pristinum statum reuocare desiderantes, uniuersa inibi que priores reges eidem regia donatione contulerant, precepto proprio firmauerunt [* 2Kb] .

 Per 1709 1Kb] eos dies cum Basilius imperialis protospatharius esset apud Salernum, ex precepto abbatis adeuntibus illum monachis nostris, cartam [1710 1Kb] restitutionis atque [1711 1Kb] confirmationis fecit  de omnibus pertinentiis monasterii huius per totam Apuliam, quas uidelicet [1712 1Kb] eo tempore perditas habebamus: hoc [1713 1Kb] est ecclesiam [1714 1Kb] sancti Benedicti  de Lesina cum omnibus pertinentiis suis, et casas aliquot [1715 1Kb] intra eandem ciuitatem  Cf. c. 22; piscariam de Lauri, et aliam piscariam ibidem; in Asculo  casam solariatam, et curtes, et puteos; ad Melessanam [1716 1Kb] curtes, et puteos; ad Sanctum Ioannem in Ruliana [1717 1Kb] curtes; ad Sanctum Decorentium terras; in Canusio [1718 1Kb] ueteri ecclesiam Sancti Benedicti et molendinum, et curtes; in Mineruio [1719 1Kb]  speluncam ubi est ecclesia Sancti Saluatoris, et terras; in Andre  uineas et oliuas; in riuo qui dicitur De monacho, curtem. Hec omnia prefatus Basilius reconsignari fecit fratribus nostris, confirmans eadem nobis [1720 1Kb] per cartam proprio sigillo bullatam, et [1721 1Kb] interdicens ne quis amplius inuadere illa presumeret.

 MAIELPOTUS abbas uicesimus sextus, sedit [1722 1Kb] annis sex  [* 1Kb] .

60. Hic de prepositura monasterii huius abbas effectus , recepit a predicto principe Landulfo  preceptum de omnibus generaliter rebus ac 1723 1Kb] possessionibus huius monasterii. Necnon de terris et fundis in Liburia, loco qui dicitur Ad Trefone [1724 1Kb] , tam nostro monasterio, quam et eius palatio in loco ipso pertinentibus  . Aliud etiam preceptum  fecit idem [1725 1Kb] princeps huic abbati  specialiter de aqua Saonis [1726 1Kb] fluuii  et ceterarum aquarum cum ripis et limitibus suis, et de feminis liberis que essent seruis monasterii copulate: necnon et de pertinentia seu [1727 1Kb] confirmatione abbatie totius. Sub hoc abbate, Leo quidam presbyter ciuitatis Larinensis qui postea episcopus factus est  , obtulit huic monasterio ecclesiam Sancti Benedicti  que sita est intra eandem ciuitatem cum omnibus rebus ac  [1723 1Kb] pertinentiis suis; quam etiam postmodum tempore Aligerni abbatis prefatus princeps [1728 1Kb] in hoc monasterio precepto [1729 1Kb] suo firmauit  . Item [1730 1Kb] Ioannes quidam monachus  natione Capuanus obtulit in hoc loco ecclesiam Sancti uiti que constructa est in monte sancte Agathe supra Capuam  , prope locum qui dicitur Ferruzanum  , cum aqua [1731 1Kb] , et molendinis, et cum omnibus omnino [1732 1Kb] eiusdem ecclesie [1733 1Kb] pertinentiis, necnon et uniuersis mobilibus et immobilibus suis. Hic abbas [1734 1Kb] fecit libellum cuidam Aregisi Teanensi de ecclesia Sancti Adiutoris in [1735 1Kb] Alifa cum omnibus pertinentiis eius, et de [1736 1Kb] silua que appellatur [1737 1Kb] Catulisca, et de [1736 1Kb] aliis possessionibus [1738 1Kb] nonnullis quas in eiusdem ciuitatis  territorio tenere uidebamur: receptis ab eo preter annualem censum bizanteis [1739 1Kb] quatuor. Cuidam [1740 1Kb] etiam Urso iudici [1741 1Kb] fecit libellum in annis quindecim, de omnibus aquis, et piscariis, seu terris de tota pertinentia Lesinensi: pro tribus bizanteis, et quadringentis anguillis bonis per annos [1742 1Kb]  singulos mense Nouembrio [1743 1Kb] . Post transitum igitur eiusdem [1744 1Kb] abbatis, cum conuenissent in capitulo monasterii Capuani domnus Adelbertus [1745 1Kb] egregius presul ecclesie Capuane, et domnus Ardericus [1746 1Kb] Teanensis episcopus, Leo quoque uenerabilis abbas sancti martyris Christi uincentii, necnon et nobilissimi iudices predicte ciuitatis Arechis et Sadelfrid, et Adenulfus [1747 1Kb] castaldeus  uir [1748 1Kb] strenuissimus, 8 [1749 1Kb] Kal. Nouembris, omnibus unanimiter annuentibus atque laudantibus electus est ab uniuersis fratribus cum ingenti [1750 1Kb] uoto [1751 1Kb] atque letitia in abbatem, domnus Aligernus prepositus tunc monasterii huius, uir plane [1752 1Kb] uenerabilis et ualde honestus, et tam diuina scientia [1753 1Kb] quam seculari prudentia preditus.

 61. Opere [1754 1Kb]  pretium sane uidetur hoc in loco, quoniam ad id temporis decurrens pertinxit historia, qualiter regnum Italie a Francis ad Teutonicos sit translatum, compendiose perstringere. Denique [1755 1Kb] post mortem Ludowici filii Lotharii , de quo superius plura iam diximus, qui uidelicet cum fratribus [1756 1Kb] Lothario et Carlitto Francorum regno partito, Italiam [1757 1Kb] per tempora [1758 1Kb] aliquot retinuerat, Berengarius [1759 1Kb] Foroiulensis [1760 1Kb] , filius Euerardi [1761 1Kb] marchionis Italie regnum inuasit : sed mox in ipsis suis primordiis, a Guidone filio Guidonis comitis duobus [1762 1Kb] preliis superatus, ueronam tandem [1763 1Kb] aufugit [* 1Kb] . Guido autem cum per annos 1764 1Kb] circiter  sex regnum obtinuisset, uomitu [1765 1Kb] cruoris extinctus   , reliquid [1766 1Kb] illud filio suo Lamberto [1767 1Kb] . Quo etiam similiter [1768 1Kb] post sex annos  defuncto, Ludowicus filius Bosonis regis Prouincie regnauit per annos tres . Contra quem rursus filius regis Burgundie, Rodulfus nomine, Italiam uenit [1769 1Kb] . Interea [1770 1Kb] . [** 1Kb] Iohannes papa undecimus [1771 1Kb]  iunctus [1772 1Kb] magnatibus Italie, depulit ex ea Rodulfum; et mittens inuitauit Hugonem [1773 1Kb] Aquitanie ducem, qui tunc et prudentia maxima et uirtute multa pollebat . Qui rex protinus ordinatus, unacum filio Lothario strenue satis ac uiriliter Italie regnum per aliquot annos obtinuit . Cum hoc Hugone [1774 1Kb] uenit Italiam Azzo [1775 1Kb] comes Burgundie [1776 1Kb] auunculus Berardi illius [1777 1Kb] qui cognominatus est Franciscus [1778 1Kb] a quo uidelicet Marsorum comites procreati sunt.  Non multopost [1779 1Kb] idem [1780 1Kb] Hugo coronato filio , et nobilissima illi coniuge Adelaide [1781 1Kb] ex [1782 1Kb] proceribus Tuscie coniuncta, cum iam [1783 1Kb] ab eo utpote senex uilipendi cepisset, et molestias quasdam atque ingratitudines pati, relicto ei regno, ipse in Burgundiam cum omni thesauro suo [1784 1Kb] recessit; ibique monasterium de propriis sumptibus exstruens [1785 1Kb] , quod Sanctus Petrus de Arle nuncupatur, illudque sufficientissime ditans, in eodem monachus est effectus . Lotharius deinde post quattuor ferme annos in subitam frenesim incidens, ultimam diem expleuit : et ita ipse Francorum regibus [1786 1Kb] deinceps in Italia regnandi terminum dedit. Quo [1787 1Kb] defuncto uxor eius  Adelais [1788 1Kb] ad Attonem [1789 1Kb] propinquum suum [1790 1Kb]  in Canussam arcem munitissimam [1791 1Kb] confugit. Cum interea predictus [1792 1Kb] Berengarius cum filio Alberto strenuissime uiro [1793 1Kb] rursus regnum inuadere cupiens, ac per hoc predictam reginam capere modis omnibus satagens, per triennium ferme prefatam arcem obsedit. Atto [1794 1Kb] uero [1795 1Kb] interim cum regina consilio habito, nuntium ad Ottonem Saxonie ducem, Ungarorum tunc uictoria gloriosum transmittunt , qui ei omnia que circa illos [1796 1Kb] gerebantur referens, oraret quatinus ad Italiam confestim transire, eosque de Berengarii obsidione  liberare, reginamque ipsam in coniugium simul cum regno deberet recipere. Iam fere predicta arx ad deditionem hostium cogebatur: cum ecce dispositione Dei nuntius a regina [1797 1Kb] transmissus subito rediit, et quoniam propter diligentissimam obsidionem nullus illi in arcem patebat [1798 1Kb] ingressus, litteras et anulum quem a duce detulerat callidus [1799 1Kb] arciger clam sagitte inseruit, ac [1800 1Kb] nemine id suspicante in arcem illa [1801 1Kb] traiecit. Quarum [1802 1Kb] uidelicet litterarum tenor huiusmodi erat quod idem dux [1803 1Kb] iam transitis Alpibus ueronam uenisset, eiusque filius Litulfus Mediolanum [1804 1Kb] se precessisset; in proximo illos uenturo auxilio uiriliter agerent; se tam de coniugio quam et [1805 1Kb] de aliis  regni utilitatibus pro illorum uoto auxiliante Deo  facturum. Quid [1806 1Kb] pluribus? Euestigio duce ueniente et fugato Berengario atque Alberto [1807 1Kb] soluta obsidio est, captis duabus Berengarii [1808 1Kb] filiabus, atque in Teutonicam terram transmissis exilio; moxque Adelaidis [1809 1Kb] coniugium Otto sortitus, Teutonicis regibus ex tunc et deinceps in Italia regnandi initium extitit , ac [1810 1Kb] non multo post Romam ingressus, coronam imperii de manu [1811 1Kb] Iohannis [1812 1Kb] duodecimi pape recepit, anno scilicet [1813 1Kb] incarnationis dominice nongentesimo [1814 1Kb] sexagesimo secundo [1815 1Kb] .

Nos itaque iam sicut [1816 1Kb] in prefatione [1817 1Kb] huius operis dixisse reminiscimur, tempus est ut primo huic libello terminum demus; non [1818 1Kb] ignorantes quod ita certe libri termino lectoris refocilatur intentio, quemadmodum [1819 1Kb] uiatoris labor hospitio. Simul etiam [1820 1Kb] dignum censemus [1821 1Kb] , ut restauratio: immo ut sic dicamus reinchoatio tanti monasterii, una [1822 1Kb] cum nouo abbate, sui libri exordium [1823 1Kb] habeat, et [1824 1Kb] sequentia tempora, sequentis quoque libri narrationibus annuente [1825 1Kb] Domino  prosequantur.


Explicit [1826 1Kb] liber primus.


INCIPIUNT [1827 1Kb] CAPITULA LIBRI SECUNDI.

     1. De ordinatione et studio, seu captione Aligerni abbatis.
    2. De uindicatione eius et de renuntiis [1828 1Kb] terre istius, seu preceptis sibi a principibus factis
    3. De reconciliatione terre huius, seu restauratione monasterii.
    4. Item de preceptis imperatorum, tam de hoc loco quam et [1829 1Kb] Sancto Angelo in Barregio
    5. Quo tempore corpus Mathei apostoli Salernum uenerit [1830 1Kb] .
    6. De oblationibus quorumdam in hoc loco, nec non commutationibus aliquot ab abbate factis.
    7. De pertinentiis sancte Marie in Luco
    8. De libellis quos faciebat idem abbas, qua intentione faceret, et de censu eorum.
    9. Qualiter primo factus sit Capuanus archiepiscopatus.
    10. Qualiter princeps Landenulfus occisus sit, et qualiter uindicatus.
    11. De terremotu mirabili et qualiter lignum sancte crucis in hoc monasterio delatum sit.
     12. De introitu Mansonis abbatis.
    13. De quorundam oblationibus seu libellis.
    14. Qualiter Laidulfus princeps eidem abbati iurauerit, et quid illi [1831 1Kb] concesserit.
    15. Quomodo Landulfus de Sancta Agatha [1832 1Kb] princeps factus huic abbati iurauerit, et quales ei concessiones fecerit.
    16. Qualiter sit a Capuanis deceptus atque cecatus.
    17. De aduentu sancti Adelberti ad hoc monasterium.
    18. Item de aduentu sancti Romualdi et sancti Bonifacii ad hunc locum.
    19. Qualiter huc comes Olibanus uenerit
    20. Qualiter uel qua de re Ioannes abbas ultro abbatiam dimiserit, et de libellis ipsius.
    21. Qualis uisio in eius obitu uisa sit.
    22. Qualiter abbas Iohannes huc uenerit, et cur Ierusolimam ierit, et quomodo per uisionem de reditu monitus abbatiam receperit [1833 1Kb] .
    23. De Sancta Maria in Cellis.
    24. Ut Otto imperator Beneuentum perrexerit, et que in his partibus egerit, et qualiter uel ubi decesserit.
    25. De operibus ipsius abbatis Iohannis.
    26. De commutationibus et oblationibus, seu libellis sub eo factis.
    27. De Sancto Benedicto apud Suessam.
    28. De secessu predicti abbatis ad Capuam, et de abbate Docibili.
    29. De exclusione Rotunduli, et substitutione Atenulfi.
    30. Qualiter sit Albanete monasterium factum.
    31. De concessionibus imperatoris Heinrici, et de operibus abbatis Atenulfi.
    32. De quorundam in hoc loco oblationibus.
    33. Qualiter delata sit in hoc monasterio pars de linteo Saluatoris.
    34. De restauratione monasterii Barregensis, et de obitu eius qui illud restaurauit.
    35. Placitum seu renuntium ducum Caietanorum [1834 1Kb] de confiniis monasterii huius.
    36. De oblatione [1835 1Kb] insule que Limata uocatur.
    37. Qualiter Normanni primum in partes has uenerint, et qualiter cum Grecis Melo duce conflixerint.
    38. De Normannis apud Piniatarium constitutis, et quomodo captus sit Dattus.
    39. Quomodo imperator Heinricus [1836 1Kb] super Troiam [1837 1Kb] cum exercitu uenerit, et qualiter abbas eum fugiens in mare mortuus sit.
    40. Qualiter princeps Pandulfus sponte se Belgrimo [1838 1Kb] tradiderit, et qualiter per eum idem princeps a morte ereptus sit.
    41. Qualiter idem imperator Capuanum principatum Pandulfo Teanensi comiti tradidit.
    42. De ordinatione abbatis Theobaldi.
    43. Qualiter eundem imperatorem beatus Benedictus sanauerit, et [1839 1Kb] que dona huic loco contulerit [1840 1Kb] .
    44. Quomodo scripta translationis sancti Benedicti fallacissima [1841 1Kb] probans exusserit
    45. Qualiter olim per beatum Benedictum idem imperator infirmatus sit.
    46. Qualiter episcopatus Babemberg concambiatus cum Beneuento sit.
    47. uisio que in obitu predicti imperatoris cuidam seruo Dei ostensa est.
    48. Delationes de corpore sancti Benedicti.
    49. De apparitione sanctorum Proti et Iacincti.
    50. De Sancto Benedicto in Clia et Sancto Nazario.
    51. Qualiter facta sit Capitinata.
    52. De primordiis abbatis Theobaldi, et operibus eius in Sancto Liberatore.
    53. Item de operibus ipsius in hoc loco.
    54. Qualiter domnus Odilo Cluniacensis abbas huc uenerit, et reuersus brachium sancti Mauri ad hunc locum transmiserit.
    55. De oblationibus quorundam, seu libellis.
    56. De reuersione principis Pandulfi.
     57. De persecutionibus eiusdem et Todini in hunc locum.
    58. Qualiter abbas in marchias sit reuersus.
    59. Qualiter Pandulfus thesaurum huius atque Capuani monasterii auferri preceperit.
    60. Quale miraculum factum sit in constructione ecclesie sancte Scolastice de Caieta.
    61. De obitu abbatis Theobaldi, et reprobanda electione Basilii.
    62. De uilitate eiusdem, et de quorundam oblationibus.
    63. Qualiter imperator Chuonradus huc uenerit, et qualiter abbas Richerius sit electus.
    64. Qualiter Deus ab incendio locum istum eripuit.
    65. De initiis abbatis Richerii, et de quorundam in loco isto oblationibus.
    66. [1842 1Kb] .
    67. Qualiter sit a prefato abbate rocca de uantra [1843 1Kb] recepta.
    68. Qualiter idem abbas sit ab Aquinensibus [1844 1Kb] comitibus captus, et qualiter recollectus
    69. Quomodo sit ultra montes profectus, et de pestilentia ac penitentia Aquinensium [1845 1Kb] 
    70. Qualiter Normanni iurauerint, et cur oppidum sancti Angeli euerterit.
    71. Qualiter apud Sanctum Germanum Normanni occisi sint, et omnia nostra que retinebant, cum rocca sancti Andree recepta.
    72. Que uisiones super his gestis a rusticis uise sunt.
    73. De munitionibus castellorum, et ponte sancti Angeli.
    74. Qualiter Pandulfus in hanc terram hostiliter intrauerit, et ut ab Adenulfo turpiter fugatus sit.
    75. Qualiter Rodulfus expulsorum comes terram hanc predari statuens, die sequenti extinctus repertus sit.
    76. Quomodo nepos ipsius abbatis in rocca rebellauit, et qualiter receptus sit.
    77. De aduentu imperatoris Heinrici Romam, et qualiter tribus deuositis illum Clementem in Romana sede constituit.
    78. De donis ipsius in hoc loco, et qualiter Capuam Pandulfo reddiderit, cunctasque Beneuenti pertinentias Normannis firmauerit.
    79. Qualiter Leo papa ordinatus ad hoc monasterium uenit, et Romam reuertens ecclesiam sancte [1846 1Kb] Ierusalem abbati nostro concessit.
    80. De errore Capuanorum qui pro castro Conca predatum huc uenire uoluerunt.
    81. Qualiter iterum predictus papa huc uenit, et ut Beneuentum in sua fidelitate recepit.
    82. Quomodo princeps Guaimarius occisus sit, et quomodo uindicatus.
    83. De oblatione fratrum Capuanorum.
    84. Qualiter nobis prefatus papa monasterium Terracinense restituit, et qualiter cum Normannis in Apulia dimicauit, et Romam reuersus obiit.
    85. Quid apocrisarii eius apud Constantinopolim gesserint.
    86. De electione pape uictoris, et quomodo Fridericus ad hoc monasterium uenerit.
    87. De confirmatione castri Sarracenisci.
    88. De oblationibus comitis Trasmundi, et qualiter uel ubi predictus abbas defunctus sit atque sepultus.
    89. De quibusdam operibus ipsius abbatis, et de electione abbatis Petri.
    90. De moribus eiusdem abbatis, et de oblatione monasterii Lucensis, et de miraculis domni Iohannis Apuli eiusdem loci prepositi.
    91. Qualiter prefatus apostolicus electionem nostri abbatis indigne tulerit, et qualiter nunciis ipsius priores nostri regulariter illam esse factam ostenderint.
    92. Qualiter idem abbas eandem abbatiam refutauerit, et qualiter Fridericus electus sit.
    93. De primordiis eiusdem Friderici, et consecratione illius, seu de priuilegiis huic monasterio ab eo receptis et factis.
    94. Qualiter eum Romani papam elegerint, et quod ipse postmodum reuersus huc egerit.
    95. De oblationibus episcopi Marsicani et aliorum.
    96. Qualiter idem papa infirmatus Desiderium post se fieri abbatem constituit
    97. Qualiter omnem thesaurum loci huius Romam ad se asportari mandauerit, et qualis uisio exinde uisa sit.
    98. De obitu ac sepulcro ipsius
     99. Qualiter sit Mincius papa symoniacus ordinatus.
    100. De muneribus Friderici [1847 7Kb] 

Expliciunt capitula.





INCIPIT LIBER SECUNDUS [1848 9Kb] .


 ALIGERNUS [1849 1Kb] abbas, septimo ac uicesimo loco a beato Benedicto in hoc monasterio feliciter ordinatus [1850 1Kb] , sedit annis 37. Fuit autem temporibus primi et magni Ottonis imperatoris, de quo supra diximus, et filii eius Ottonis secundi; principum uero [1851 1Kb] Landulfi et Pandulfi, filii eius cui cognomen Caput ferreum fuit [1852 1Kb] , et fratris eius Landulfi, et item filii [1853 1Kb] Landulfi; Romanorum quoque pontificum, a [1854 1Kb] Iohanne duodecimo usque ad Iohannem quintum decimum; a quibus fere [1855 1Kb] omnibus diuersis temporibus nichil neglegens, tam priuilegia quam precepta recepit. Inter [1856 1Kb] que quintus decimus papa Iohannes ad honorem et reuerentiam huius loci hoc in suo priuilegio  super ceteros addidit [1857 1Kb] : interdicens uidelicet [1858 1Kb] omnibus  episcopis ut nulli liceret ab uniuersis populis huic monasterio subiectis, uel ab omnibus ubique terrarum sibi pertinentibus ecclesiis, decimas uiuorum, aut defunctorum oblationes per quamlibet occasionem auferre.

I. Hic [1859 1Kb] itaque Neapolitanorum [1860 1Kb] nobilium [1861 1Kb] genere ortus [1861 1Kb] in monasterio sancti Pauli apud Romam sub supradicto [1862 1Kb] abbate Baldoino monachus factus, postmodum [1863 1Kb] autem ab eodem abbate huc translatus, atque post transitum Maielpoti ut iam dictum est de preposito loci huius abbas effectus, super id quod Leo atque Iohannes monasterii huius abbates olim inceperant, restaurare cepit hunc locum; qui nimirum [1864 1Kb] a tempore abbatis Bertharii quando [1865 1Kb] a Saracenis incensus est , per septem et sexaginta circiter annos usque  [1866 1Kb] ad se, neglectus ac destitutus, et quasi desolatus penitus fuerat. Iam tamen paulo ante, sub Baldoino scilicet abbate, monachi nostri [1867 1Kb] qui eatenus primo apud Teanum, postmodum uero apud Capuam commorati necessario [1868 1Kb] fuerant, precepto [1869 1Kb] Agapiti pape ex parte reuersi fuerant, sicu iam supra relatum est . Non tantum autem monasterium, sed et cuncta in [1870 1Kb] circuitu ipsius planities ita tunc [1867 1Kb] erat Saracenorum incursionibus [1871 1Kb] destituta [1872 1Kb] , ut rarus, immo [1873 1Kb] fere [1874 1Kb] nullus [1875 1Kb] inueniretur, qui seruis Dei ibidem [1876 1Kb] degentibus aliquod obsequium exhibere deberet. Super [1877 1Kb] hec preterea Teanenses comites usque ad monticulum monasterio proximum quem [1878 1Kb] Torocclum dicunt  , res eiusdem monasterii inuadendo  peruenerant; Aquinenses etiam [1879 1Kb] quibus [1880 1Kb] Adenulfus quidam cognomento Megalu [1881 1Kb] in castaldeum preerat, ab ipso fere Casino qui non integris duobus milibus a ciuitate sancti Germani abest, totam ut uulgo loquar Flumeticam  cum uniuersis adiacentiis retinebant. Cepit igitur prudens abbas monasterii possessiones quas antiquitus possederat ubique terrarum, et maxime contiguas quasque [1882 1Kb] et in uicinia positas sollerter exquirere, et ab his qui bellicis eas temporibus diripuerant, inuentis atque ostensis concessionibus ac preceptis eorum qui hic illas dudum tradiderant, conamine toto repetere. Sed cum uideret se nullis rationibus [1883 1Kb] nullisque precibus eorum posse ad illa restituenda animos inclinare, Landulfo [1884 1Kb] demum principi  super ista conqueritur. Quo cognito aduersarii,  et eius studio ac diligentia uehementer offensi, cernentes porro [1885 1Kb] se cum illius uigilantia [1886 1Kb] seu instantia minime quieturos, meditabantur in dies qualiter uel [1887 1Kb] eum caperent uel certe illi molestias quas possent inferrent. Cum [1888 1Kb] igitur, quadam die, in construenda rocca que Ianula dicitur [1889 1Kb]  , operam daret, subito prefatus Adenulfus qui et Megalu cum militibus [1890 1Kb] aliquot superueniens, eundem abbatem ui cepit, atque Aquinum ueluti predam quandam [1891 1Kb] maximam asportauit. Ibi uero in [1892 1Kb] publico ciuium spectaculo ursino illum tergore uestiens, canes ei undique sicuti reuera urso [1893 1Kb] ad circumlatrandum immisit [1894 1Kb] , et plurimis [1895 1Kb] iniuriis uirum honorabilem uir nequissimus dehonestauit. His prefatus [1896 1Kb] princeps auditis, et  nimium [1897 1Kb] super tanti uiri tanto [1898 1Kb] dedecore indignatus, mandat protinus Adenulfo ut Capuam uadat, coramque se legali iudicio abbati iustitiam faciat. Ille autem [1899 1Kb] prospiciens se legaliter ob commissum [1900 1Kb] facinus morti debere succumbere, rebellare magis elegit, et de Aquinensi satis [1898 1Kb] munitione confidens, ad principis curiam ire contempsit.

2. Princeps  itaque tam suam quam et abbatis, ultum ire iniuriam statuens, Aquinum uenit, eiusque pretorium in quo prefatus rebellio se muniuerat, obsidione ac machinis circumdedit [1901 1Kb] . uidens [1902 1Kb] igitur Adenulfus se non posse principis manus euadere, funem in collum suum misit, et per munus coniugis sue ad principis pedes se trahi precepit. Quo facto, protinus [1903 1Kb] eum princeps ita ut  erat ligatum, cum [1904 1Kb] omnibus suis abbati deliberauit, ut quicquid uellet tam de ipso quam et de ipsius omnibus faceret, Ita [1905 1Kb] Adenulfus cernens se in [1906 1Kb] captiuitatem captiui sui iusto iudicio Dei uenisse,  mox cartulam renuntiationis de uniuersis quas eatenus [1907 1Kb] retinuerat monasterii possessionibus sponte satis ac libentissime faciens, in manibus abbatis suppliciter [1908 1Kb] reddidit, sicque post hec cum indulgentia [1909 1Kb] criminis, libertati quoque proprie cum omnibus suis ab eodem abbate est restitutus. Atque tali occasione res suas iam dudum inuasas, pater Benedictus paulatim [1910 1Kb] recuperare ac recipere cepit. Namque non multo post Teanenses quoque comites diuinitus acti, similia de his que ipsi retinebant refutationis [1911 1Kb] scripta eidem abbati fecerunt.

Nichil itaque moratus idem abbas, et tempus acceptabile minime neglegendum ducens, statim a predicto principe Landulfo et [1912 1Kb] Pandulfo filio eius,  preceptum libertatis ac confirmationis totius ex integro abbatie expetiit, et accepit  ; secundum terminos scilicet superius scriptos, quos Gisulfus dux tempore Petronacis primo statuerat, et postmodum Karolus imperator tempore Theodemar imperiali precepto firmauerat. Aliud [1913 1Kb] etiam specialius preceptum de [1914 1Kb] castello [1915 1Kb] sancti Angeli, et de turre [1916 1Kb] sancti Georgii, nec non et de omnibus castellis siue arcibus [1917 1Kb] que in pertinentiis monasterii deinceps construi deberent, ab [1918 1Kb] eisdem principibus sibi fieri postulauit  . Itemque aliud  de gualdo case Gentiane  , et aliud insuper de tota piscaria Lesinensi cum ipsa foce [1919 1Kb] sua, et cum ecclesia Sancti Focatis que ibi est, nec non et de aliquot intra [1920 1Kb] eandem Lesinam  casis  . Postmodum uero  tam a predicto Pandulfo  , quam et a Landulfo  filio eius [1921 1Kb] , aliud rursus preceptum recepit  de uniuersis finibus ac pertinentiis monasterii  huius. Non [1922 1Kb] tamen super omnia hec quiescere [1923 1Kb] ualebant ueritatis aduersarii, quotiens quelibet occurrebat occasio; sed nunc [1924 1Kb] quidam de Aquino, nunc quidam de Pontecuruo nec [1925 1Kb] non et de Teano, de finibus huius monasterii nobiscum [1926 1Kb] contendere nitebantur. uerum quotienscumque cum nostris in placito se coniunxerunt, totiens summis rationibus uicti, quod fallaciter contendebant, refutare ueraciter cogebantur  . Unde etiam contigit, ut huiusmodi [1927 1Kb] occasione plurima apud nos talium [1928 1Kb] conflictorum seu [1929 1Kb] renuntiorum monimina habeantur [* 1Kb] .

Per idem tempus a Mariano quoque imperiali anthipato patricio et stratigo Calabrie atque Langobardie predictus 1930 1Kb] abbas sigillum recepit , ut secure et absque ullius [1931 1Kb] contradictione seu impedimento liceret ei [1932 1Kb] perquirere omnes hereditates seu [1933 1Kb] possessiones monasterii huius ubique [1934 1Kb] locorum, et recolligere eas, iusta dumtaxat et competenti ratione ostensa  .

 3. Demum [1935 1Kb] prudens abbas a uicinis terris que ab [1936 1Kb] Agarenis uastate non fuerant, agricolis undique mox euocatis, in possessiones illos monasterii quotquot cultoribus indigebant, cum uniuersis eorum familiis habitaturos induxit: placito tam cum eis  quos ibidem [1937 1Kb] inuenerat, quam [1938 1Kb] cum eis quos ipse conduxerat libellari statuto; ut de tribus totius eiusdem terre reditibus, hoc est tritici et ordei ac milii, partem septimam, de uino autem tertiam annualiter monasterio darent. Cetera in suis suorumque usibus possiderent; quod usque hodie stabiliter obseruatur [1939 1Kb]  . Tali igitur [1940 1Kb] modo habitatoribus diuersarum partium, terra [1941 1Kb] hac ex magna parte repleta atque locata [1942 1Kb] , ad reparandas siue meliorandas monasterii officinas quemadmodum a predecessoribus suis Leone atque Iohanne iam dudum inchoatum fuerat animum posuit. Ecclesiam [1943 1Kb] itaque totam quam predictus Iohannes construxerat, nouis trabibus cipressinis [1944 1Kb] contignans, tegulis cooperuit; parietes coloribus [1945 1Kb] uariis decorauit;  pauimentum etiam [1946 1Kb] diuersorum [1947 1Kb] lapidum uarietate constrauit. Ipsum quoque beati [1948 1Kb] Benedicti altarium argenteis tabulis undique [1949 1Kb] cinxit, necnon et anteriorem faciem altaris sancti [1950 1Kb] Iohannis argenteam fecit. Fecit etiam crucem [1951 1Kb] de argento non modicam [1952 1Kb] , et textum euangelii undique contextum argento inaurato et smaltis ac gemmis; coronas [1953 1Kb] argenteas tres; calices quoque et turibula et uaria ecclesiastica ornamenta; necnon et codices plurimos [1954 1Kb] . Interea et habitacula nonnulla huius [1955 1Kb] loci restaurans, ac si alter Petronax cepit iuxta tenorem regule [1956 1Kb] et priscam monasterii consuetudinem cum fratribus conuersari. Apud [1957 1Kb] Capuanum uero monasterium cum ornamenta ecclesiastica nonnulla, et campanas atque codices aliquot  effecisset, in ecclesia etiam titulum  cum confessione sua a parte occidentali satis decorum adiunxit [1958 1Kb] , atque depinxit.

4. Eodem [1959 1Kb] tempore Otto primus, tertio imperii sui anno per interuentum supradicte [1960 1Kb] coniugis  sue Adhelaidis imperatricis [1961 1Kb] , generale preceptum huic monasterio fecit   ; confirmans omnia que hactenus per diuersa loca a quibuslibet hic fuerant contributa. Item post quattuor circiter annos, Paulus abbas sancti uincentii eum adiens, illumque [1962 1Kb] ex parte predicti nostri abbatis efflagitans, aliud ab eo preceptum plenius de confirmatione totius abbatie  de more priorum imperatorum obtinuit . Hic [1963 1Kb] idem imperator concessit  eidem abbati nostro monasterium sancti Angeli de Barregio cum omnibus omnino cellis ac pertinentiis eius  ; quod uidelicet monasterium, eo tempore Albericus Marsorum episcopus in tempus uite sue per scriptum ab eodem retinebat imperatore. Quique  imperator eidem sancti [1964 1Kb] Angeli monasterio preceptum confirmationis omnium rerum ipsius  , iam ante quinquennium fecerat . A secundo etiam Ottone cum precepto confirmationis totius abbatie prefatum [1965 1Kb] quoque sancti Angeli monasterium eidem abbati reconfirmatum est   . Sed [1966 1Kb] et Albericus supradictus episcopus in [1967 1Kb] presentia eiusdem imperatoris qui tunc apud Marsiam in monte uocabulo Cedici [1968 1Kb] morabatur, cartulam refutationis [1969 1Kb] illi de eodem Barregensi [1970 1Kb] monasterio faciens, quietum de cetero sub hoc monasterio manere constituit: cum [1971 1Kb] idem episcopus ante sex circiter [1960 1Kb] annos sua sponte ipsum [1972 1Kb] sancti Angeli monasterium per oblationis sue cartulam beato Benedicto contulerit.  De quo etiam monasterio cum post aliquot annos Guinisius Marsorum episcopus filius eiusdem [1973 1Kb] Alberici questionem mouere uoluisset, quod quasi ecclesia sua preceptum imperatoris inde haberet, a monachis nostris in placito Marsorum comitum conuentus atque conuictus, tacere coactus est. Atque huiuscemodi [1974 1Kb] occasione tria imperatorum precepta  que de eodem monasterio pater eius adquisierat, nobis reddita sunt [* 1Kb] .

5. Quinto 1975 1Kb] huius abbatis anno, qui est a natiuitate Domini nungentesimus [1976 1Kb] quinquagesimus quartus, corpus [1977 1Kb] beati Mathei apostoli quod primo apud Ethiopiam ubi et passus fuerat, postmodum autem apud Britanniam [1978 1Kb] , demum [1979 1Kb] uero apud Lucaniam per tempora diuersa quieuerat, tandem eiusdem sancti euangeliste reuelatione repertum, atque in Salernum translatum est  .  Triennio [1980 1Kb] autem post, duo soles in celo pariter uisi sunt, et per [1981 1Kb] duos dies mensis Iulii mate dulce factum est a Neapoli usque Cumas.

6. Tunc [1982 1Kb] temporis Benedictus papa * quasdam curtes suas in comitatu Aprutii eidem abbati [1983 1Kb] per priuilegium  concessit [1984 1Kb] . Per hos etiam [1985 1Kb] dies predictus princeps Pandulfus per preceptum suum [1986 1Kb] concessit  in hoc monasterio totam substantiam Arechis [1987 1Kb] filii Ianiperti [1988 1Kb] quam habuerat in Teano [1989 1Kb] tam intus quam et foris, una cum ecclesia sancti Siluestri que intra eandem ciuitatem constructa est, cum omnibus omnino pertinentiis eius  . Aliud etiam preceptum fecit ei  de aqua fluuii Saonis cum ripis ex utraque parte  positis  . Huic [1990 1Kb] Pandulfo proclamauit predictus [1991 1Kb] abbas super Bernardum comitem de Aliphis, eo quod minabatur incendere et destruere unum castellum huius monasterii de loco ubi Curuara dicitur, et homines eiusdem castelli predari et cedere. Quapropter idem princeps flexus clamoribus eius, sigillato precepto constituit, ut siue predictus  Bernardus siue quicumque homo sub sua dicione positus, aliquam molestationem uel rapinam [1992 1Kb] aut eidem castro aut habitatoribus ipsius [1993 1Kb] inferre presumeret, componeret aureos bizanteos mille, super illam dumtaxat compositionem quam legibus est statutum componere. Gisulfus quoque Salernitanus princeps filius Guaimarii maioris  fecit [1994 1Kb] in [1995 1Kb] hoc monasterio cartam  de quarta parte omnium que Lambertus [1996 1Kb] dux et marchio  possedisse uisus est in comitatu Marsicano, et Balua, et [1997 1Kb] Forcone, et Amiterno, necnon et marchia Firmana et ducatu Spoletino, exceptis seruis quos omnes libertate [1998 1Kb] donauit; que uidelicet omnia ex parte Itte principisse auie coniugis [1999 1Kb] eius Gemme sibi in hereditatem obuenerant.  Sed et Borrellus comes de Petra abundanti [2000 1Kb]  fecit huic [2001 1Kb] monasterio cartulam oblationis de monasterio sancti Eustasii in finibus eiusdem castri loco qui dicitur Ad arcum  , cum omnibus omnino rebus ac pertinentiis ipsius, et cum pertinentia terre modiorum 1623 [2002 1Kb] . Preterea [2003 1Kb] quidam presbyter [2004 1Kb] Ioseph de ciuitate Larinensi obtulit in hoc monasterio ecclesiam sancti Laurentii, quam ipse construxerat in hereditate sua iuxta eandem ciuitatem, cum omnibus rebus et pertinentiis suis. Quidam etiam Aquinenses uiri nobiles filii Rodiperti gastaldei obtulerunt omnes res suas beato Benedicto in territorio Aquinensi, loco qui Publica uocatur, plana utique [2005 1Kb] et montana perplurima. Hildebrandus quoque comes de Sora, simul cum fratribus  suis, fecit [2006 1Kb] cartam in [2007 1Kb] hoc loco de medietate lacuum Taurini et Iuliani  , qui procedunt a Posta, cum omnibus pertinentiis medietatis eorum. Quos uidelicet lacus totos ex integro, una cum riuo de Carpello [2008 1Kb] Pandulfus [2009 1Kb] et Landulfus principes in hoc monasterio postmodum cum omnibus eorum pertinentiis firmauerunt. Sed et Rachis gastaldeus de uicalbo  donauit beato Benedicto curtem  suam cum ecclesia sancti uictorini, prope predictos lacus, ubi modo Posta uocatur; nec non et duo gualda in finibus uicalbi; unum in loco qui dicitur Silua plana, alterum in monte Albeto, cum omnibus finibus ac pertinentiis ipsorum. Per idem tempus homines de uicalbo adquisierunt a predicto abbate podium illud [2005 1Kb] ubi nunc est ciuitas sancti Urbani  , quod nobis [2010 1Kb] antiquitus pertinebat, ut facerent in eo castellum, et [2011 1Kb] reddiderunt ei [2005 1Kb] in uicalbo duplo tantum terre quam acceperant. Reseruauit autem sibi abbas ipsam ecclesiam sancti Urbani, cum pertinentia [2012 1Kb] proprietatis ipsius, et cum tota curte intra eandem [2005 1Kb] ciuitatem, in omni dumtaxat [2013 1Kb] parte pedes centum. Hic idem abbas dedit in concambium Aimerado [2014 1Kb] cuidam de territorio  Marsicano ecclesias quasdam [2005 1Kb] et terras huic monasterio pertinentes ibidem; id est ecclesiam sancti [2015 1Kb] Saluatoris in Auezzano, sancte Marie in Oretino [2016 1Kb] , sancti Abundii in Arcu, sancte Marie in Montorone, et sancti Antimi in uico [2017 1Kb] ; et recepit ab eo in comitatu Teatino ecclesiam sancti Helie et sancti uiti, cum quinque milibus modiis de terra. Item dedit ecclesiam sancti Comitii, et sancti Helie [2018 1Kb] , et sancti uiti, in eadem [2019 1Kb] Teate, et recepit ibidem [2020 1Kb] ecclesiam sancti Tenestri cum tribus milibus modiis terre; et in Comino  quinque milia, inter Atinam scilicet et uicalbum, et furcam sancti Leutherii. Item [2021 1Kb] de ecclesia sancti Felicis in Puluerio [2022 1Kb] , quod est modia [2023 1Kb] terre mille centum, recepit [2024 1Kb] solidos centum; pro censu uero  annuali solidos 5. Per hos dies in placito Marsorum comitum proclamanti [2025 1Kb] , refutata est ripa Fucini cum piscaria sua, ab ipsa uidelicet ecclesia sancte Marie de Montorone, usque in Sanctam Mariam de Palude; qui locus tunc [2026 1Kb] Altoranum nuncupabatur. Necnon et due seruorum familie cum omnibus suis. Proclamauit [2027 1Kb] etiam  in placito Andree marchionis missi imperatoris [2028 1Kb] Ottonis   apud [2029 1Kb] Sulmonem [2030 1Kb] super Oderisio comite Baluensi, qui retinebat duas ecclesias nostras in [2031 1Kb] ualle de Pectorano, id est sancti Stephani et sancti Eleutherii, et facta inde manifestatione, recollegit protinus [2032 1Kb] eas. Hic conuocatis aliquot hominibus de ciuitate [2033 1Kb] Termulensi, fecit cum eis conuenientiam ut edificarent ibi in pertinentiis [2034 1Kb] nostris in loco qui Ripa [2035 1Kb] Orsa uocatur iuxta fluuium Trinium  unum castellum, ubi ipsi cum [2036 1Kb] suis omnibus habitarent, et laborarent ipsas terras nobis illic [2037 1Kb] pertinentes: ita ut tertiam [2038 1Kb] partem huic monasterio tam [2039 1Kb] de ipso castello quam et de omnibus que ibi operarentur tribuerent, duas uero sibi haberent. Ipso [2040 1Kb] tempore Sadelfrit diaconus ciuitatis Lesinensis obtulit in hoc monasterio unam  ecclesiam iuris sui uocabulo Sanctus Martinus; constructam [2041 1Kb] iuxta eandem ciuitatem, in loco qui dicitur Alchisi, cum uniuersis [2042 1Kb] ornatibus et pertinentiis eius. Id [2043 1Kb] ipsum quoque fecerunt Guarnerius et Laidulfus a Basso Larinenses [2044 1Kb] , de ecclesia sancti Germani in loco qui uocatur [2045 1Kb] Aquarola apud Larinum. Similiter [2046 1Kb] fecerunt Iohannes [2047 1Kb] et Bonucius ciues Termulenses de ecclesia sancte Trinitatis quam ipsi construxerant super mare, in ripa que nominatur Petra Hermerissi. Eodem modo oblate sunt huic monasterio tres ecclesie in Lumisano, id est Sancta Maria, Sanctus Petrus, et Sanctus Benedictus in loco Maccla bona, cum omnibus rebus et pertinentiis earundem ecclesiarum. Guido etiam Asculanus obtulit curtem suam de Casali,  loco qui dicitur Force, que est terra modiorum circiter mille quingentorum [2048 1Kb] : obtulit autem illam in ecclesia sancti Saluatoris de predicto Asculo, ad opus monasterii huius  . Emmo [2049 1Kb] etiam quidam Marsicanus obtulit huic monasterio [2050 1Kb] hereditatem suam de Comino quod est centum modia de terra, in loco qui dicitur Ferrara, ad uicalbum.

Circa hos dies Gisepertus prepositus sancte Sophie de Beneuento, ordinatus super causas huius monasterii in Lesina et Thermule [2051 1Kb] , recollegit ab Adelchiso Lucerino episcopo libellum quem ei [2052 1Kb] dudum Angelarius [2053 1Kb] abbas fecerat de omnibus que in predicta Lesina huic monasterio pertinebant,  dimissa iterum [2054 1Kb] ei per libellum medietate ipsius faucis, et fluuio Lauri usque in quindecim annos; censu libra [2055 1Kb] auri per annum. Hic [2056 1Kb] idem Gisepertus proclamauit in placito Termulensi coram multis qui ibi aderant nobilibus atque iudicibus, super quodam Castelgardo [2057 1Kb] qui ei contendebat quandam curtem nostram in eadem Termula, loco qui uocatur Casale Mari ad sanctum Georgium, que curtis appellatur De Theodosio; quam uidelicet curtem Deusdedit abbas noster olim emerat ab Adelperto auo eiusdem Castelgardi, quingentis solidis aureis, cum casis, terris, uineis, siluis, pratis, et aquis, simul cum ipso pascuo eius quod habebat in Termuleto [2058 1Kb] , per designatos fines: ab uno capite riuus qui decurrit a sancto Georgio in uiuarium [2059 1Kb] , et  usque Bifernum; ab altero capite mare; a latere Bifernum; ab alio latere riuus uiuus qui decurrit in mare; et ita ostensa ratione sua iudicantibus illis, manifestauit se inde predictus Castelgardus [2060 1Kb] per scriptum, apposita compositione mille solidorum si hoc aliquando remouere uoluisset. Constantius quoque prepositus sancti Benedicti de Larino [2061 1Kb] , proclamauit in placito Madelfrid [2062 1Kb] comitis super Azonem episcopum ipsius ciuitatis, de ecclesia sancti Benedicti in Pettinari [2063 1Kb] quam idem episcopus cum omnibus possessionibus eius sibi uendicauerat, et ostensa ratione ac iustitia nostra, iudicante comite et episcopo renuntiante, recollegit eam: et quoniam destructa erat, a fundamentis illam [2064 1Kb] restaurans, in ea monasterium quod hactenus intra [2065 1Kb] ciuitatem  fuerat, esse constituit, ibique cum fratribus [2066 1Kb] religiose uiuere cepit.

* Cuius supra meminimus add. 2.

7. Hic abbas fecit libellum de monasterio [2067 1Kb] sancte Marie in Luco [2068 1Kb]  , Raynaldo comiti Marsorum, secundum illas scilicet pertinentias atque [2069 1Kb] fines, quibus Gualterius sacerdos et monachus eandem ecclesiam a [2070 1Kb] Doda comitissa sibi concessam [2071 1Kb] in hoc monasterio ante [2072 1Kb] annos ferme uiginti tradiderat, quod [2073 1Kb] est terra modiorum circiter sexcentorum. Quod [2074 1Kb] uidelicet sancte Marie monasterium diuersis postmodum ac multiplicibus longe lateque ecclesiis seu possessionibus  a [2075 1Kb] nonnullis fidelibus est ditatum, de quibus hic ea [2076 1Kb] que inuestigare potuimus, congruum scribere duximus. Ecclesia [2077 1Kb] sancte Marie in Passarano, et sancti Sebastiani ibidem. Monasterium [2078 1Kb] sancti Martini in Trans aquas. Ecclesia [2077 1Kb] sancte Marie de Colle longo; sancte [2079 1Kb] Restitute in Morrei; sancti Stephani, et sancti Nykolai, et sancti Donati in ualle Sorana; sancte Crucis in ualle Ortuccle [2080 1Kb] ; sancti Laurentii in uico; sancti Ioannis in Besenge [2081 1Kb] ; sancti Cypriani in ciuitate Marsicana; sancti Saluatoris in agro [2082 1Kb] eiusdem ciuitatis; sancte Barbare ibidem; sancti Ambrosii in Secunzano. Monasterium [2083 1Kb] sancte Marie in Cesis; sancti Leucii [2084 1Kb] in Marano; sancti Blasii in Muscosi [2085 1Kb] ; sancti Herasmi in Pomperano; sancti Siluestri in Pireto;  sancti Saluatoris in Camerata [2086 1Kb] ; sancti Germani in Petrella Romani. Omnes iste ecclesie, cum uniuersis possessionibus et pertinentiis earum mobilibus et immobilibus predicto monasterio antiquitus pertinuerunt. Insuper et hereditas Petri Maimonis in Auritino [2087 1Kb] magna et bona, et hereditas Apici in Paterno, necnon [2088 1Kb] et hereditas Bettonis Rattrude in Auezano.

8. Preterea ubicunque aliquid [2089 1Kb] de possessionibus huius [2090 1Kb] monasterii que prioribus temporibus amisse seu [2091 1Kb] perdite fuerant prefatus [2092 1Kb] abbas [2092 1Kb] inuestigare certius poterat [2093 1Kb] , maximum [2094 1Kb] recolligendi et conquirendi, seu [2095 1Kb] etiam redimendi, nec non libellos faciendi, studium habebat [2096 1Kb] . Libellos [2097 1Kb] autem seu [2098 1Kb] de rebus huius monasterii  siue sancti Angeli de Barreio sicut [2099 1Kb] in eisdem libellis habetur ideo studiosissime faciebat, ut et hoc monasterium dudum a Saracenis destructum huiusmodi [2100 1Kb] pecuniis reconciliaret, et ut per hoc indicium ad huius cenobii dicionem uniuersa illa pertinere in futurum tempus ostenderet. Nam filiis cuiusdam Gisonis de Aprutio libellum faciens de curte de Bigano [2101 1Kb] , quadringentorum circiter modiorum, recepit inde in [2102 1Kb] presenti solidos sexcentos: annualiter uero pro censu, solidos 20. Item in Aprutio [2103 1Kb] de curte Tulliana, solidos trecentos; pro censu [2104 1Kb] 23. Item ibidem de curte que dicitur  Bassanum solidos centum, pro censu 15. Item ibidem loco Arole de quadringentis modiis terre, solidos sexcentos [2105 1Kb] ; pro censu 4; de [2106 1Kb] curte Mariana solidos 168 [2107 1Kb] ; pro censu 7. Item de [2108 1Kb] curte Tuliana [2109 1Kb] et aliis rebus libras 16; pro censu solidos 20. Item de eadem solidos trecentos: pro censu 16. In comitatu uero Pennensi de curte sancti Siluestri de Doliola [2110 1Kb] , solidos quadringentos: pro censu 15. De curte sancti Georgii de Colline, solidos ducentos: pro censu 10. De terris in loco qui dicitur Ciccle, solidos quingentos; pro censu 10. De terris in Paterno et Casa Punti [2111 1Kb] solidos 160: pro censu 4. In Marsia de Sancto uictorino in Celanu [2112 1Kb] , et Sancto Benedicto in Tilia, libras 6: pro censu tremisses 8. In [2113 1Kb] Balua de Sancto Mercurio et Sancto  Cesidio [2114 1Kb] , libras 4: pro censu tremisses 10. Item ibi de ecclesia sancti Benedicti in Pretorio libras duas: pro censu solidos duos. Fecit etiam libellum cuidam Iohanni presbytero et Maraldo gastaldeo ciuitatis Cannensis de piscaria eiusdem ciuitatis, in loco qui dicitur Zappineta, usque in decem annos; pro censu [2115 1Kb] 14 ligaturas sepiarum, 40 bonas sepias per singulas ligaturas habentibus; nec non et de ecclesia sancti Benedicti sita in eadem Canni, pro censu solidorum [2116 1Kb] duorum. De [2117 1Kb] piscaria quoque Lesinensi et fluuio Lauri libellum fecit pro censu triginta bizanteorum. Fecit et libellum Landulfo comiti Hiserniensi de tota pertinentia terrarum ubi dicitur Capriata. Quas idem comes non multo post ex integro reddidit in hoc monasterio, tradito hic ad conuersionem  cum [2118 1Kb] aliis oblationibus filio suo paruulo De [2119 1Kb] ecclesia quoque sancti Andree et omnibus pertinentiis eius in ualle de Caudis, loco Paulisi libellum fecit cuidam Leoni presbytero et Ioanni Genco [2120 1Kb] , pro multis [2121 1Kb] dumtaxat xeniis et seruitiis eorum. Similiter fecit et de innumeris aliis per [2122 1Kb] diuersa loca seu prouincias; que profecto [2123 1Kb] hic recensere uel scribere superfluum duximus [2124 1Kb] .

9. Huius  abbatis nono [2125 1Kb] decimo anno  Iohannes [2126 1Kb] papa de Roma exiliatus uenit Capuam, et rogatus a prefato principe Pandulfo, tunc primum in eadem ciuitate archiepiscopatum  [2127 1Kb] constituit, Iohanne [2128 1Kb] eiusdem principis fratre inibi consecrato. Post [2129 1Kb] quem domnus Leo huius cenobii monachus in eadem ciuitate quattuor annis et dimidio archiepiscopatu functus, Gerberto [2130 1Kb] nichilominus loci [2131 1Kb] istius monacho sui [2132 1Kb] successionem honoris reliquit [* 1Kb] . Sequenti 2133 1Kb] autem anno defuncto primo Ottone, Otto secundus imperator filius [2134 1Kb] eius cognomento Rufus uenit Capuam , et abiit Tarentum, ac [2135 1Kb] Metapontum, et deinde [2136 1Kb] Calabriam. Unde [2137 1Kb] prospere ad sua reuersus, anno Domini 983. iterum magno exercitu congregato, cum Saracenis in Calabriam dimicaturus descendit: sed diuina permissione superatus ab illis, uix ipse cum non multis euadere potuit. ueniens 2138 1Kb] igitur Capuam, firmauit principatum relicte  Pandulfi principis Aloare, et filio eius Landenulfo. Nam Landulfus et Atenulfus eiusdem Aloare filii in predicto bello perierant. Ipse uero imperator pro recolligendo milite ac certamine restaurando Romam [2139 1Kb] profectus [2140 1Kb] , eodem tempore defunctus est; atque [2141 1Kb] in atrio ecclesie beati Petri apostoli. in labro porphiretico  sepultus [** 1Kb] ; et filius ipsius, Otto tertius regnum [2142 1Kb] accepit.

10. Aloara [2143 1Kb] igitur cum uixisset in honore suo annis circiter octo, reliquit in principatu filium  Landenulfum; qui post quattuor menses cum [2144 1Kb] de more principali eiusdem ciuitatis ad ecclesiam sancti Marcelli ipsa quinta feria sancti pasche sollempniter processisset, a quibusdam infidelibus suis Capuanis crudeliter occisus est  . Quo cognito Trasmundus [2145 1Kb] Teatinus comes et [2146 1Kb] marchio  propinquus eiusdem principis, ad ulciscendam ipsius interfectionem, congregato non [2147 1Kb] paruo exercitu simul cum Rainaldo et Oderisio Marsorum [2148 1Kb] comitibus, uenit super Capuam post duos ferme menses, et obsedit eam ac uastauit per quindecim dies. Postmodum uero pro hac eadem principis ultione, uenit Capuam unacum predictis comitibus Hugo marchio missus ab imperatore, et obsedit eam undique per multos dies, quousque illi  [2149 1Kb] traditi sunt ii qui prefatum [2150 1Kb] principem interfecerant. Quos accipiens, sex de illis in furca suspendit; ceteros uero diuersis ac uariis penis multauit.

11. Ante hoc ferme biennium ingens terremotus factus est tam in Capua quam in [2151 1Kb] Beneuento: ita ut in Capua plurimas domos euerteret, et campanas eiusdem ciuitatis per se sonari faceret . In Beneuento autem uiperam  deiecit, et subuertit quindecim turres; in quibus uidelicet [2152 1Kb] centum [2153 1Kb] quinquaginta homines mortui sunt. De Ariano et Frecento [2154 1Kb]  magnam partem destruxit. Compsanam ciuitatem prope mediam euertit, eiusque episcopum cum aliis  [2155 1Kb] multis occidit. Ronsam  uero cum uniuersis fere in ea manentibus summersit. Eisdem [2156 1Kb] ferme diebus frater huius Aligerni abbatis, Leo nomine, monachus professione, reuertens [2157 1Kb] a Ierusolima portionem ligni dominice crucis non paruam, auro gemmisque pretiosis ac margaritis circumdatam [2158 1Kb] , secum detulit, et huic sancto cenobio deuotissimus obtulit, ipsa [2158 1Kb] die [2159 1Kb] Nonarum Nouembrium. Depositus [2160 1Kb] est autem predictus abbas 9. Kal. Decembris  , et honorifice 2152 1Kb] sepultus iuxta ecclesiam sancti Benedicti.

MANSO abbas [2161 1Kb] uicesimus octauus, sedit annis undecim.

12. Iste fuit consobrinus Pandulfi principis  ; qui cum eo tempore quo Aligernus [2162 1Kb] abbas defunctus  est, monasterio sancti Magni iuxta Fundanam ciuitatem  posito preesset, propinquorum principum solacio [2163 1Kb] fretus, non autem [2164 1Kb] monachorum consensu, cenobii huius abbatiam indeptus est. Unde factum est, ut nonnulli de prioribus ac [2165 1Kb] melioribus huius monasterii fratribus potius hinc egredi quam manere sub illo eligerent. E quibus domnus [2166 1Kb] Iohannes Beneuentanus qui postmodum abbas extitit, unus fuit: alter uero domnus [2167 1Kb] Theobaldus, nichilominus postmodum abbas effectus  domnus etiam Liutius, de religiosioribus [2168 1Kb] ac prioribus loci huius monachis unus; nec non et quinque alii quorum nomina non recoluntur. Et [2169 1Kb] tres quidem primi Ierusolimam profecti sunt; ceteri uero quinque in Lambardiam: quos cum ob maximam huius loci deuotionem Hugo marchio nimis honorifice [2170 1Kb] suscepisset, ex eius largitione quinque [2171 1Kb] in illis partibus cenobia construxerunt, atque iuxta huius monasterii traditionem omnem ibi ordinem posuerunt. Ex [2172 1Kb] huius marchionis dono duo hic argente corone habentur.

13. Per [2173 1Kb] idem tempus supradictus Otto tertius interuentu matris [2174 1Kb] auguste Theophanu [2175 1Kb] preceptum huic monasterio fecit , confirmans de more omnes pertinentias eius  .  Gisulfus preterea Teanensis comes  fecit oblationem in hoc monasterio  de loco siue [2176 1Kb] castello quod dicitur Casale Caspuli, cum uniuersis [2177 1Kb] finibus ac pertinentiis eius. Berteramus  etiam nobilis uir de comitatu Pennensi obtulit res suas beato [2178 1Kb] Benedicto in loco qui uocatur [2179 1Kb] Fonte tecta  , cum ecclesia sancti Flauiani, et medietate castelli de colle [2180 1Kb] Carello et castello de monte Petitto, et cum aliis curtibus suis, quod est terra modiorum septingentorum . Sed et Petrus quidam presbyter  de Campomaurani [2181 1Kb]  , obtulit in hoc loco ecclesiam sancte Marie, quam ipsemet [2182 1Kb] in hereditate sua construxerat super ipsos lacus eiusdem ciuitatis, cum multis terris et omnibus pertinentiis eius. Temmarius quoque uir quidam illustris de Aprutio fecit sancto Benedicto cartam de omni pertinentia sua in Penne et Aprutio, cum ecclesia sancti Pauli, et sancti Iohannis de Busseta [2183 1Kb] , et curtibus per diuersa loca, quod [2184 1Kb] est terra modiorum mille et centum [2185 1Kb] . Similiter fecit et Trasmundus [2186 1Kb] clericus de curte sua in Aprutio que dicitur Celli, cum omnibus pertinentiis et adiacentiis suis, quod est terra modiorum trecentorum. Id ipsum fecit et Grimoaldus iudex Aquinensis de ecclesia sancti Angeli  in monte qui uocatur [2187 1Kb] Aspranus, cum terris non paucis et ceteris pertinentiis suis.

Hic [2188 1Kb] abbas fecit libellum quibusdam nostratibus, iuxta tenorem abbatis Aligerni, et posuit eos circa Sanctum Heliam, ut et ipsam ecclesiam a barbaris destructam restaurarent, et terras in circuitu eius iuxta terminos statutos excolerent. Landenulfo [2189 1Kb] quoque Lucerine sedis episcopo fecit libellum de piscaria Lesinensi; unde idem episcopus per singulos annos reddebat in [2190 1Kb] censum in natale Domini [2191 1Kb] preposito sancte Sophie de Beneuento ad opus monasterii huius bizanteos 26. Fecit etiam libellum Rainaldo comiti Marsorum de ecclesia sancti Pauli que sita est in territorio Cominensi, in pertinentia castelli Septem fratrum, cum rebus et  adiacentiis [2192 1Kb] suis, trecentis uidelicet terrarum modiis, recipiens ab eo ad [2193 1Kb] presens quidem solidos 50: annualiter uero, tincas quingentas. De [2194 1Kb] ecclesia quoque sancti Felicis in Puluerio, et sancti Maximi in comitatu Teatino libellum faciens, recepit solidos trecentos: pro censu autem solidos 8. In [2195 1Kb] comitatu Pennensi: de Sancto Angelo de  Galiano solidos 100: pro censu 7. Item ibidem de Sancto Bonito solidos 50: pro censu solidos 3. Item ibidem de terris ad Coronulas, et ad fontem Ermonis, solidos 100: pro censu solidum unum. Item ibidem de terris in Pastina et in ualle Albina solidos 160: pro censu solidos 8. Item [2196 1Kb] in Aprutio cuidam Odemundo [2197 1Kb] de ipsa curte de Mariano ad ipsam cisternam, et in colle de Morta terram modiorum 100, pro [2198 1Kb] solidis nichilominus 100, et pro censu solidos 5 [2199 1Kb] . Eodem tempore [2200 1Kb] Terracinenses ciues commoniti a Iohanne episcopo suo propter cladem quandam [2201 1Kb] quam tunc patiebantur, ipso die sancti pasche   omnes [2202 1Kb] unanimiter deuouerunt ac promiserunt daturos se per singulos annos in hoc monasterio sex  milia anguillas; et scriptum inde fieri, terribili anathemate supposito ad posterorum memoriam preceperunt  .

14. Hic idem [2203 1Kb] abbas cum a Iohanne papa quintodecimo [2204 1Kb] priuilegium  iuxta solitum recepisset [2205 1Kb] , a Landenulfo etiam principe, qui, ut iam diximus, a Capuanis [2206 1Kb] crudeliter interemptus est, preceptum confirmationis abbatie [2207 1Kb] totius accepit   , secundum [2208 1Kb] tenorem scilicet precepti patris ipsius. Laydulfus quoque eiusdem Landenulfi frater qui illi in principatu successit, 15 et [2209 1Kb] familias in Aquinensi ciuitate de maioribus que ibi erant concessit. Cui [2210 1Kb] etiam nono  abbatie ipsius anno  iurauit omnem securitatem, et ut de tota  omnino abbatia se uiuente illum fideliter adiuuaret; preceptum quoque de Castro Celi, cum toto monte qui uocatur Aspranus per suas pertinentias fecit . In eius [2211 1Kb] itaque montis summitatem idem [2212 1Kb] abbas ascendens, cum nonnulla inibi ueterum edificia repperisset, uoluit ibi castrum construere; sed propter aque penuriam id facere  dissuasus, descendit; et in latere eiusdem montis, roccam que Sicca nuncupatur  edificauit [2213 1Kb] .

15. Supradictus [2214 1Kb] itaque imperator Otto, deposito de [2215 1Kb] principatu Laidulfo  et ultra montes exiliato  eo quod in nece fratris sui consensisse dicebatur, Ademario cuidam Capuano filio Balsami clerici, quem secum a puero deducatum unice diligebat, Capuanum [2216 1Kb] tradidit principatum. Non multo post id est [2217 1Kb] post menses 4, idem Ademarius a Capuanis principatu depellitur, et Landulfus  de Sancta Agatha [2218 1Kb] , filius scilicet Landulfi Beneuentani principis in principem subrogatur. Hic prefato [2219 1Kb] abbati iureiurando  firmauit, et iurando firmare fecit duodecim de [2220 1Kb] nobilibus Capuanis totam ex integro abbatiam, cum  omnibus omnino intra Capuanum principatum pertinentiis eius, sicut eam tenuit sub supradicta [2221 1Kb] principissa Aloara et Landenulfo filio eius, a quibus ei dudum fuerat confirmata. Comitatum etiam Aquinensem totum ex integro, simul cum episcopatu eius, et castellum [2222 1Kb] Teramense  necnon [2223 1Kb] et castellum Arcis, cum omnibus pertinentiis eorum, sicut eo tempore tenebat et dominabatur. Insuper et castellum de Bantra  quod fuit Landonis comitis, cum uniuersis pertinentiis ipsius, tenore simili [2224 1Kb] confirmauit, cum diuersis uidelicet aliis condicionibus quas a predicto principe abbati eidem requirere uisum fuit, quemadmodum in ipsius sacramenti serie continetur.

16. Preter multa igitur illius strenue et ut [2225 1Kb]  suppressius de tanti loci patre loquar seculariter quodam modo gesta, cum et equites sibi plurimos, et non paucos sericis indumentis ornatos [2226 1Kb] famulos parauisset, et [2227 1Kb] ultramontani imperatoris curiam nichilo segniter frequentaret, precipue [2228 1Kb] ob  supradicte arcis constructionem, maximum sibi inuidie atque odii fomitem in uniuerso principatu succendit [2229 1Kb] : quod quasi uideretur non solum abbatiam, sed etiam principatum sibi cupere uendicare. Unde factum est, ut non multo post, traude inuitatus a Capuanis, captus atque cecatus sit. Accessit ad hanc inuidentiam, etiam Alberici Marsorum episcopi nequitia; qui  uidelicet dum filio suo quem de quadam meretrice susceperat tradidisset episcopatum, ad huius loci abbatiam adipiscendam si quomodo posset totum [2230 1Kb] miser dederat animum. Comperiens  itaque predictum abbatem ob ea que supra diximus ualde Capuanis infensum [2231 1Kb] , locutus primo cum quibusdam nequissimis monachis, postmodum uero cum aliquibus pessimis [2232 1Kb] ciuibus  Capuanis  pactus est [2233 1Kb] centum se libras Papiensium denariorum illis daturum, si cecato prius abbate, Casinense sibi [2234 1Kb] monasterium traderent [2235 1Kb] ; quod deinceps eorum fultus auxilio, sine alicuius contradictionis obstaculo possideret. Ita uidelicet, ut mediatatem ipsius pretii ad presens illis per suos necessarios mitteret: medietatem uero alteram tunc destinaret, cum abbatis oculos in manus [2236 1Kb] suas reciperet. Quod cum ita inter eos firmatum fuisset, ceperunt utrique hic de pecunia, illi de nequitia pro posse studere. Congesta igitur pseudo episcopus ille undecunque pecunia, misit  quemadmodum pollicitus fuerat. Quam nequam illi suscipientes, illos quidem qui detulerant in quibusdam latibulis [2237 1Kb] absconderunt; ad  abbatem uero  uenientes, dolose pedibus [2238 1Kb] eius prostrati precantur ut Capuam adeat; et si quam aduersus aliquem [2239 1Kb] illorum querelam haberet, legalem inde iustitiam sumeret [2240 1Kb] . Abbas autem quoniam illorum inuidiam iam dudum compertam et malitiam suspectam  habebat, negat illuc posse se aliquatenus ire. Tunc illi Deum negare parum quid estimantes, et eum qui uniuersorum inspector est fallere se posse credentes, mox adhibitis euangeliis iurant quod saluum illum et incolumen Capuam ducant, saluumque nichilominus et incolumen ad sanctum Benedictum reducant. Hoc autem [2241 1Kb] illi iurantes, fraudulenter in mente sua statuerant, ut postea quam Capuam illum duxissent, ad ecclesiam quoque [2241 1Kb] sancti Benedicti que in eadem ciuitate sita [2241 1Kb] est eum perducerent [2242 1Kb] , ut quasi huius [2243 1Kb] doli ingenio periurium deuitarent. Deceptus itaque huiuscemodi [2244 1Kb] fraudibus abbas, credidit; et Capuam una cum illis nichil suspicans mali, perrexit. At illi qui iam dudum [2245 1Kb] diabolo [2246 1Kb] suggerente conceperant  [2247 1Kb] dolorem, pepererunt tandem iniquitatem: moxque ut in Capuanum monasterium illum introduxerunt , quemadmodum disposuerant capiunt, eiusque oculos sine mora euellunt ac [2248 1Kb] diligenter linteolo inuolutos, clam ut domino suo ferent, episcopi nuntiis mittunt. Quos illi suscipientes, et [2249 1Kb] ualde effecti [2250 1Kb] hylares, festinanter ad dominum suum reuerti ceperunt. Sed o nunquam dormitans diuini iudicii oculus [2251 1Kb] . Iam illi prope Marsiam in campo qui [2252 1Kb] Mezius uocatur peruenerant, ibique iam securi subsistentes, cibos ab itinere fatigati percipiebant. Cum ecce [2253 1Kb] peregrinus quidam a [2254 1Kb] Marsia ueniens, ac perquisitus ab eis iuxta quod uiantibus consuetudo est aliquid noui: Episcopus ait huius terre defunctus est. Qua illi uoce  uehementer attoniti, eumque fallacem atque impostorem, cum aspernatione nimia esse dicentes, prorsus credere dubitabant. Sed cum ille rem certo certius atque instantius affirmaret [2255 1Kb] , et diem horamque illius obitus diligenter notatam eis referret, confestim illi in eodem loco defossis oculis quos iam frustra ferebant, ad domum infelicis [2241 1Kb] episcopi [2256 1Kb] conscensis equis perniciter aduolant, atque reperiunt eadem hora uita priuatum episcopum, qua predictus abbas lumine priuatus fuerat oculorum  : que uidelicet dies 18. Kal. Decembris extitit. Ne [2257 1Kb] cui autem hoc dubium forte aut incredibile  uideatur: ex illis nuntiis quos in tantum scelus iam dictus pseudo episcopus destinauerat, unum Andream nomine, presbyterum officio [2258 1Kb] , ego ipse cum adhuc essem puerulus uix sese in lecto mouere ualentem recolo me uidisse; qui ultra centenariam iam uiuens etatem, hec omnia seriatim auunculo meo sancte memorie Iohanni Sorano episcopo quotiens interrogabatur cum lacrimis confiteri solebat [2259 1Kb] .

Preerat eo tempore in Aquinensi gastaldatu Adenulfus cognomento Summucula, abauus [2260 1Kb] scilicet eorum qui nunc dicuntur Aquinensium comitum; qui mox ut abbatem cecatum agnouit, hylaris effectus, predictam [2261 1Kb] Roccam Siccam quam idem abbas [2262 1Kb] paulo ante construxerat, a fundamentis  [2263 1Kb] euertit [2264 1Kb] [* 1Kb] . Huic [2265 1Kb] porro abbati successor eius Iohannes, ecclesiam sancti Martini iusta uulturnum, et ecclesiam sancti Secundini [2266 1Kb] , ex [2267 1Kb] toto concessit, cum omnibus omnino pertinentiis ac possessionibus earum, ut ibidem suo arbitrio quandiu aduiueret, honorifice conuersari ualeret. Defunctus [2268 1Kb] est autem predictus abbas 8. Idus Martii.

17. Eodem [2269 1Kb]  tempore  beatus Adelpertus Sclauorum episcopus relicto episcopatu  suo ex [2270 1Kb] licentia Romani pontificis ad hoc monasterium uenit, cupiens Ierusolimam pergere [2271 1Kb] ; sed cum a predicto abbate et a nonnullis huius loci prioribus dehortatus inde fuisset, quasi diuinitus datum sibi consilium sumens, statuit tota uita sua hic degere, et nusquam amplius omnino procedere. Cum [2272 1Kb] autem quadam die quidam de prioribus huius monasterii affectuose cum ipso loquentes dixissent: Bonum est pater ut hic nobiscum maneas, hic habitum monasticum induas, hic Deo placitum uiuere ducas; quoniam cum sis episcopus, et ecclesias nostras dedicare, et  nostros clericos ad gradus  ecclesiasticos poteris [2273 1Kb] promouere; hoc ille uerbum nimis [2274 1Kb] moleste accipiens, mox descendit, atque [2275 1Kb] ad uirum sanctissimum Nilum, quem tunc apud  uallem luci cum aliquot Grecis fratribus religiosissime conuersari perceperat, deuote [2276 1Kb] profectus est. A quo dum opportuna [2277 1Kb] humiliter consilia quereret, seque ab illo non posse recipi cognouisset: pro eo enim quod ita de monasterio nostro recesserat, asserebat predictus pater non audere se illum retinere, ne forte ob hoc et ipse cum suis inde expelleretur; consilio tandem ipsius Romam reuersus, in monasterio sancti Bonifatii martyris aliquandiu conuersatus est; nec multo post, iterum ad episcopatum suum a pontifice [2278 1Kb] Romano directus [2279 1Kb] . Rursus itaque Romam [2280 1Kb] reuersus, iterumque  Sclauoniam remissus , cum predicare ibi cepisset, capite [2281 1Kb] a barbaris pro Christo truncatus, martyrium sumpsit .

His quoque diebus imperialem coronam de manu Romani pontificis tertius Otto suscepit [2282 1Kb] . Non multo post autem Crescentium  Romanum senatorem qui se in castello sancti Angeli [2283 1Kb] contra eum rebellans munierat, sacramento deceptum cepit, et mox quasi reum maiestatis capite obtruncauit .

18. Eo [2284 1Kb]  etiam tempore uir Dei Romualdus una cum beato Bonifacio imperatoris consanguineo qui paulo post apud Russiam Christi [2285 1Kb] martyr effectus est, et cum aliis pluribus Teutonicis de predicti imperatoris exercitu, ad hoc beati Benedicti  monasterium orationis gratia uenit. Ubi grauiter infirmatus, sed quantocius diuina misericordia conualescens, ad [2286 1Kb] sua reuersus est [2287 1Kb] .

19. Circa [2288 1Kb]  hec tempora Olibanus quidam Galliarum comes ditissimus a prefato [2289 1Kb] uiro Dei Romualdo cui peccata sua confessus fuerat commonitus est, ut relicto seculo ad beati Benedicti monasterium sub obtentu [2290 1Kb] orationis ueniret, ibique se [2291 1Kb] diuino seruitio irreuocabiliter manciparet,  quoniam [2292 1Kb] quidem aliter nequaquam saluari ualeret [2293 1Kb] . Nil ergo moratus, sua relinquens filio, cum multa diuitiarum copia, quindecim scilicet onustis thesauro sagmariis, ad hoc se monasterium contulit; et his qui secum uenerant ualedicens, nil tale de ipso hactenus suspicantes, ipse nusquam de cetero progressurus, flentes ad propria remeare cegit [2294 1Kb] .

IOHANNES  nonus [2295 1Kb] et uicesimus abbas, sedit anno uno [* 1Kb] .

20. Qui [2296 1Kb] uidelicet uenerabilis uir [2297 1Kb] , cum iam senectute pariter et infirmitate grauatus, tanti regiminis pondus se nequaquam [2298 1Kb] ferre posse perspiceret,  sponte [2299 1Kb] sua fratrumque [2300 1Kb] consensu ac uoluntate, abbatem sibi substituit: ipse uero abbatia relicta, in proximam heremum, in loco qui hodie [2301 1Kb] Piretum appelatur, cum [2302 1Kb] quinque fratribus secessit; ibique in honore [2303 1Kb] sanctorum Cosme et Damiani paruula constructa ecclesia solitarius quodammodo [2304 1Kb] degens, in spiritualibus operibus reliquum uite sue tempus exegit. Audiui a quodam sene, quod dum quadam die super municipium huius monasterii uocabulo Piniatarium  cuius habitatores olim [2305 1Kb] rebellare temptauerant, hostiliter perrexisset, ecclesia quedam iuxta idem municipium posita, cum [2306 1Kb] aliquot corundem rusticorum mapaliis, ab illis qui secum ierant igne succensa sit, et ob hanc causam in [2307 1Kb] multis se maximisque lamentis  dedens [2308 1Kb] , abbatiam huiusmodi occasione inuenta dimiserit. Iste [2309 1Kb] fecit libellum Trasmundo cuidam clerico [2310 1Kb] , de quibusdam curtibus in [2311 1Kb] Aprutio [2312 1Kb] huic monasterio pertinentibus, per diuersa loca modiorum quasi quadringentorum, pro solidis ducentis, et censu solidorum octo; de illis [2313 1Kb] quoque terris in loco Ciccle pretii [2314 1Kb] ac census tantundem recepit. Idem etiam de tertia parte curtis de Moscufe [2315 1Kb] et de [2316 1Kb] aliis terris, libellari nomine  datis [2317 1Kb] , recepit solidos quadringentos; pro censu uero per annum solidos 24.

21. [DESID. Dial. II, 11]. Hic cum tempore iam Theobaldi abbatis defunctus fuisset, ipsa [2318 1Kb] nocte religiosus quidam frater Iohannes nomine in monasterio sancti Laurentii quod Capue situm est [2319 1Kb] , uigilias fratrum de more preueniens, subito [2320 1Kb] dum oraret respexit, uiditque quasi super hunc montem maximam lucem in acre, atque intra eandem lucem, cernit Iohannis ipsius animam celum conscendere. Cumque facto mane cuperet reddi certus de uisione, perrexit ad Andream qui tunc Capuano [2321 1Kb] monasterio preerat, eique uisionem quam perspexerat pandens, obnixe rogat, ut hominem suum ad hoc monasterium protinus mittat, qui  omnem rei ueritatem diligenter addiscere, eisque reuertens debeat intimare. Pergens itaque nuntius, cum pars illi adhuc itineris aliqua superesset, quendam obuium habuit, qui ab hoc monasterio Capuam se proficisci diceret, ut prefati uiri [2322 1Kb] obitum fratribus ibi degentibus nuntiaret. Quem cum de hora obitus eiusdem sollicite perquisisset, ea illum hora ex hoc seculo migrasse accepit, qua Capuanus ille Iohannes, eius animam celum [2323 1Kb] conscendere se uidisse asseruit. Tunc ad illos a quibus legati fuerant uterque reuersus, alter Capue Iohannis depositionem, alter uero Casini retulit que super eius [2324 1Kb] obitu uisa fuerat uisionem. Obiit autem pridie Idus Martii  .

IOHANNES tricesimus a beato Benedicto abbas effectus,  sedit annis duodecim, mensibus sex [2325 1Kb] .

22. [DESID. Dial. II, 1]. Hic ex illustri Beneuentanorum ciuium prosapia genus nobile ducens, sed nobiliores ab infantia possidens [2326 1Kb] mores, cum in ecclesia ciuitatis eiusdem archidiaconatus honorem gereret, diuino tactus amore, temporibus Aligerni abbatis  ad hoc sanctum [2327 1Kb] cenobium uenit; et uniuerse seculi uanitati renuntians, uestem monasticam induit. Qui cum aliquantos sub sancte conuersationis studio peregisset annos, atque post Aligerni transitum Manso in abbatiam, ordine quo  iam diximus successisset, egressus hinc [2328 1Kb] Ierusolimam orationis causa profectus est, atque in monte Syna per sex continuos [2329 1Kb] annos commoratus. Inde uero in Grecia in monte qui Agionoros uocatur  , per aliquot temporis spatia conuersatus est. In quo loco sanctus pater Benedictus illi quadam nocte per uisionem apparens, pastoralem uirgam quam manu gestare uidebatur, ei contradidit, atque ut ad monasterium Casinense quantocius [2330 1Kb] reuerteretur indixit. Quam uisionem cum mane facto patri monasterii retulisset, monere illum atque hortari idem abbas curauit, ut quoniam uoluntatis hoc uideretur esse diuine, minime neglegendum duceret: sed mox ad suum [2331 1Kb] monasterium celesti gratia comitatus reditum maturaret. uisioni igitur et commonitioni  Iohannes obtemperans, ad hunc locum Christo duce reuersus est; quem [2332 1Kb] predecessor ipsius Iohannes abbas alacriter [2333 1Kb] ualde recipiens, mox prepositum ordinans, ac non multo post quia ipse ut supra relatum est et infirmitate simul et etate impediebatur, eundem sibi substituit; et illo in heremum secedente, hic in monasterii curam uniuersorum fratrum electione successit [2334 1Kb] . Fuit [2335 1Kb] autem temporibus Siluestri pape secundi, et octaui decimi Iohannis. Hic primo ordinationis [2336 1Kb] sue anno  recepit preceptum confirmationis totius abbatie, aureo sigillo bullatum [2337 1Kb] a supradicto Ottone imperatore  . Qui [2338 1Kb] etiam imperator in [2339 1Kb] hoc monasterio per dies aliquot remoratus, duas coronas argenteas beato Benedicto  obtulit.

23. Per idem tempus Rainaldus comes Marsorum  fecit monasterium de ecclesia sancte Marie que dicitur In Cellis , territorio Carseolano  , idque in circuitu non paruis possessionibus ditans, castellum etiam quod nunc Celle uocatur, tunc autem appellabatur [2340 1Kb] castellum sancti Angeli, cum omnibus eius pertinentiis in eodem monasterio confirmauit. Petrus quoque presbyter quidam de ciuitate Tiburtina, de [2341 1Kb] ecclesia sancti Pastoris que iuxta eandem ciuitatem sita est,  cum uniuersis ipsius pertinentiis cartulam oblationis in eodem monasterio cum omnibus suis parentibus fecit.

24. Anno [2342 1Kb] tertio abbatis huius, qui est millesimus ab incarnatione Domini  , prefatus [2343 1Kb] imperator Beneuentum uenit [2344 1Kb] , et causa penitentie quam illi beatus Romualdus iniunxerat abiit ad montem Garganum. Reuersusque consequenter Beneuentum, petiit a [2345 1Kb] ciuibus corpus sancti Bartholomei apostoli; qui nichil tunc ei [2346 1Kb] negare audentes, habito [2347 1Kb] cum archiepiscopo qui tunc eidem urbi presidebat [2348 1Kb] consilio, corpus [2349 1Kb] beati Paulini Nolani episcopi quod satis decenter apud episcopium eiusdem [2350 1Kb] ciuitatis erat reconditum callide [2351 1Kb] illi pro corpore apostoli obtulerunt; et eo  sublato recessit, huiusmodi [2352 1Kb] fraude deceptus. Quod [2353 1Kb] postquam resciuit, nimium indignatus, corpus quidem confessoris quod detulerat, honorifice satis apud Insulam Rome recondidit  ; euestigio [2354 1Kb] autem Beneuentum regressus, obsedit eam undique per tempus [2355 1Kb] aliquod, sed nichil aduersus eam preualens, Romam reuersus est [2356 1Kb] . Unde cum [2357 1Kb] ad sua reuerti disponeret, mortuus est apud oppidum quod nuncupatur Paternum , non longe a ciuitate que dicitur Castellana [2358 1Kb]  ; ab uxore ut [2359 1Kb] fertur Crescentii senatoris quem superius  ab illo  [2360 1Kb] retulimus decollatum, qua [2361 1Kb] impudice abutebatur potionatus. Sed [2362 1Kb] antequam mors eius a circummanentibus dinosci ualeret [2363 1Kb] , corpus ipsius aromatibus [2364 1Kb] conditum a suis ultra montes delatum [2365 1Kb] est  , et Heinricus [2366 1Kb] dux consobrinus ipsius constitutus est rex [2367 2Kb] .

25. Hic abbas fecit capsam magnam argenteam inauratam, cum smaltis et gemmis [2368 1Kb] . Fecit et ceroferaria duo magna [2369 1Kb] , librarum argenti quindecim, necnon et duo turibula argentea, librarum sex: codices quoque ecclesiasticos nonnullos [2370 1Kb] fecit magnos et pulchros; totius etiam monasterii ambitum in circuitu muris turribusque muniuit. Construxit preterea et ecclesiam in honore sancti Nycolai [2371 1Kb] in monticulo qui secus pratum [2372 1Kb] dominicum  [2373 1Kb] est, prope ciuitatem sancti Germani. Quen uidelicet emulatus Theobaldus prepositus ipsius, et ipse nichilominus eidem beato confessori [2374 1Kb] basilicam aptauit apud castrum sancti Petri quod [2375 1Kb] est positum ad radicem huius montis, in cripta antiqua, que ingentibus [2376 1Kb] saxis pulchro [2377 1Kb] gentilium opere in demonum suorum [2378 1Kb] honore constructa iuxta ecclesiam [2379 1Kb] eiusdem beati Petri sita uidetur [2380 1Kb]  . Quo tempore, octauo scilicet ipsius abbatis anno, terremotus ingens per quindecim et eo amplius dies hunc montem exagitauit, ita ut in aliquot locis ecclesiam scinderet.

 26. Rainaldus [2381 1Kb] preterea supradictus Marsorum comes dedit huic abbati causa concambii curtem unam in Alifis que dicitur sancti Stephani, cum terra modiorum quadringentorum, et in Teano alteram modiorum quingentorum, in loco qui dicitur Campus; et recepit ab eo scriptum de Sancta Maria in Luco et de Sancto Herasmo et Sancto Sebastiano et Sancto Angelo. Oderisius [2382 1Kb] quoque comes eiusdem Rainaldi filius, oppidum quod [2383 1Kb] dicitur Casa Fortini [2384 1Kb]  cum omnibus pertinentiis eius, mille uidelicet modiorum terra, quod idem comes a parte Geruise [2385 1Kb] coniugis sue receperat [2386 1Kb] , eidem abbati contradidit, et recepit ab eo sub nomine concambii castellum sancti Urbani et alias ecclesias seu curtes in Comino loco huic pertinentes,  terram utique quasi modiorum [2387 1Kb] nungentorum. Hic [2388 1Kb] idem Oderisius ultimo abbatis huius anno una cum Gibborga coniuge  obtulerunt huic monasterio ecclesiam sancti Felicis in Comino [2389 1Kb] [* 1Kb] , pertinentia, Sancti Urbani, cum centum modiis terre in circuitu ipsius, et aliis centum apud Atinam [2390 1Kb] in loco uallis bone, et cum omnibus eiusdem ecclesie pertinentiis [2391 1Kb] . Eodem tempore abierunt tres de monachis nostris ad Gualterium comitem de Lesina et in eius presentia contenderunt cum quibusdam [2392 1Kb] nobilibus terre [2393 1Kb] illius de piscariis eiusdem Lesine, et de molendinis [2394 1Kb] de Lauri, et de ecclesia sancti Petri ibidem, et de ceteris rebus sancti Benedicti, sicut in eorum libello continebatur; et cognita prefatus  [2395 1Kb] comes iustitia nostra, iussit scripto suo uniuersa illa ex integro [2396 1Kb] monachis nostris restitui, apposita insuper pena compositionis 2000 bizanteorum, qui exinde amplius contra nos contendere uoluisset, Per hos etiam dies Hubertus Firmane ciuitatis episcopus obtulit beato Benedicto de causa iuris sui in fundo Oppiano terras et uineas, siluas, prata  et oliueta, possessionem non paruam: et in fundo Paterno similiter. Sed et Gaiderisius [2397 1Kb] quidam de eadem ciuitate Firmana fecit cartam in hoc monasterio de una ecclesia iuris sui uocabulo Sanctus Benedictus, in loco qui dicitur Sambucetum, cum rebus et pertinentiis suis  . Landulfus quoque Salernitanus princeps sub hoc abbate monachus factus, obtulit in [2398 1Kb] hoc monasterio omnes res sibi [2399 1Kb] iure hereditario pertinentes in comitatu Sancte Agathe ; domus [2400 1Kb] scilicet et curtes nonnullas, cum oliuetis uineis et molendinis, et omnibus earum pertinentiis  . Trasmundus [2401 1Kb] etiam clericus diues ac nobilis de Aprutio  , cuius iam supra meminimus , ecclesiam sancti Nicolai, que constructa est iuxta fluuium  Trutinum  , loco Sumusiano uocabulo, rebus suis ditatam, monasterium esse constituit; idque per sue oblationis cartulam, sub huius cenobii iure contradidit  Similiter autem et Teuto filius Teutonis de eodem Aprutio obtulit  huic monasterio ecclesiam sancti Iohannis in loco qui dicitur Scorzone  ; quam uidelicet ipse propriis rebus ditatam, sanctimonialium monasterium fecerat. Eodem modo [2402 1Kb] et Rainerius filius Iosephi obtulit beato Benedicto unam ecclesiam iuris sui uocabulo sancti Nicolai in comitatu Pennensi, loco qui dicitur Sambuceta, cum omnibus ornamentis et pertinentiis eius. Quique Rainerius ante annos circiter sex  fecerat cartam [2403 1Kb] in hoc monasterio de omnibus  [2404 1Kb] omnino rebus ac pertinentiis proprietatis sue que possidere uidebatur in comitatu Pennensi, Teatino [2405 1Kb] , Asculano, atque Aprutiensi  . De castello uidelicet Ambleto, et de Pharaone, et Murro [2406 1Kb] et Cantalupu, et Aterno, et Arche, et de plurimis curtibus suis, quod est terre octo milia circiter [2407 1Kb] modiorum. Per [2408 1Kb] idem tempus  ciues  Terracinenses admoniti a Iohanne pontifice suo, obtulerunt in monasterio sancti Stephani de Terracina  unam piscariam que est ab ipso fluuio eiusdem [2409 1Kb] ciuitatis loco qui dicitur Gambara, usque in mare, apposita pena trium librarum auri obrizi eis [2410 1Kb] qui id remouere aliquatenus temptauissent. Similiter etiam Roffridus [2411 1Kb] patricius obtulit ibidem unam piscariam suam in [2412 1Kb] predicto fluuio de Terracina, in pantano Trasectu. Circa hos dies Franco quidam presbyter et monachus fecit cartam in hoc monasterio de una ecclesia proprietatis sue [2413 1Kb] uocabulo Sanctus Benedictus in finibus Monticelli, loco Salabuca iuxta Bifernum cum uniuersis [2414 1Kb] rebus ac pertinentiis eius. Huic abbati [2415 1Kb] Lupus filius Azzonis de Aprutio fecit oblationem  omnium rerum suarum cum quinque ecclesiis, id est Sancta uictoria in Murro, Sanctus Calistus in Colle, Sanctus Antimus in Commeiano [2416 1Kb] , Sanctus Archangelus in Fauniano [2417 1Kb] , Sanctus Andreas in Cesule, cum terra quingentorum circiter modiorum, et cum omnibus omnino sibi pertinentibus rebus in toto Aprutio. Adam quoque [2418 1Kb] cognomento Salichus  obtulit in hoc monasterio ecclesiam [2419 1Kb] sancti Martini in territorio Teatino, loco qui dicitur Cornecclanum, cum centum terre modiis in circuitu eiusdem ecclesie, et cum reliquis pertinentiis ipsius [2420 1Kb] . Hic abbas fecit libellum de Sancto Bonito [2421 1Kb] , Sancto Angelo de Galiano, Sancto Saluatore de Seriole, Sancto Petro de Castriniano, Sancto Felice de Montaniano, Sancto Felice inter flumina,  sancto ualentino, et Sancta Maria in Aufiano [2422 1Kb] , pro selidis quadringentis, et censu solidorum 20. Idem [2423 1Kb] fecit et Otteramo castaldeo [2424 1Kb] Marsorum de Sancto clemente in Auezano pro solidis centum, et censu stamincarum 5  . Item de Sancto Gregorio de seruiliano pro solidis 30, et censu pisces 100. Item de eodem, censum piscium quadringentorum. Fecit et libellum cuidam monacho nomine Trasari, de Sancto Benedicto in Canusio, de Sancto Saluatore in Monorbino [2425 1Kb] , de Sancto Benedicto in [2426 1Kb] Iuuenaze [2427 1Kb] ,  de Sancto Focate [2428 1Kb] in Barano  ; cum ipsa piscatione de [2429 1Kb] lacu Romani, de Sancto Cassiano in Filone, simul et de omnibus pertinentiis huius loci in ciuitate Tranensi, cum omnibus pariter [2430 1Kb] earundem ecclesiarum pertinentiis. Idem fecit et [2431 1Kb] filiis Adelberti [2432 1Kb] de Papiniano [2433 1Kb] de [2434 1Kb] quadringentis modiis [2435 1Kb] terre in Aprutio pro solidis 200, et [2436 1Kb] censu solidorum 8. Fecit et commutationem cum Tresidio quodam Teatino, a quo recipiens [2437 1Kb] ecclesiam sancte Lucie in Castellone, loco qui dicitur Insula, cum omnibus rebus eiusdem [2438 1Kb] ecclesie et terra modiorum centum, dedit [2439 1Kb] ei per diuersa loca apud Teatem terre modios [2440 1Kb] septuaginta [2441 1Kb] .

 27. [* 1Kb] Per 2442 1Kb] idem tempus edificatum est monasterium sancti Benedicti apud Suessam, foris portam que dicitur Ermemari [2443 1Kb] , a domno Iohanne huius [2444 1Kb] loci monacho, ubi prefatus abbas concessit omnes curtes et terras huius monasterii, que sunt intra comitatum predicte ciuitatis loco Oronica, et curtes de Lota Alfani, nec non et curtes de [2445 1Kb] Gariliano ad ipsos currentes, et terras [2446 1Kb] atque curtem de Lauriana [2447 1Kb] . Ita dumtaxat, ut per singulos annos ex eadem curte Lauriana persolueretur nobis census, modii fabarum centum.

 28. Abbas [2448 1Kb] autem ipse, cum [2449 1Kb] plurimas a uicinis comitibus pateretur augustias, Capuam ad tempus remoraturus secessit [2450 1Kb] . Et quoniam plus quam satis austerus in monachos fuerat, studueratque contra Benedicti decretum timeri magis a fratribus quam amari, illi estimantes immo [2451 1Kb] optantes huc eum ulterius non reuersurum. Docibilem quendam natione Caietanum uite simplicis uirum de congregatione sibi [2452 1Kb] in abbatem substituunt.  Qui cum de more abbatum possessiones monasterii reuisurus Marchiam perrexisset, et nonnullis [2453 1Kb] ibi donatus [2454 1Kb] equis aliisque muneribus [2455 1Kb] iam rediret, Benzonis filii quidam de eiusdem partis magnatibus subito illum apud Pennas inuadunt, et uiolenter uniuersa que ferebat diripiunt. Quo cognito Bernardus comes, mox ad eum accessit: seque super hac re ualde dolentem [2456 1Kb] ostendens, totidem illi equos quot fuerant sublati, uir liberalis restituit. ueniens autem idem [2457 1Kb] abbas in locum qui Furca Pennensis uocatur, conuersus uniuersos Benzonis filios maledixit: Bernardum uero cum omnibus [2458 1Kb] suis benedicens, ut domui eius domus Benzonis semper subdita esset, et ut numquam de domo eiusdem uindicta [2459 1Kb] diuina recederet, terribiliter imprecatus  est. Quod uidelicet fieri, nos hodieque uidemus. Sed cum post septem non [2460 1Kb] integros menses pacatis atque compositis rebus Iohannes abbas huc fuisset regressus [2461 1Kb] , Docibilis Caietam se contulit, ac non multo post languore detentus, ad hoc se referri [2462 1Kb] monasterium postulans, quieto fine defunctus est. Abbas quoque Iohannes cum iam longeuus esset, et ipse nichilominus obiit [2463 1Kb] 15. Kal. Aprilis  , atque iuxta ecclesiam est [2464 1Kb] beati Benedicti sepultus.

29. Eo autem quo defunctus est anno, quendam nepotem suum Iohannem cognomento Rotundulum monachum [2465 1Kb] fecerat, cui uidelicet ad mortem ueniens, abbatiam [2466 1Kb] contradidit, paucis admodum  super hoc sibi consentientibus, uel potius coacte id sufferentibus monachis. Quorum autem pars potior ac sanior [2467 1Kb] erat, nimis hec indigne ferentes, et neophitum tante congregationi preesse minime congruum iudicantes, post menses [2468 1Kb] aliquot mandauerunt Pandulfo principi Beneuentano, ut ueniret, filiumque suum Atenulfum illis [2469 1Kb] in abbatem ordinandum adduceret: nulli quippe [2470 1Kb] magis quam ipsi, honor huius loci competeret. Quem [2471 1Kb] uidelicet Atenulfum cum Otto imperator puerum a patre obsidem accepisset, ultra montes in quodam monasterio nutriri ac custodiri mandauerat. Post tempus uero aliquantum monitus a papate suo [2472 1Kb] , monastica  ueste indutus fugam arripuit, atque inter [2473 1Kb] redeundum grauiter infirmatus, cucullam quam fuge occasione simulanter induerat sponte se deinceps gestaturum deuouit. Sicque ad patrem rediens, cum ab eo in palatio retineri non adquiesceret, in monasterio sancti Modesti quod intra Beneuentanam [2474 1Kb] urbem situm [2475 1Kb] est, usque ad id temporis mansit. Letus igitur princeps superiori [2476 1Kb] nuncio redditus, Casinum protinus uenit, et consensu atque amminiculo monachorum [2477 1Kb] excluso Rotundulo filium in abbatiam substituendum letantibus uniuersis contradidit. Rotundulus itaque [2478 1Kb] tali ordine pulsus, Beneuentum rediit; atque patrocinio propinquorum et [2479 1Kb] consensu ac concessione prefati principis, supradicti [2480 1Kb] monasterii sancti Modesti  [2481 1Kb] abbatiam recepit [* 1Kb] .

30. Circa 2482 1Kb] hec tempora reuersus domnus Liutius, quem superius  hinc [2483 1Kb] egressum Ierusolimam perrexisse retulimus [2484 1Kb] : primo [2485 1Kb] apud Salernum [2486 1Kb] in quadam heremo, ubi [2487 1Kb] nunc monasterium sancte Trinitatis constructum [2488 1Kb] est quod nuncupatur Ad cauam, aliquandiu mansit [2489 1Kb] ; ubi a Guaimario principe agnitus, atque in maxima est reuerentia habitus: postmodum uero in monte hoc, loco Albaneta uocabulo, usque ad suum est obitum religiosissime conuersatus. In hoc [2490 1Kb] uidelicet loco ante non multum tempus cum quidam  seruus [2491 1Kb] Dei mansionem sibimet remotiorem elegisset, atque in cisterna uetere quam ibi dirutam reppererat oratorium fabricare disposuisset, cogitante illo [2492 1Kb] in cuius potissimum nomine ecclesiam ipsam construeret, fertur quendam puerulum scolarem ibi tunc casu [2493 1Kb] uenisse. Qui cum [2494 1Kb] a predicto uiro Dei perquisitus fuisset [2494 1Kb] utrum peritiam cantandi haberet, et ille habere se promptule respondisset, iussus ab eo cantare est quicquid sibi primum in mentem uenisset; statuens [2495 1Kb] scilicet in corde suo, ut in cuiuscumque sancti honore puer ille cantasset, in eius protinus [2496 1Kb] nomine ecclesiam eandem edificaret [2497 1Kb] . Mox puer responsorium impesuit:  ueni electa mea, totumque illud suaui satis modulamine cecinit. ualde itaque Dei [2498 1Kb] seruus exhylaratus, et intellegens quodammodo [2499 1Kb] per hoc beatissime genitrici Dei [2500 1Kb] placere [2501 1Kb] , suum in loco eodem honorari uocabulum, confestim iuxta possibilitatem suam paruulam ibi ecclesiam in honore eiusdem genitricis Dei construxit [2502 1Kb] , ibique usque ad exitum suum satis deuotus in eius seruitio perdurauit. Cum autem post aliquantum tempus prefatus Liutius [2503 1Kb] illo [2504 1Kb] uenisset, et plurimum sibi locus ipse complacuisset, elegit ibi usque ad mortem consistere, et in seruitio sancte [2505 1Kb] Dei genitricis perseuerare. Regresus igitur ad principem Guaimarium, cui [2506 1Kb] dudum et pater spiritualis et familiaris super omnes extiterat, multa ab eo et diuersa  ornamenta ecclesiastica, et codices nonnullos [2507 1Kb] , necnon et aliam ad fratrum usus non modicam suppelectilem adquisiuit; libentissime illo ac liberaliter cuncta que uellet accipere concedente. Confestim [2508 1Kb] itaque predictam Dei genitricis ecclesiam multo satis quam fuerat [2509 1Kb] ampliorem efficiens, atque depingens, habitacula quoque in circuitu ad diuersos commanentium usus [2510 1Kb] non modice quantitatis edificauit ibique cum triginta circiter fratribus conuersari [2511 1Kb] religiosissime cepit. Ipse autem pre ceteris omni uilitate et extremitate contentus, tam humili se officio mancipauerat, ut farinam in pistrino ad panem faciendum famulorum more discerneret [2512 1Kb] , cum interim de ore illius Dauitica cantica [2513 1Kb]  numquam cessarent. In cuius uite humilitate ac [2514 1Kb] nimia abstinentie austeritate usque ad extrema uite indefesse perdurans, Richerii abbatis tempore in monasterio isto defunctus atque sepultus est.

ATENULFUS abbas tricesimus primus, sedit annis undecim, uir quanto nobilis, tanto humilis et humanus.

31. Cuius [2515 1Kb] anno ordinationis tertio, anno uidelicet Domini 1014, quo tempore paschalis festiuitas ipso die sancti Marci iuxta calculi ordinem extitit,  Heinricus rex de quo supra diximus  uenit Romam; et coronam imperii [2516 1Kb] de manibus Benedicti octaui pape recepit; a quo etiam papa idem abbas priuilegium sumpsit  . Tunc [2517 1Kb] quoque et ipse imperator Heinricus ab eodem abbate et uniuersa huius loci congregatione rogatus [2518 1Kb] , per preceptum aureo sigillo bullatum uniuersas pertinentias huius monasterii hic confirmauit  . Specialiter [2519 1Kb] autem ac nominatim res de comitatu Thermulensi  , quarum uidelicet fines sunt: a capite Riuus planus, a pede mare, ab uno latere flumen Trinium cum aqua et portu suo, ab altero riuus qui dicitur Ticcle [2520 1Kb] ; cum castellis Petra fracida, Ripa mala, et cum monasterio sancti Benedicti ibidem constructo. Item Fara, Ripa ursa,  Mons bellus, Pescloli, cum uniuersis omnino finibus ac pertinentiis eorum. Item alibi in eodem comitatu iuxta Bifernum, habens fines: a capite pertinentia sancti Gregorii, a pede mare, ab uno latere Bifernum, cum aqua, et medietate portus, ab altero riuus qui [2521 1Kb] dicitur uiuus, cum omnibus adiacentiis sibi pertinentibus, necnon et ecclesiam sancte Trinitatis et sancti Georgii in eadem ciuitate Thermulensi, cum uniuersis possessionibus ac pertinentiis earum. Duo [2522 1Kb] etiam castella Cominensis territorii, id est uicalbum [2523 1Kb] et Sanctum Urbanum alio suo precepto  , postquam [2524 1Kb] ultra montes reuersus [2525 1Kb] est, per [2526 1Kb] rogationem Belgrimi Coloniensis archiepiscopi in hoc monasterio confirmauit  . De quibus iam [2527 1Kb] pridem post patris mortem Pandulfus Capuanus princeps predicto [2528 1Kb] abbati fratri suo preceptum  fecerat [2529 1Kb] , nec non et de monasterio sancti ualentini in eodem territorio Cominensi cum [2530 1Kb] uniuersis rebus ac pertinentiis ipsius. Quod uidelicet monasterium olim [2531 1Kb] a [2532 1Kb] Saracenis destructum, non multo ante restaurauerat Pontius [2533 1Kb] quidam filius Allonis de comitatu Marsorum; cui [2534 1Kb] cum suggestum fuisset illud huic monasterio  antiquitus pertinuisse, ita ut erat restauratum pro Dei amore in ius et potestatem huius loci ex integro remisit [2535 1Kb] . Hic etiam Pontius una cum Berardo [2536 1Kb] filio manifestauerunt, et renuntiauerunt nobis in placito Marsorum comitum, totam pertinentiam de Opi et Peraccle in territorio Marsicano, que olim uidelicet [2537 1Kb] Barregensi monasterio pertinuerat.

32. Hic [2538 1Kb] abbas fecit in ecclesia sancti Benedicti coronam argenteam 24 librarum. Fecit etiam [2539 1Kb] in fronte eiusdem ecclesie campanarium altum et optimum, in cuius medio altarium in honore sancte Crucis constituit [2540 1Kb] . Preterea iuxta ostium maioris ecclesie dextra leuaque supra marmoreas columnas, cameras duas erexit; in quarum una, altarium in honore sancte Trinitatis: in altera uero altarium  statuit in uocabulo sancti Bartholomei apostoli. Absidam uero maiorem auro diuersisque coloribus depingi pulcherrime fecit. Ecclesiam [2541 1Kb] porro sancti Stephani que iuxta portam monasterii deforis sita [2542 1Kb] fuerat, iam fere ruentem renouauit et ampliauit, atque altarium [2543 1Kb] in ea sancti Adelperti [2544 1Kb] quem superius  factum martyrem diximus, ab occidentali parte adiunxit [2545 1Kb] . Ciuitatem deorsum circa ecclesiam domini Saluatoris quam supra diximus  ab [2546 1Kb] abbate Berthario inchoatam, ex magna parte construxit [* 1Kb] . Ecclesiam sancti Angeli quam olim 2547 1Kb] Gisulfus abbas in ualle luci construxerat  , iam [2548 1Kb] uetustam restaurans, et [2549 1Kb] titulo [2550 1Kb] addito amplians atque depingens, possessionibus non paruis adauxit [2551 1Kb] , et diuersas  ibi ad monachorum utilitates officinas instituens, nostratium [2552 1Kb] monasterium esse constituit, quod [2553 1Kb] eatenus Grecorum  extiterat.

 Sub [2554 1Kb] hoc abbate  oblata est in monasterio [2555 1Kb] isto ecclesia sancti Petri que nuncupatur Ad Iscleta, in Campania territorio Ciccanense, cum maximis circa se possessionibus, ab Hubberto et Amato comitibus Ciccani et Segnie  . Ecclesia quoque sancti Angeli in territorio de Ceperano, loco qui dicitur Cannuzzu [2556 1Kb] a Landuino et Raterio [2557 1Kb] consulibus Campanie  . Sed et Saphirus quidam [2558 1Kb] presbyter obtulit huic monasterio ecclesiam sancti [2559 1Kb] Benedicti apud Capitinatam ciuitate Murrone, cum omnibus [2560 1Kb] suis. Nec non et Petrus et [2561 1Kb] Martinus presbyteri similiter obtulerunt beato Benedicto ecclesiam sancte [2562 1Kb] Marie  et Sancti Apollinaris in eodem Murrone [2563 1Kb] , loco uocabulo Casale planum [2564 1Kb] . Id [2565 1Kb] ipsum fecit et [2566 1Kb] Odemundus [2567 1Kb] quidam Firmanus de ecclesia sancti Michahelis de Torpelliano [2568 1Kb] . Eodem etiam [2569 1Kb] tempore simili tenore oblata est in hoc monasterio ecclesia sancte Iuste apud Baranellum [2570 1Kb] , iuxta Bifernum; et alia nichilominus [2571 1Kb] ecclesia sancte Iuste apud castrum Eudolini [2572 1Kb] , et ecclesia sancti Andree de Cantalupo, territorio Bouianensi [2573 1Kb] ; nec non et monasterium sancti Benedicti  et ecclesia sancte Lucie apud [2574 1Kb] castrum Baniolum, loco qui dicitur Molinum uetulum, et ecclesia sancte Marie de cruce, ecclesia [2575 1Kb] etiam sancti Benedicti apud Aprutium eum omnibus et maximis earum rebus ac pertinentiis  Stephanus  quoque [2576 1Kb] et Siluester presbyteri Larinenses [2577 1Kb] obtulerunt in hoc loco ecclesiam suam, uocabulo Sancta Maria, loco ubi dicitur Monumentum [2578 1Kb] . Quidam etiam nobilis uir de Marsorum prouincia,  Faidolfus scilicet [2579 1Kb] filius Gueltonis tradidit in hoc loco omnem substantiam iuris sui quam in eadem prouincia possidere uidebatur, et duas ecclesias sibimet pertinentes, id est ecclesiam sancti Thome in Betuge [2580 1Kb] et sancti Magni in Castuli, cum omnibus earum pertinentiis atque rebus [* 1Kb] . Similiter [2581 1Kb] et [2582 1Kb] Temmo filius Teudelausi [2583 1Kb] obtulit ecclesiam sancti Felicis in Carrufe in [2584 1Kb] hoc monasterio, cum omnibus pertinentiis eius. Tunc [2585 1Kb] temporis  prefatus  Oderisius Marsorum comes, cum Gibborga uxore sua reddidit [2586 1Kb] beato Benedicto ecclesiam sancti Pauli sitam in Comino, quam uidelicet pater ipsius a Mansone abbate per libellum receperat  . Per [2587 1Kb] idem tempus Rainerius gastaldeus Sorane ciuitatis obtulit beato Benedicto  de rebus hereditatis sue in finibus Arpini, locum qui uocatur Collis [2588 1Kb] de insula, cum omnibus adiacentiis ac pertinentiis eiusdem loci. Sed et Albo  quidam Aprutiensis obtulit  in hoc monasterio integram medietatem de castello Saline iure [2589 1Kb] sibi hereditario pertinentem, unacum ecclesiis et omnibus [2590 1Kb] pertinentiis carundem ecclesiarum [2591 1Kb] ; quod sunt terre modii [2592 1Kb] circiter septingenti [2593 1Kb] . Adelpertus  etiam cuiusdam Azzonis filius id ipsum fecit de curtibus et de portionibus suis apud [2594 1Kb] Aprutium, de duobus scilicet castellis et ecclesiis aliquot, cum terra modiorum quadringentorum. Hoc [2595 1Kb] ipsum fecit et Lupus quidam de Aprutio de partibus quas habebat in quattuor ecclesiis, id est Sancta uictoria, Sancto  Antimo, Sancto Archangelo et [2596 1Kb] Sancto Andrea, cum [2597 1Kb] littore, et piscatione propria in mare, et quinque milibus modiis terre.

 33. Eodem [2598 1Kb] tempore monachi quidam ab Ierusolimis uenientes, particulam lintei, cum quo pedes discipulorum Saluator extersit, secum detulerunt; et ob reuerentiam sancti huius loci deuotissime hic obtulerunt [2599 1Kb] , sexto [2600 1Kb] scilicet Idus Decembris.  Sed cum a plurimis nulla [2601 1Kb] super hoc fides adhiberetur, illi fide [2602 1Kb] fidentes, protinus predictam particulam in accensi turibuli igne desuper posuerunt: que mox quidem [2602 1Kb] in ignis colorem conuersa, post paululum uero [2602 1Kb] amotis carbonibus ad pristinam speciem mirabiliter est reuersa. Cumque excogitarent nostri [2603 1Kb] qualiter, uel quanam in parte pignera tant. locarent, contigit dispositione diuina, ut eodem ipso die a [2604 1Kb] quodam nobili Anglo transmissus sit in hunc [2605 1Kb] locum loculus ille mirificus, ubi nunc recondita est ipsa lintei sancti particula, argento et auro ac [2606 1Kb] gemmis Anglico opere subtiliter ac pulcherrime decoratus; ibi ergo christallo superposito, et [2607 1Kb] uisibiliter celata, et uenerabiliter satis est collocata. Morisque [2608 1Kb] est  singulis annis ipso die cene dominice ad mandatum  fratrum eam a mansionariis deferri et in medium poni, duoque candelabra ante illam accendi, et indesinenter per totum mandati spatium ab acolito incensari; demum uero iuxta finem mandati a singulis per ordinem fratribus flexis genibus deuotissime adorari, et adoratam [2609 1Kb] reuerenter exosculari.

34. De monasterio preterea Barregensi cum a predicto fratre suo Pandulfo principe idem abbas preceptum  cum omnibus suis pertinentiis [2610 1Kb] recepisset , quendam ibi fratrem huius congregationis ualde religiosum qui Azzo dicebatur, ut eius restaurationi ac reconciliationi studeret [2611 1Kb] transmittere protinus studuit.  Nam ex eo tempore, quo Saraceni a Marsis Pelignisque superati  atque fugati, ibidem se contulerunt, seque aliquandiu [2612 1Kb] quoniam locus idem [2613 1Kb] excelsis ualde edificiis munitus erat tutati sunt, sed ab his [2614 1Kb] qui eos insequebantur una cum monasterio et ipsi pariter conflagrati sunt, per diuersa exinde fugientibus monachis, ita succrescentibus undique siluis horridum [2615 1Kb] fuerat et inhabitabile redditum, ut uix pauci fratres [2616 1Kb] iuxta paruam ecclesiolam antiquam [2617 1Kb] que ignem euaserat pro uenerabilis loci amore commanere aliquatenus [2618 1Kb] paterentur. Erat tunc predictus Azzo, prepositus  [2619 1Kb] monasterii sancti Benedicti in pago Marsorum  , quod [2620 1Kb] uidelicet monasterium eo tempore tam cellis quam fundis ac prediis atque colonis diuersis per Marsiam locis copiose [2621 1Kb] ditatus erat. De quibus hic quoniam [2622 1Kb] ad id loci uenimus aliquanta perstringimus. Cella sancti Benedicti in Auretino [2623 1Kb] cum modiis terre quingentis. Sanctus Gregorius in Pentoma cum modiis mille. Sancta Maria in Illiara [2624 1Kb] cum modiis trecentis. uicenda in Auezzano modiorum centum. In castello ueneris loco qui dicitur Casale, ab ipso monte usque in aquam; ex alio latere aque [2625 1Kb] ad casalem Adelardi [2626 1Kb] modii 20. In loco qui dicitur Calabrettum modii mille. Hereditas Gueltonis ibidem, similiter modii mille. In ualle que dicitur Aquirana modii [2627 1Kb]  similiter [2628 1Kb] mille, et cetera multa et maxima que longum scribere iudicauimus. Huius itaque monasterii [2629 1Kb] uniuersam omnino substantiam tam in codicibus, quam et in animalibus, quamque et uniuersis utensilibus ex equo prefatus [2630 1Kb] Azzo diuisit, partemque alteram ad predicti loci [2631 1Kb] restaurationem assumpsit; et conductis [2632 1Kb] artificibus, ecclesiam primitus cuius fundamenta tantum remanserant, dehinc officinas ceteras restaurare protinus cepit. Reuersusque consequenter ad abbatem, hominibus quos in possessiones [2633 1Kb] eiusdem monasterii necessarium erat inducere, libellos ab eo adquisiuit, moxque castellum quod eidem loco [2634 1Kb] proximum est Baie [2635 1Kb] uocabulo condidit. Tertio demum anno consummata ecclesia, prefatus abbas  eiusdem Azzonis oratu, Angelum episcopum huius tunc monasterii monachum cum aliquot fratribus, et duodecim aliis sancti Germani clericis, ad eam dedicandam [2636 1Kb] trans misit. [DESID. Dial. II, 6.] Quo facto, non [2637 1Kb] multo post idem Azzo quendam ibi fratrem Dominicum nomine quem ipse monachum fecerat sua uice preficiens, senex iam atque infirmus,  ad hoc monasterium reuersus est. Qui cum in domo infirmorum per dies aliquot recubans, extremum iam uite spiritum traheret, quidam frater  Petrus [2638 1Kb] nomine, eo quidem tempore iuuenis: nostra uero etate qua illum in hoc loco adhuc uiuentem repperimus, annis simul moribusque grandeuus, dum in dormitorio fratrum cum ceteris ea nocte quiesceret, uidisse sibi uisus est Michahelem archangelum, illa nimirum specie qua depingi [2639 1Kb] a pictoribus consueuit, per idem dormitorium altero se angelo comitante transire. Quem cum idem frater speciali [2640 1Kb] quadam fiducia utrumnam [2641 1Kb] ipse Michahel archangelus esset et quo tenderet perquisisset, et ipsum [2642 1Kb] se beatus archangelus esse, et ad animam fratris Azzonis se [2643 1Kb] properare respondit.  Moxque [2644 1Kb] ille frater euigilans surrexit; et ad domum infirmorum perniciter aduolans, iam eundem fratrem recessisse de seculo repperit  . Prefatus uero Dominicus eiusdem magistri sui sollertiam imitatus, roccam [2645 1Kb] que Inter montes uocatur [2646 1Kb] non longe ab ipso monasterio construxit, atque colonos qui prius in loco [2647 1Kb] Ciuitella uocabulo  habitauerant, in eiusdem [2648 1Kb] mansione constituit.

35. Per [2649 1Kb]  idem tempus contentio Caietanorum ducum et comitum Traiectensium orta est contra hoc monasterium, eo quod cepissemus repetere terras quasdam et siluas in confiniis Aquini huic monasterio antiquitus pertinentes; quas ipsi  ante non multos annos a papa Iohanne octauo,  et a Iohanne papa decimo per priuilegium  receperant , pro eo scilicet quod super destructione Saracenorum Gariliano degentium potentissime se intromiserint. Sed, cum apud Argenteum castrum  ad placitum res [2650 1Kb] perducta fuisset , in quo cum principe Capuano  et [2651 1Kb] eiusdem ciuitatis archiepiscopo   , necnon et cum duce Neapolitano  et Caietano episcopo  domnus [2652 1Kb] abbas, et plurimi de diuersis partibus nobiles iudicesque conuenerant, relecta sunt primitus in omnium audientia [2653 1Kb] prefata priuilegia illorum; demum uero relecta sunt a parte nostra precepta regum  , Karoli [2654 1Kb] , Hugonis atque Lotharii: qui easdem terras huic monasterio concesserant et confirmauerant [2655 1Kb] . Quo facto ostensum [2656 1Kb] protinus a iudicibus est tam ex Romanis legibus quam ex [2657 1Kb] Langobardis  , nequaquam posse Caietanos [2658 1Kb] terras illas primitus monasterio delegatas sibi aliquomodo uendicare, sed nos eas omnino legaliter ac firmiter optinere debere. Cumque [2659 1Kb] iudicum sententia et a principe et ab uniuersis assidentibus laudata [2660 1Kb]  simul et confirmata fuisset [2661 1Kb] , prefati duces et [2662 1Kb] comites uidentes se legum auctoritati contraire [2663 1Kb] non posse, cartulam protinus manifestationis seu renuntiationis de uniuersis rebus illis fecerunt, et apud nos remiserunt: pena centum auri librarum apposita, si umquam hec [2664 1Kb] uel ipsi, uel sui heredes [2665 1Kb] aliquatenus dirumpere seu remouere quesissent.

36. [2666 1Kb] Eodem quoque tempore Pandulfus et Gisulfus Teanenses comites, proclamante eodem abbate in iudicio Capuani iudicis et archiepiscopi, manifestauerunt se et renuntiauerunt nobis totam pertinentiam de Cesima, apposita nichilominus centum [2667 1Kb] librarum auri pena, si eandem renuntiationem remouere aliquomodo temptauissent. Id ipsum etiam  fecerunt filii Unzonis [2668 1Kb] de castro Conca  et de omnibus pertinentiis ipsius, et de Pilano, et Sancto Felice, et Cesima, proclamante Andrea preposito nostro in placito Antonii capellani et Benzonis missi Heinrici imperatoris, apposita pena si remouerent quinque milium bizanteorum. Tunc [2669 1Kb] temporis quidam Aquinensis uir, nomine Magipertus obtulit beato Benedicto se [2670 1Kb] ipsum, cum omnibus ex integro rebus substantie sue, tam mobilibus quam et [2671 1Kb] immobilibus. Insuper etiam et insulam que Limata uocatur  , Carnello et Melpha   fluuiis [2671 1Kb] circumdatam, centum estimatione modiorum; quam uidelicet insulam [2671 1Kb] ipse ab hominibus de Pontecuruo ante [2672 1Kb] non multum temporis emerat, ab uno latere habens passus 417, ab altero 323, ab [2673 1Kb] alio 200, ab alio uero 300.

37. Septimo [* 1Kb] huius 2674 1Kb] abbatis anno  ceperunt Normanni, Melo duce expugnare Apuliam. Qualiter [2675 1Kb] autem uel qua occasione Normanni ad istas [2676 1Kb] partes primo deuenerint, et quis uel unde Melus hic [2677 1Kb] fuerit, quaue [2678 1Kb] de causa eisdem [2679 1Kb] Normannis adheserit, opportune [2680 1Kb] referendum uidetur  . Ante hos circiter 16 annos  , quadraginta numero Normanni in habitu peregrino ab [2681 1Kb] Ierusolimis reuertentes, Salernum applicuerunt, uiri  equidem et statura proceri, et specie  pulchri, et armorum experientia summi. Quam a Saracenis obsessam reperientes, accensis nutu Dei animis, a Guaimario maiore, qui tunc Salerni principabatur equis armisque expostulatis, inopinate super illos irruunt [2682 1Kb] , et pluribus eorum peremptis, ceterisque fugatis, mirabilem uictoriam Deo prestante adepti sunt. [AMAT. I, 18, 19, 20.] Attolluntur ab omnibus in triumphum, donis a principe amplissimis honorantur, utque secum manere debeant multis precibus inuitantur. Ill uero [2683 1Kb] amore tantum Dei et christiane fidei hoc se fecisse asseuerantes, et dona recusant, et ibi manere posse se denegant. Princeps [2684 1Kb] itaque habito cum suis [2685 1Kb] consilio simul cum eisdem Normannis legatos suos in Normanniam dirigit, et ueluti  alter Narsis poma per eos cedrina, amigdalas [2686 1Kb] quoque, et deauratas nuces  , ac pallia imperialia, nec non et equorum instrumenta auro purissimo insignita illuc transmittens, ad terram talia gignentem illos transire non tam inuitabat quam et trahebat. Per eos dies duo magnates partis illius, Giselbertus scilicet qui et Buttericus, et Guilielmus cognomento Repostellus acriter inter se dissidentes, ad id tandem flagitii [2687 1Kb] deuenerunt ut Giselbertus Guilielmum occideret. Quod, cum Robertus [2688 1Kb] comes terre ipsius comperisset, uehementer  iratus mortem Giselberto interminatus est. Giselbertus igitur iram domini sui precauens, assumptis quattuor fratribus suis, Rainulfo, Asclittino, Osmundo, atque Rodulfo, et aliquot aliis, cum equis tantum et armis iuncti nostrorum legatis aufugiunt, et Capuam tandem perueniunt, ubi eo tempore predictus Melus  cum Pandulfo principe morabatur. Hic itaque Melus, ut retro aliquantulum redeam, Barensium ciuium immo totius Apulie primus ac [2689 1Kb] clarior erat, strenuissimus plane [2690 1Kb] ac prudentissimus uir; sed, cum superbiam insolentiamque [2691 1Kb] Grecorum qui non multo ante, a tempore scilicet primi Ottonis Apuliam sibi Calabriamque sociatis in auxilium suum Danis, Russis, et Gualanis uendicauerant, Apuli ferre non possent,  cum eodem Melo et cum Datto quodam eque nobilissimo, ipsiusque Meli cognato, tandem rebellant  . uerum cum exercitui quem imperator illo [2692 1Kb] transmiserat, idem Barenses resistere non ualerent, post non longum tempus turpiter se suaque dedentes  , eundem quoque Melum Grecis tradere [2693 1Kb] conabantur. Quod prudentissimus uir aduertens, una cum Datto clam fugit, et Asculum introiuit; atque post paucos dies, timens ne etiam ipsi, Grecis qui eum requirebant [2694 1Kb] contraderent, noctu egressus, cum Datto pariter Beneuentum perrexit [2695 1Kb] ; inde Salernum, ac deinde Capuam; nullo interim otio indulgens, quin modis omnibus satageret, qualiter Grecorum dominationem abicere, atque ab eorum tyrannide suam posset patriam liberare.  Interea [2696 1Kb] Barenses captam uxorem ipsius Maraldam, et filium Argiro, Constantinopolim ad imperatorem transmittunt. Dattus itaque ad nostrum  [2697 1Kb] abbatem confugiens, cum apud eum [2698 1Kb] diebus aliquantis [2699 1Kb] mansisset [2700 1Kb] , demum [2701 1Kb] a Benedicto papa in turre de Gariliano [2702 1Kb] quam idem papa [2703 1Kb] tunc retinebat, una [2704 1Kb] cum suis ad habitandum receptus est; quam [2705 1Kb] uidelicet turrem Iohannes imperialis patricius Caietanus, filius Docibilis hypati pro Agarenorum repugnatione [2706 1Kb] temporibus Iohannis octaui pape construxerat  . Melus igitur [2707 1Kb] inter ista Capue commorans, cognito predictorum Normannorum aduentu, mox illos accersit, eorumque causa diligentius perquisita et agnita, illis de more militie protinus federatur ; et euestigio Salernum ac Beneuentum repedans, multos sibi tam Grecorum odio, quam sui gratia ductos associat, cum [2708 1Kb] quibus pariterque  cum ipsis Normannis [2709 1Kb] statim Grecorum terram ingressus, expugnare repugnantes uiriliter cepit. Tribus itaque uicibus cum Grecis, primo apud Arenolam  , secundo apud Ciuitatem  , tertio apud uaccariciam  campestri certamine dimicans, tribus eos uicibus superauit [2710 1Kb] ; multosque ex his interficiens, et usque Tranum eos constringens, omnes ex hac parte quas inuaserant Apulie ciuitates et oppida recepit. Quarta demum pugna apud Cannas, Romanorum olim clade famosas, Boiano [2711 1Kb] catapani [2712 1Kb] insidiis atque ingeniis superatus , uniuersa, que facile receperat, facilius perdidit [2713 1Kb] . Feruntur  in ea pugna Normannorum ex ducentis quinquaginta numero, decem tantummodo  remansisse, de Grecis autem innumerabilem turbam occubuisse. [AMAT. I, 23.] Melus uero cernens se militum auxiliis destitutum, Normannos  superstites  partim apud Guaimarium, partim apud Pandulfum constituens, ipse ultra montes ad [2714 1Kb] imperatorem profectus est, ut ad expellendos ex [2715 1Kb] Apulia Grecos, uel ipsum per se ad has partes uenire suaderet si posset, uel militum ab eo auxilia acciperet si non posset [** 1Kb] .

 38. DESID. Dial. II, 22.] Interea cum prefatus abbas immo [2716 1Kb] hoc monasterium magnis Aquinensium comitum infestationibus urgeretur, et neque seruorum Dei hic commorantium, neque ipsius sancti patris Benedicti reuerentia, aliquatenus illorum nequitia sedaretur, magna demum abbas necessitate coactus, fortissimos aliquot sibi ex predictis [2717 1Kb] Normannis asciuit, eosque in [2718 1Kb] oppido quod Piniatarium nuncupatur ad monasterii bona tutanda constituit; quod quidem illi quandiu abbas ipse superfuit, strenue satis et fideliter executi sunt. Per [2719 1Kb] hos dies predictus catapanus Boiano [2720 1Kb] concessit in hoc monasterio totam ex integro hereditatem uel substantiam Maraldi cuiusdam Tranensis, tam intra  eandem ciuitatem, quam et deforis, ubicumque ipse aliquid uisus [2721 1Kb] est possedisse. Itaque cum Capuanus princeps latenter faueret Constantinopolitano imperatori Basilio, fecit interim fieri claues aureas, et misit ad illum; tam se quam ciuitatem Capuanam, immo uniuersum principatum eius per hec imperio tradens [2722 1Kb] [* 1Kb] . Predictus interea [2723 1Kb] Boiano non paruam pecunie summam eidem principi mittens [2724 1Kb] , rogat ut si re uera fidelis imperatori Basilio esset, ad [2725 1Kb] capiendum Dattum se transire permitteret. Permissum est: et mox [2726 1Kb] idem catapanus armato milite [2727 1Kb] , ad Garilianum uenit (an. 1021  ;  turremque in qua Dattus nichil tale suspicans residebat, per biduum oppugnans, ui tandem illam [2728 1Kb] cum omnibus ibidem [2729 1Kb] manentibus comprehendit. Et Normannos quidem qui [2730 1Kb] inibi [2731 1Kb] fuerant ab eodem Boiano abbas [2732 1Kb] noster multis precibus adquisiuit; Dattum uero nullo umquam modo ab eius manibus eripere potuit; qui [2733 1Kb] uidelicet uinctus Barim reductus, post paucos dies ipsius catapani precepto insutus culleo more parricidarum in mari precipitatus est  .

39. His omnibus auguste memorie imperator. Heinricus auditis, Grecorum scilicet inuasione [2734 1Kb] ,  principis tergiuersatione, Datti denique crudelissima nece: reputans, amissa Apulia ac Principatu, Romam quoque ni maturaret, ac per hoc Italiam totam, consequenter sibi et in proximo amittendam; cum iam bis [2735 1Kb] ad eum Melus hac de causa profectus ultra montes defunctus fuisset, minime amplius remorandum ratus, anno incarnationis dominice 1022  , immenso ualde totius regni congregato exercitu, Italiam uenit. Et ipse quidem cum maxima eiusdem exercitus parte, per marchias transiit; archiepiscopum uero Poppum  cum undecim milibus ut [2736 1Kb] perhibent armatorum per Marsorum regionem direxit. Belgrimum [2737 1Kb] autem Coloniensem archiepiscopum, cum uiginti milibus ad principem et abbatem capiendos [2738 1Kb] per Romam premisit. Et  [2739 1Kb] ipse enimuero [2740 1Kb] abbas simul [2741 1Kb] cum fratre principe insimulatus apud imperatorem super captione ac morte Datti plurimum fuerat. Quod cum abbas amicis nuntiantibus persensisset, nusquam se tutum posse consistere a facie tante potestatis existimans, cum Marsorum quoque comites et [2742 1Kb] filii Borrelli libentissime se illum recepturos [2743 1Kb] pollicerentur, deliberato tandem et [2744 1Kb] communicato cum fratre consilio, ire locum dare decernit [2745 1Kb] ; cupiensque Constantinopolim ad imperatorem confugere, Ydrontum mare ingressurus perrexit  . Eiusdem interea ciuitatis episcopo beatus Benedictus  in uisione apparens: uade, ait, et dic abbati ut nullatenus ingredi [2746 1Kb] mare hac uice pertemptet, quoniam si fecerit, sine dubio peribit. Et ille quidem huiusmodi uisioni minime fidem accommodans, audacter mare ingressus est; sed ut uerax prohibentis auctoritas probaretur, occulta Dei dispositione atque iudicio, cum omnibus sociis in mare naufragium passus, atque demersus est   . Quod cum fuisset imperatori relatum, fertur dixisse: Lacum aperuit et effodit eum, et incidit in foueam quam fecit . Inter [2747 1Kb] cetera autem [2748 1Kb] que hinc [2749 1Kb] asportauit prefatus abbas, siue in libris siue in ornamentis, nouem quoque precepta tam imperatorum quam principum secum detulit, et cartam de loco qui dicitur Publica in pertinentia Pontiscurui,  et concambium de Calinulo, et preceptum de monte Asprano ubi est castrum Celi [2750 1Kb] , et duas cartulas oblationis de Sancto Erasmo de Capua.

40. Belgrimus [2751 1Kb]  igitur [2752 1Kb] quoniam abbatem non repperit, uerens ne forte et princeps fratris exemplo fuga simili laberetur, Capuam festinanter adiit, eamque [2753 1Kb] mox undique armato milite cinxit. Princeps uero [2754 1Kb] metuens ciuium proditionem, quam pro certo facturos eos sciebat, quasi [2755 1Kb] desperans sed presumens, sponte ad Belgrimum [2756 1Kb] exiit [2757 1Kb] ; seque non ita ut dicebatur imperatori monstrans esse culpabilem, iustitiam se coram illo de [2758 1Kb] his unde insimulabatur fiducialiter [2759 1Kb] facturum spopondit. Letus Belgrimus [2760 1Kb] , accepto sub custodia principe, ad imperatorem profectus [2761 1Kb]  est, ubi iam super Troiam Grecorum ciuitatem quam  nuper [2762 1Kb] idem Greci facere ceperant  , castra posuerat. Exhylaratus itaque super [2763 1Kb] captione principis augustus [2764 1Kb] , aggregatis [2765 1Kb] magnatibus suis, tam Italicis, quam transmontanis [2766 1Kb] in eorum iudicium illum inducit; accusatoribus innumeris presentibus, et eius nequitias in faciem ipsius obicientibus; decernitur uno omnium parique iudicio, mortis illum debere subire sententiam. uerum [2767 1Kb] Belgrimus cuius fidei se [2768 1Kb] idem princeps commiserat, dictam sententiam nimis grauiter ferens, supplex ad imperatorem accessit, et multorum adminiculo fretus [2769 1Kb] , tum rationibus [2770 1Kb] tum orationibus uitam ipsius obtinuit. Quem [2771 1Kb] tamen imperator ferreo camo uinciendum, secumque in Germaniam asportandum mandauit.

 41. Post paucos dies sponte Troianis deditionem sui facientibus, et ad augusti [2772 1Kb] uestigia uniuersis suppliciter [2773 1Kb] procumbentibus, imperiali clementia ueniam tribuit. Et quoniam propter estiuum tempus gens continuis assueta frigoribus diu [2774 1Kb] in partibus istis remorari non poterat, reditum in [2775 1Kb] dies singulos maturabat. ueniens igitur Capuam, Pandulfo Teanensi comiti tradidit principatum  . Stephano [2776 1Kb] autem, Melo, et Petro nepotibus prefati [2777 1Kb] Meli, quoniam propria illis ad [2778 1Kb] presens restituere non potuit, comitatum Cominensis [2779 1Kb] terre concessit: quibus etiam in auxilium Normannos [2780 1Kb] , Giselbertum, Gosmannum [2781 1Kb] , Stigandum, Torstainum balbum, Gualterium de Canosa, et Ugonem Falluccam  [2782 1Kb] , cum [2783 1Kb] aliis decem et octo  reliquit.

 42. Imperator [2784 1Kb]  autem post hec [2785 1Kb] ordinatis suis negotiis omnibus, uenit ad hoc monasterium una cum Romano [2786 1Kb] pontifice Benedicto . Congregatis itaque omnibus in capitulo fratribus, idem augustus monuit ut de eligendo sibi abbate tractarent .

 42. Imperator [2784 1Kb]  autem post hec [2785 1Kb] ordinatis suis negotiis omnibus, uenit ad hoc monasterium una cum Romano [2786 1Kb] pontifice Benedicto . Interea fratres in unum omnes [2787 1Kb] collecti ceperunt ad inuicem iuxta tenorem [2788 1Kb] regule de eligendo sibi abbate tractare, ipso [2789 1Kb] apostolico et imperatore presentibus .

 uiuebat adhuc et eidem concilio intererat [2790 1Kb] Iohannes abbas, ille uidelicet [2791 1Kb] quem superius  reliquisse abbatiam et in heremum secessisse monstrauimus.

 Extiterunt [2792 1Kb] ergo aliquot, qui [2793 1Kb] eundem sibi in abbatem restitui consulebant [2794 1Kb] . Quem imperator in ultima iam etate conspiciens, ut erat optime litteratus, humiliter ita eum alloquitur: Serue, inquiens, Dei, uade, ora pro te et pro nobis; quoniam non est etati tue huiusmodi obedientia competens. Aderat tunc domnus Theobaldus; uir utique et genere et moribus clarus: qui eo tempore Marchie preposituram unde et ortus fuerat nauiter administrabat. Quique etiam eidem imperatori ante dies paucos per Marchiam transeunti obuius exiens, ad honorem et commendationem huius loci strenuissime deseruierat. Hunc igitur imperator dignum tanto officio si tamen fratribus complaceret, commemoratis probitatibus eius asseruit. Aliquantis  itaque super eo ut in talibus assolet fieri aliquandiu murmurantibus, aliquantis uero imperatoris uoluntatem laudantibus, fertur dixisse imperatorem: Ut uossimus, inquit, discernere a nolentibus hoc uolentes, surgant omnes quibus mea sententia complacet. Surrexerunt ergo [2795 1Kb] uniuersi fere tam ordine quam etate priores: iunioribus reliquis consedentibus. Tum imperator: Iustius erat et competentius est nos seniorum tot et talium super hoc consensu et consilio uti, satisque rectius est meo iudicio, iuniores seniorum, quam seniores iuuenum cedere uoluntati.

 Aderat etiam et domnus Theobaldus; uir utique et genere et moribus clarus: qui eo tempore Marchie preposituram nauiter [2797 1Kb] administrabat [2798 1Kb] . Extiterunt igitur aliquot qui predictum abbatem Iohannem in abbatiam restituendum [2799 1Kb] consulerent. Sed quoniam decrepite iam erat etatis, tam [2800 1Kb] presentis imperatoris quam et sapientiorum fratrum consilio inutilis tanto oneri iudicatus; post nonnullas ut in talibus fieri assolet ac diuersas diuersorum sententias, tandem communi omnium uoluntate domnus [2801 1Kb] Theobaldus dignus decretus [2802 1Kb] a fratribus abbas eligitur; ipso etiam augusto [2803 1Kb] una cum apostolico [2804 1Kb] eandem electionem ualde laudantibus  ; sicque die altera, festo [2805 1Kb] apostolorum Petri et Pauli ab eodem apostolico [2806 1Kb] solempniter consecratur .

 Tandem igitur communi omnium uoto dignus adiudicatus, abbas eligitur ; et gaudente satius imperatore quod id impetrasset, altera die a prefato Benedicto papa honorabiliter consecratur .

 43. Patiebatur  eo tempore imperator illi dolorem permaximum, atque ut ipse postmodum referebat, quamuis maximam [2807 1Kb] circa hunc locum deuotionem gereret, et nusquam terribilius ac uenerabilius oratorium se uidisse assereret, sepius tamen dubietatis scrupulo mouebatur, utrumnam [2808 1Kb] beatus [2809 1Kb] Benedictus corporaliter hoc in loco quiesceret.  Pre dolore igitur iam dicto, nec plene dormienti ei [2810 1Kb] nec ex integro uigilanti, idem [2811 1Kb] sanctissimus pater apparuit; et quasi causa uisitandi ad eum accedens, ubi pateretur inquirit. Cui languorem protinus confitenti: Scio, inquit Pater [2812 1Kb] Benedictus, quoniam tu me hactenus hic dubitasti quiescere; sed ne super hoc amplius dubites [2813 1Kb] , meumque [2814 1Kb] in loco isto certissime quiescere corpusculum credas [2815 1Kb] , hoc tibi signum erit: Cum [2816 1Kb] primum hodie surrexeris, in egestione urine tue tres lapillos  non paruos mingere habebis, et ex tunc dolore isto amplius non laborabis. Et [2817 1Kb] scias quia ego sum frater Benedictus; et his dictis presto disparuit. Experrectus [2818 1Kb] imperator confestim surrexit, ac [2819 1Kb] iuxta uisionis ordinem sanitati pristine redditus, Deo et patri Benedicto gratias maximas [2820 1Kb] retulit. Mane autem facto ueniens in conuentum fratrum,  post capituli uerba solemnia: Quidnam, inquit [2821 1Kb] , domini mei, me consulitis donare [2822 1Kb] medico qui me curauit? Cumque responsum illi fuisset, ut quicquid de [2823 1Kb] monasterio sibi placeret, se libentissime offerentibus [2824 1Kb] tolleret ac medico daret: Non ita, inquit [2825 1Kb] , oportet: sed quoniam Benedictus pater hac me [2826 1Kb] euidenter nocte curauit, ratio est et quidem iustissima, ut de meamet camera illius debeam remunerare medelam. Et hec dicens, cum lacrimis gaudio mistis retulit omnibus que uidisset atque audisset,  adiiciens: Nunc [2827 1Kb] plane [2828 1Kb] pro certo cognoui. quoniam [2829 1Kb] uere locus iste sanctus est, et nulli mortalium est ulterius ambigendum [2830 1Kb] quin hic Benedictus pater pariter cum sancta sorore sua quiescat. Ad fidem autem uerborum suorum tres illos lapillos quos secundum tenorem uisionis ante paululum minxerat, palam [2831 1Kb] omnibus ostendebat. Uniuersis itaque super tanta uisione tamque mirifica [2832 1Kb] sospitate imperatoris obstupescentibus [2833 1Kb] , ac Deo laudes et gratias referentibus, obtulit ipsa [2834 1Kb] die imperiali munificentia beato patri Benedicto [2835 1Kb] munera hec  : Textum euangelii, deforis quidem ex uno latere adopertum auro purissimo ac gemmis ualde [2836 1Kb] pretiosis: abintus uero, uncialibus, ut aiunt, litteris atque figuris aureis mirifice decoratum. Calicem  aureum cum patena sua, gemmis et margaritis ac smaltis optimis laboratum [2837 1Kb] ; planetam diapistin  listis [2838 1Kb] aureis [2839 1Kb] adornatam; stolam quoque et manipulum [2840 1Kb] atque cingulum, singula [2841 1Kb] intexta auro. Pluuialem [2842 1Kb] etiam diasprum  cum listis [2838 1Kb] auro textis, necnon et tunicam eiusdem subtegminis aureis operibus exornatam. Sed [2843 1Kb] et mappulam diapistin auro nichilominus decoratam; situlam quoque et coppam  argenteam quantitatis non modice, cum qua uidelicet fratres in precipuis festiuitatibus biberent. Recollegit preterea a Iudeis uestem unam de altario sancti Benedicti que [2844 1Kb] fuerat Caroli regis; quam idem Iudei retinebant in pignore pro quingentis aureis; nec non et calicem argenteum Saxonicum maiorem cum patena sua, quem  Theodericus Saxonum rex  beato Benedicto olim transmiserat. Que [2845 1Kb] omnia pariter in fratrum presentia super altare beati Benedicti ponens obtulit, predictumque [2846 1Kb] papam sue auctoritatis scriptionem de ipsis omnibus in hoc loco facere rogauit, apostolici anathematis innodatione eidem scriptioni apposita, ne quis unquam uel hec que  diximus, uel alia que idem [2847 1Kb] imperator inantea huic monasterio concesserit subtrahere presumat. Idem [2848 1Kb] quoque [2849 1Kb] apostolicus imperatoris saluti ualde congratulans, obtulit et ipse beato Benedicto eadem [2850 1Kb] die planetam optimam ueneti coloris, listis nichilominus aureis decenter ornatam, et stolam unam optimam auro brustam  , cum manipulo suo. Sed [2851 1Kb] et Belgrimus archiepiscopus ob gratiam imperatorie sanitatis similiter obtulit beato Benedicto planetam purpuream optimam, aureis [2852 1Kb] listis mensium duodecim signa habentibus [2853 1Kb] in circuitu adornatam, et stolam cum auro, et pluuiale unum.

Post hec idem christianissimus imperator adhuc parum quid existimans se pre nimia huius loci dilectione  fecisse, admonitus ab [2854 1Kb] eodem Belgrimo [2855 1Kb] , et a Theoderico cancellario suo, altera die fecit preceptum concessionis in [2856 1Kb] hoc loco de rocca que dicitur uantra  , cuius possessores ac si latrunculi quidam monasterium hoc [2857 1Kb] frequentissime infestabant; ac propterea illam de manibus eorum ereptam, ad usus seruorum Dei huius loci in perpetuum habendam et retinendam contradidit. Fecit et aliud preceptum de uniuersis ubique terrarum huius loci possessionibus, iuxta tenorem uidelicet imperatorum antecessorum suorum; per [2858 1Kb] quod etiam preceptum, monasterium sancte Marie in Canneto, in finibus Termulensis, imperiali auctoritate in hoc monasterio confirmauit  ; sicque commendans se plurimum patri Benedicto et  omnibus fratribus, cum illorum benedictione reuersus ad propria est. Et ne tanti benefactoris sui beneficium obliuisci aliquatenus uideretur, mox ut domum rediit, planetam optimam diarodinam aureis listis ornatam [2859 1Kb] , una cum alba et cingulo, stola atque manipulo, qualia imperatorem mittere deceret, huc ad beatum Benedictum cum maximis gratiarum  actionibus transmittere studuit, tanteque [2860 1Kb]  de cetero circa hunc sanctum locum deuotionis extitit, ut si aliquanto diutius uiueret, relicto imperii fastigio, Deo se sub sancte professionis habitu hic seruiturum sponderet.

44. Sane quoniam de corpore beati Benedicti, quod in hoc loco ueraciter requiesceret, tum reuelatione quam uiderat, tum sospitate quam senserat, fuerat certissimus redditus; ubicumque postmodum scripturam translationis eiusdem beati patris  repperire potuit, flammis exussit, narrans omnibus que sibi Dominus hoc in loco ostenderit, queue prestiterit; ex ipsius false translationis serie rationabiliter ostendens, hec friuola esse et [2861 1Kb] confictitia, dum sicut ibi refertur, unus idemque angelus,  et illos hortabatur ad surripiendum, et Romanum pontificem instigabat ad persequendum, rursumque illis insistebat ad fugiendum. Ceterum [2862 1Kb] qui Pauli diaconi ueracis utique et insignis hystoriographi testimonio  super hoc se fulciri existimant, nouerint consuetudinem hanc esse rerum [2863 1Kb] gestarum scriptoribus, ut in narrationibus [2864 1Kb] suis uulgi opinionem sequantur. Nam et apud Lucam  beata Maria Ioseph patrem Domini appellat dicens: Ego et pater tuus dolentes querebamus te, et apud Marcum  Herodes pro eo quod puella caput Iohannis [2865 1Kb] baptiste quesierit, dicitur contristatus; quod utrumque nequaquam uerum fuisse nemo qui nesciat.

45. uerum [2866 1Kb] et hoc ipse religiosissimus imperator  multis [2867 1Kb] [* 1Kb] referre solitus erat; quod ipsum languorem unde nunc [2868 1Kb] per beatum Benedictum conualescere meruerat, per eundem nichilominus dolori ipsi iam pridem addictus extiterat, occasione uidelicet huiusmodi. Cum ducatus [2869 1Kb] adhuc sui tempore iter agens, in monasterium quoddam [2870 1Kb] Benedicti patris nomini dicatum [2871 1Kb] hospitatus [2872 1Kb] fuisset, quoniam multitudini equorum ipsius [2873 1Kb] stabula sola nequaquam sufficerent, in ipso fratrum capitulo quod iuxta ecclesiam erat eius stabularii audacter [2874 1Kb] ac pertinaciter ut est illud hominum genus, equos aliquot locare minime ueriti sunt. Nocte  igitur eadem pater [2875 1Kb] Benedictus eidem [2876 1Kb] duci toruo nimis [2877 1Kb] ac terribili apparens intuitu, eique multa quod [2878 1Kb] ita domum suam tractaret comminitans, uirga etiam [2879 1Kb] quam manu gestabat, illius latus percussit; et ex tunc dolore ilii torqueri uehementissime cepit.

46. Hic [2880 1Kb] idem augustus ex proprii patrimonii sumptibus construxit ecclesiam ad honorem sancti Georgii in Babemberg [2881 1Kb] , et aduocans Benedictum papam, ab ipso illam consecrari fecit,  atque episcopalem in ea sedem constituens, beato Petro exintegro obtulit; statuto censu per singulos annos equo uno optimo albo cum omnibus ornamentis et faleris suis, et centum marcis argenti. Postmodum uero Leo nonus papa uicariationis  gratia Beneuentum ab Heinrico Chuonradi [2882 1Kb] filio recipiens, predictum episcopum Babembergense sub eius dicione remisit , equo tantum quem prediximus sibi retento  .

Super [2883 1Kb] ceteras autem bonitates seu uirtutes quas idem [2884 1Kb] imperator habuisse narratur, adeo fertur uixisse castissimus, ut ad mortis articulum ueniens, coram presentibus episcopis atque [2885 1Kb] abbatibus, uocatis [2886 1Kb] Cunigunde [2887 1Kb] coniugis sue propinquis, eaque illis tradita [2888 1Kb] feratur [2889 1Kb] dixisse:  Recipite quam michi tradidistis uirginem uestram  .

47. Libet [2890 1Kb]  hoc in loco dignam plane memoria et multis edificationi futuram inserere uisionem, a religiosis certe et prorsus ueracibus michi relatoribus traditam, quam in obitu eiusdem imperatoris cuidam seruo Dei uoluit Dominus demonstrare. Hic itaque cum nocte illa qua predictus imperator , fenestre cellule sue incumbens de more Dominum precaretur, subito audiuit immanem quorundam festinanter transeuntium strepitum, cachinnantium simul et gratulantium.  Quod cum arrectis auribus quidnam illud esset curiose uellet addiscere, et oculis undique circumspiceret, uidet confestim quam hominum autumauerat, innumerabilium turbam demonum esse. Territus primo, dehinc resumpta constantia salutifere crucis signo se muniens innuit uni ex illis ad se uenire. Paruit protinus nequam spiritus, et accessit. Ad quem uir Dei: »Adiuro te, inquit, per eum qui iudicaturus est uiuos et mortuos et seculum per ignem, ut non abscondas a me ueritatem, et dicas michi: quid est hoc, uel quo sic festinanter tenditis, cum tantis plausibus et tripudio? Heinricus, ait, noster amicissimus moritur, et properamus ad suscipiendam animam illius, quoniam nisi forte iniusticiam inde seu uiolentiam nobis inferre uoluerit  Deus, quod certe minime credimus, noster debet esse indiuiduus socius.« Ad hec uir Dei grauiter ingemiscens: »Non hoc permittat, inquit [2891 1Kb] , misericordissimus Dominus [2892 1Kb] , ut tantus uir in uestre potestatis iura deueniat; et confido plane et certus sum de magnitudine pietatis ipsius, quod nullam prorsus in eo uobis est daturus potentiam; quin potius inanes ac uacuos cum digna uos cunfusione remittet. ueruntamen impero tibi per ipsum Redemptorem mundi dominum nostrum, ut nullomodo dimittas quin ad me huc cum redieris redeas, ac michi quicquid ex hoc fieri contigerit ueracissime referas.« Ad hanc uocem euanuit spiritus nequissimus et abscessit; seruus autem Domini instantius quam solebat orationi incubuit. Cum ecce post biduum  malignus ille spiritus deiecta facie, merens et lugubris, quemadmodum adiuratus fuerat ad hominem Dei reuersus est. A quo cum tante expeditionis sue ac sociorum ipsius requisisset euentum: »Ne, inquit, me super hoc interroges, cum ex habitudine mea patenter id possis aduertere. Nec certe hodie huc redissem ob uerecundiam, nisi adiuratione tua quam minime uiolare presumpsi tenerer astrictus. Etenim quod et nos timebamus et tu pessime presagisti, hoc totum contigit nobis. Nam cum predictum Heinricum sicut nostre iustitie pertinebat parati staremus recipere, et post multas angelorum contentiones illum adiuuare et nobis auferre nitentium, decretum tandem utrimque fuisset, ut positis in trutina operibus ipsius tam bonis quam  malis, prestolaremur quenam opera haberent preponderare, cepit pars nostra paulatim increscere et non parum ut tibi fatear decliuior esse. Nobis itaque plaudentibus et iam iamque illum rapere properantibus, ecce ex improuisu semiarsus ille Laurentius anhelus accurrit, et calicem aureum quantitatis  non modice baiulans, quem idem Heinricus in basilica illius olim obtulerat, nil moratus nichilque interrogans, super aduersam nobis trutinam tanto illum impetu et furore coniecit, ut usque ad imum illam ponderare cegerit. Tali occasione uictoribus angelis eum letanter excipientibus, nos omni spe frustrati quemadmodum cernis cum uerecnndia et confusione ingenti recessimus. Ne autem existimes me aliquatenus super ista mentitum, mitte ad ecclesiam ustulati illius, et fac perquirere calicem illum quem dixi; et nisi inueneris unam ex ansis calicis eiusdem contritam---namque tam precipiter in trutina positus est ut cadens ex ea confractus sit---ne adhibeas fidem uniuersis que retuli [2893 1Kb] ; si autem ita inueneris, crede procul dubio  uerum esse, quod utinam non fuisset, omne quod dixi.« Et hec cum dixisset confestim uelut umbra disparuit. His seruus Dei auditis, cadens in faciem gratias egit Deo, et uolens certius addiscere utrum uerum esset quod sibi mendax dixerat spiritus, misit protinus ad prefatam basilicam pretiosi martyris Christi Laurentii; et ita prorsus inuenit actum de calice sicut fuerat ille confessus. ualde igitur et nimium super his omnibus admiratus, rursus et iterum multas gratiarum actiones retulit Domino, et quod predictum uirum taliter illi placuit de manibus demonum liberare, et quod sibi licet per mendacissimum spiritum tam efficacissime ueritatem sit dignatus ostendere.

48. [CAP. 47.] Quoniam [2894 1Kb] autem de corpore  beati [2895 1Kb] patris Benedicti [2896 1Kb] paulo ante necessario fecimus mentionem , gratum hic commemorare uidetur etiam illud quod Adam religiosissimo [2897 1Kb] uiro ecclesie sue custodi, idem beatissimus pater ostendere dignatus est [2898 1Kb] . Hic itaque Adam cum quodam tempore Roman de more, ad emenda quoque huius ecclesie necessaria [2899 1Kb] perrexisset, apud monasterium beati Pauli apostoli cui domnus [2900 1Kb] Leo abbas tunc preerat, iuxta [2901 1Kb] quod dudum consueuerat hospitatus est. Cum autem die quadam idem reuerentissimi uiri, Leo scilicet atque Adam, spiritualia quedam ad inuicem uerba consererent, cepit abbas sciscitari, utrum uera essent [2902 1Kb] ea que fama tunc per multorum ora uoluebat: scilicet quod corpus beati Benedicti nequaquam  [2903 1Kb] apud nos quiesceret, sed ultra montes furtim sublatum, delatumque fuisset; addensque [2904 1Kb] , »Ut rei, inquit, huic fidem addant qui ista disseminant, ideo aiunt nullum apud uos signum, nullum miraculum fieri; illic [2905 1Kb] uero ubi illum translatum [2906 1Kb] astruunt, innumera per dies singulos eius  meritis affirmant [2907 1Kb] signa patrari.« Ad hec Adam uehementer suspirans, apprehensa manu eiusdem abbatis, ad altare illum beati Pauli apostoli duxit; ibique solis astantibus, manum suam super altare idem Adam ponens [2908 1Kb] : »Per corpus hoc, inquit, doctoris gentium beatissimi Pauli quod hic absque ulla hesitatione quiescere [2909 1Kb] christiana uniuersitas credit, quoniam hoc quod tibi modo dicturus sum, ueracissimum et sine omni mendacio est. Enimuero et ego aliquando de corpore beati Benedicti multotiens talia audiens [2910 1Kb] , non modo in hesitationem, sed etiam in desperationem ac tristitiam inductus adeo fueram, ut iam fere nullam circa ipsius altare deuotionem [2911 1Kb] nullam possem dignam gerere reuerentiam [2912 1Kb] . Taliter me per aliquantum [2913 1Kb] temporis  fluctuante, et tristi [2914 1Kb] ac trepido [2915 1Kb] animo incedente, cum die [2916 1Kb] quadam post completorium deuotiori solito apud eius sepulcrum fusa oratione, cubitum me [2917 1Kb] collocassem, idem sanctissimus pater michi per uisionem apparere dignatus est dicens:« Quare frater Adam tam demissus ac tristis incedis? et quare de me tam male sentire seduceris, quasi ego hic corporaliter [2918 1Kb] minime iaceam? uerum quoniam seruitium et deuotio tua ualde michi [2919 1Kb] est placita, amodo esto certissimus me hic pariter cum Scholastica sorore mea quiescere, meque simul cum ipsa in die examinis ultimo, in hoc loco debere resurgere; uobiscum etiam tam die quam nocte quotiens deuote psallitis, attentiusque oratis ac decenter proceditis, me pariter esse. Ut autem  te super his omnibus indubium reddam, cum matutinali hora primus ut es solitus ingressus ecclesiam fueris, si uideris de tumulo [2920 1Kb] meo quasi uirgulam fumi aromatis procedentem, altaque petentem, crede uniuersa que dixi esse [2921 1Kb] uerissima;« et hoc dicto disparuit. Euigilans itaque protinus, mecumque mysterium tante uisionis pertractans, gaudio simul lacrimisque perfusus, cepi benedicere Dominum patremque sanctissimum Benedictum; moxque licet tremens ac pauidus ecclesiam ingressus, aspexi; et uidi; et credidi; iuxta id quod michi indignissimo fuerat reuelatum. Porro quod dicunt apud nos nullum ab eo miraculum ostendi, omnino scias esse falsissimum. Si enim cuncta possem tibi  referre, uel que a prioribus nostris percepi, uel certe que nostris temporibus ad eius tumulum  signa patrata sunt, liquido peruideres hoc nonnisi aut de inuidia, aut potius [2922 1Kb] de ignorantia dictum. Unum tamen tibi de multis, non ab aliquo michi relatum, sed oculis istis perspectum, pro omnibus miraculum referam. Demoniacus quidam Andreas [2923 1Kb] nomine, de Barensi ciuitate die quadam ad monasterium uenit, atque ut est consuetudinis, a propinquis qui eum adduxerant, ante altare eiusdem patris iactatus est. Cumque fratribus in choro psallentibus, ineptas quasdam et horrendas nequam ille spiritus per os miseri illius uociferationes emitteret, in parte michi stanti atque oranti, subito sanctissimus pater Benedictus, ante ipsum altare astare [2924 1Kb] uisus est, qui alapa non modica, maxillam uexati illius percutiens, malignum ab eo spiritum  protinus expulit; et ita sanatus ille, cum affinibus Deo et patri Benedicto gratias agens, ad propria recessit.« Hec omnia predictus Adam Leoni [2925 1Kb] abbati ante ipsum corpus beati apostoli Pauli magna quodammodo necessitate confessus, humilitatis gratia ceteris adeo dum uixit occuluit, ut nemo fratrum huius loci de his aliquid nosse potuerit, quo usque idem abbas uenerabilis [2926 1Kb] Leo, quibusdam fratribus nostris [* 1Kb] iam illo defuncto retulerit.

49. [Cap. 48.]  Aliud [2927 1Kb] etiam quiddam mirificum hic idem Leo referebat  , ex ipsius nostri [2928 1Kb] Adam ueridico sibi ore relatum. Aiebat enim, quod cum die natalicio  sanctorum martyrum Proti et Iacinthi idem Adam ad [2929 1Kb] nescio quid utilitatis obedientie sue portas monasterii fuisset egressus, ecce mox duo pulcherrimi iuuenes in habitu monastico sibi obuiam fiunt. Quos cum de more monasterii humiliter salutasset, et quinam ipsi essent reuerenter interrogasset, audiuit ab eis, se [2930 1Kb] quidem Protum et Iacinthum nuncupari; uenisse autem se ad uisitandos fratres qui eorum sollemnia ipso die honorifice [2931 1Kb] celebrassent. Huiusmodi Adam responsis attonitus, paululum substitit; moxque in semet reuersus, post eos properanter currere cepit, et quosque obuios percontari, quonam monachi qui se paulo precesserant deuenissent. Respondentibusque neminem se [2932 1Kb] uidisse, nequaquam  adhibens fidem, cepit huc illucque discurrere, et item [2933 1Kb] itemque per [2934 1Kb] singulos obuiantes [2935 1Kb]  de illis inuestigare: sed minime [2936 1Kb] illi ulterius eos uidendi seu colloquendi [2937 1Kb] est concessa licentia.

50. [Cap. 49.] Hic [2938 1Kb] ipse [2939 1Kb] domnus Adam in monte proximo qui Carie adiacet, Clia  uocabulo cellam in honore sancti Benedicti construxit [2940 1Kb] nec non et in Cominensi territorio iuxta Melfam fluuium ecclesiam sancti Nazarii, presbytero [2941 1Kb] quodam cui iure hereditario pertinebat sibi libentissime [2942 1Kb] concedente [2943 1Kb] usus et necessitates obedientie sue adquisiuit [2944 1Kb] , easque nonnullis terrarum possessionibus emptis, diuersisque ecclesiasticis ornamentis atque codicibus sufficienter ditauit.

51. [Cap. 50.] Ea [2945 1Kb] tempestate supradictus Boiano [2946 1Kb] catapanus [2947 1Kb] , cum iam dudum Troiam  in capite Apulie construxisset, Draconariam  quoque et Florentinum  ac Ciuitatem et reliqua municipia, que uulgo Capitinata dicuntur, edificauit  ; et ex circumpositis terris habitatores conuocans deinceps habitari constituit. Sane sciendum quoniam corrupta uulgaritate Capitinata uocatur, cum pro certo ab officio catapani qui eam fecit Catapanata debeat appellari.

THEOBALDUS secundus ac tricesimus huius cenobii abbas, sedit annis tredecim .

52. [Cap. 51.] Hic apud Teatinam marchiam, nobili ortus prosapia, quartodecimo  etatis sue anno, relicta domo, parentibus, omnique substantia, tempore Aligerni abbatis ad hoc monasterium uenit; atque ab eo cum [2948 1Kb] honore susceptus,  et habitu est sancte religionis indutus. Sed  cum post Aligerni transitum Manso, ut iam dictum est , abbas effectus fuisset, egressus hinc [2949 1Kb] Ierusolimam abiit; indeque [2950 1Kb] reuersus, a Iohanne abbate obedientiam prepositure monasterii huius  suscepit. Quam cum per annos aliquot satis strenue administrasset, ab eodem abbate in monasterio sancti Liberatoris quod in comitatu Teatino iuxta Lentum fluuium situm est prepositus est ordinatus  . Ubi [2951 1Kb] cum paruam admodum ecclesiam et ualde obscuram reperisset [2952 1Kb] , ceteras uero officinas et ligneas et uetustas: intra breue [2953 1Kb] tempus  ab ipsis fundamentis omne illud monasterium petrinis parietibus edificauit. In ecclesia [2954 1Kb] cum ab introitu ipsius duodecim ferme cubitos  adiunxisset [2955 1Kb] , titulum quoque ab orientali parte non parui ambitus cum sua [2956 1Kb] confessione construxit, uniuersamque ecclesiam picturis ac specularibus [2957 1Kb]  decorauit. Ante maius uero altarium tabulam de [2958 1Kb] argento  a propinquis accepto confecit,  quam et ex parte non modica deaurauit. Fecit etiam in eadem ecclesia duo magna turibula ex argento librarum decem: opere pulchro, et ex parte inaurato; et aliud [2959 1Kb] turibulum argenteum [2960 1Kb] quod fuerat patris ipsius ibidem contulit. Fecit et calicem de argento [2961 1Kb] librarum sex  ; et alium librarum duarum et dimidia [2962 1Kb] ; cum duobus aliis minoribus, et uno turibulo. Fecit et crucem de auro purissimo, in [2963 1Kb] qua etiam particulam de ligno sancte crucis, cum aliis quoque sanctorum reliquiis reuerenter locauit. Fecit ibi et campanas non paruas numero quinque  , et alia diuersarum specierum ecclesiastica ornamenta perplurima; que hic inserere supersedi. Inter que etiam et codices diuersos describi iussit numero sexaginta  , e  quibus quattuor pallio inuestitos [2964 1Kb] , argenteis quoque [2965 1Kb] operibus decorauit.

Hic [2966 1Kb] eo tempore quo imperator Heinricus in Apuliam descendit , ut iam supra retulimus  , eidem [2967 1Kb] per Marchiam transeunti obuius  exiit, atque ad honorem et commendationem huius loci strenuissime deseruiuit. Quo  etiam in loco qui dicitur Sanctus Petrus in Planaci [2968 1Kb] residente cum uniuersis magnatibus suis, in eorum omnium presentia proclamauit super Attonem [2969 1Kb] et Pandulfum comites de rebus sancti Benedicti in comitatu Termulensi, que [2970 1Kb] ipsi tunc temporis retinebant; que sunt nominatim castella quinque, id est: Petra fracida, Pescloli, Guardia [2971 1Kb] , Ripa ursa, et Montebellu [2972 1Kb] , cum monasterio sancti Benedicti et sancti Nycolai, et cum aliis ecclesiis intra eorundem castellorum pertinentias positis, intra hos [2973 1Kb] uidelicet [2974 1Kb] fines. A capite Riuus planus; a pede [2975 1Kb] uero, mare cum ipso littore suo et portubus atque piscationibus; ab uno latere flumen Trinium, ab  altero autem [2976 1Kb] riuus qui dicitur Teccle. Que omnia in presentia predicti imperatoris et magnatum ipsius prefati comites refutauerunt ad [2977 1Kb] partem huius nostri monasterii, et [2978 1Kb] ipse imperator manu sua inuestiuit supradictum domnum Theobaldum de omnibus ipsis, obligans tam illos quam et omnes qui deinceps ista aliquomodo inuadere [2979 1Kb] presumpserint, pena duum milium librarum auri in monasterio [2980 1Kb] isto. Sequenti etiam tempore proclamauit in placito Trasmundi [2981 1Kb] comitis super quodam Tresidio, qui retinebat de terra sancti Liberatoris multas possessiones, et manifestante se illo, ac refutante, omnia recollegit [* 1Kb] .

53. Cap. 52.] Sed [2982 1Kb] cum idem domnus [2983 1Kb] Theobaldus in iam dicta prepositura annos ferme [2984 1Kb] quindecim peregisset, atque [2985 1Kb] ad abbatiam  monasterii huius ordine [2986 1Kb] supra relato translatus fuisset, a prefato papa Benedicto qui eum sacrauerat consuetudinarium priuilegium  sumpsit [2987 1Kb] , ac per biennium quo superuixit imperator Heinricus, in omni prosperitate degens [2988 1Kb] , plurima hic ornamenta ecclesiastica [2989 1Kb] fecit [2990 1Kb] . Crucem namque [2991 1Kb] argenteam ad procedendum diebus dominicis, et duas campanas magnas [2992 1Kb] ualde ac pulchras iussit [2993 1Kb] fieri. Altare sancti Gregorii argentea tabula decorauit [2994 1Kb] . Fecit et capsulam argenteam, ubi portionem ligni dominice crucis quam superius  a Leone monacho huc allatam ostendimus reuerenter locauit. uirgam quoque pastoralem cum titulo, argento [2995 1Kb] uestiuit. Ecclesiam paruulam in honore sancti Nycolai iuxta abbatis  cameram ecclesie beati Benedicti a septemtrionali parte adiunxit, nec non et aliam nichilominus paruulam ecclesiolam in honore sancti Seueri Casinatis [2996 1Kb] episcopi, in loco qui uulgo Ad uoltam sancti Seueri antiquitus uocabatur edificauit  . Muros etiam altos ac turres duas, hinc inde ante atrium ecclesie in modum claustri construxit. Codices quoque nonnullos quorum hic maxima paupertas usque ad id temporis erat, describi precepit: quorum nomina indicamus  . Augustini de ciuitate Dei partem secundam. Eiusdem [2997 1Kb] de Trinitate. Item eiusdem super psalmos, diuisum in 2 uolumina. Gregorii omelias 40. Primam partem moralium. Claudium super epistolas Pauli. Rabanum ethimologiarum. Historiam Romanorum.  Historiam Langobardorum. Itinerarium totius orbis cum chronica Ieronimi. Martyrologium Ieronimi plenarium. Pontificale Romanum. Hisidorum officiorum. Edictum legis Langobardorum. Concordiam canonum. Alium librum canonum. Decreta pontificum. Super Marcum Bede. Duo etiam hymnaria in choro habenda.

54. [Cap. 53.] Per idem tempus domnus Odilo uir uenerabilis uite ac fame, Cluniacensis cenobii  abbas [2998 1Kb] ad hoc monasterium nimis deuotus aduenit; et ob maximam quam in beato patre Benedicto, atque per eum in loco isto reuerentiam gerebat, pedes montem totum ascendit. Qui [2999 1Kb] cum de monasterii more in capitulum [3000 1Kb] honorifice ductus fuisset post sollemnem [3001 1Kb] in aduentu hospitum lectionem  : Sicut audiuimus, inquit uir reuerentissimus, ita et uidimus; in ciuitate Domini uirtutum, in ciuitate Dei nostri, et in monte sancto eius. Moxque nimis humiliter ad abbatem conuersus: Donum, ait, a te pater amabilis [3002 1Kb] maximum expeto, michique ut sine cotradictione aliqua concedatur, suppliciter oro [3003 1Kb] . uolo, inquam, [3004 1Kb] atque desidero omnium fratrum uestigia deuotissimus osculari. Annuit Theobaldus  licet inuitus, nec reniti deuotioni tam maxime aliquatenus potuit [3005 1Kb] . Postero [3006 1Kb] die festiuitatis beati [3007 1Kb] Benedicti, multis ab eodem abbate nostro precibus inuitatus missarum sollemnia celebrare, nullomodo cogi potuit, eo presente missas publicas agere. Dehinc [3008 1Kb] cum iam paratis ad procedendum fratribus, pastoralem baculum idem noster abbas reuerenter eius manui obtulisset, longe humiliter ille refugit, dicens nequaquam dignum esse se in magnitudinis eius presentia huiusmodi uirgam gestare: nimis profecto indecens, et contra omne ius esse percensens, uel [3009 1Kb] se uel quempiam abbatum manu pastoralem uirgam preferre, ubicumque Benedicti uicarium cunctorum scilicet abbatis abbatum presentem adesse contingeret. Eo igitur  reuerti parante, cum multis illum fratribus Theobaldus usque ad portam [3010 1Kb] monasterii prosequens, tandem suppliciter exorauit, ut si [3011 1Kb] quomodo posset, de beati Mauri pigneribus aliquam benedictionem [3012 1Kb] Benedicto magistro ipsius transmitteret. Quam postulationem uir uenerabilis benigne [3013 1Kb] recipiens, et posse se confidenter respondit, et libenter facturum uita comite repromisit. Sicque ualedicto recessit. Post septem porro annorum uertigines, os integrum brachii beatissimi Mauri, capsella decenter inclusum argentea, opere pulchro  turrium instar aptata, per sex sui monasterii fratres huc mandare [3014 1Kb] curauit. Ad cuius aduentum maximus ualde [3015 1Kb] totius terre istius populus cetus deuote [3016 1Kb] nimis occurrit. Excitus enim fuerat ad [3017 1Kb] hoc rumore huiusmodi, ut quoniam beatus Maurus ex longo iam tempore ultra montes transmissus in obedientiam fuerat, modo cum esset reuersus [3018 1Kb] debere se illi dignissime obuiare. Iam [3019 1Kb] autem predictus abbas noster Capuani principis persecutionem aufugiens in Marchiam [3020 1Kb] secesserat, sicut in sequentibus ordine [3021 1Kb] suo monstrabimus. uerum uniuersus sancti huius loci conuentus, inestimabili super hoc iocunditate repletus, omnes [3022 1Kb] indumentis sollemnibus induti, cum [3023 1Kb] cereis ac thimiamatibus plurimis, usque ad portam  ueterem  aliquanto extra monasterii ambitum procedentes, obuiam cum deuotione maxima exierunt; statimque ac si uiuentem illum in carne conspicere meruissent, omnes pariter in terram procidentes adorauerunt; surgentesque, sanctum illum loculum cum [3024 1Kb] lacrimis gaudio mistis [3025 1Kb] reuerenter exosculati sunt, et cum hymnis ac laudibus nimis honorifice prosequentes, in monasterium induxerunt, eumque super magistri eius Benedicti uenerabili altario [3026 1Kb] posuerunt. Quam dissimilis autem, quamque [3027 1Kb] diuersa hec processio receptionis beatissimi Mauri fuerit ab illa qua pater Benedictus cum omni eum congregatione usque ad [3028 1Kb] ianuas [3029 1Kb] monasterii prosecutus ultra montes olim transmiserat, quamuis utraque piis  plena lacrimis fuerit, deuoto considerandum lectori relinquimus. Fuere interea aliqui fratrum non quidem ex toto dubitantes, uerum certissimi super hoc reddi uolentes, qui clanculo predictum loculum ab inferioribus unde argentea clauicula [3030 1Kb] reserabatur ac claudebatur aperientes, uisis sacrosanctis reliquiis, tam sibi qui uiderant, quam ceteris qui non uiderant causa certissime fidei extitere. Quod, cum prioribus [3031 1Kb] relatum fuisset, ualde illorum presumptionem redarguerunt, uerentesque ne illorum deinceps exemplo dum a pluribus conspici desiderarentur  sancte reliquie aliquatenus aliquando mutilarentur, diligentissime predictum claudentes [3032 1Kb] locellum, protinus clauim in frusta comminuerunt, sicque ex tunc et deinceps usque hodie sacer ille loculus clausus irreseratusque permansit.

55. [Cap. 54.] Circa [3033 1Kb] hos dies  Hugo uir [3034 1Kb] nobilis natione Caietanus ad extrema ueniens, fecit cartam  in hoc monasterio de medietate castri quod Suium  uocatur, nec non et de omnibus omnino rebus tam [3035 1Kb] que in Caieta, quam que [3036 1Kb] in predicto Suio a parte parentum sibi competere uidebantur [3037 1Kb] . Hoc eodem tempore  quidam Aprutii comitatus nobiles Lupus et Albertus obtulerunt [3038 1Kb] beato Benedicto unam ecclesiam iuris sui, uocabulo Sanctus  Laurentius, loco qui Collenori  uocatur, prope fluuium Salinum, cum omnibus pertinentiis et rebus eiusdem ecclesie. Sequenti etiam anno Benedictus quidam [3039 1Kb] de castello monte Metulo fecit oblationem suam in hoc monasterio de ecclesia Sancti Iohannis que sita est in finibus eiusdem [3040 1Kb] castri, iuxta [3041 1Kb] fluuium Trinium, cum terra modiorum 270, ubi ipsa ecclesia edificata est, et cum ceteris omnibus rebus ipsius. Similiter quoque presbyter quidam de territorio Bouianensi, Leo nomine, obtulit in [3042 1Kb] hoc loco ecclesiam Sancti Christofori de castello Petroso, quam [3043 1Kb] ipse a fundamentis construxerat in [3044 1Kb] proprio suo, cum uniuersis rebus et pertinentiis eius. Alius etiam presbyter Franco nomine, genere Arpinas, id [3045 1Kb] ipsum fecit de  ecclesia sancte Lucie sibi pertinente in territorio eiusdem ciuitatis, cum plurimis circa eam terris, et ceteris rebus ipsius per [3046 1Kb] loca diuersa; ecclesia [3047 1Kb] quoque sancti Angeli de ciuitate Morrone [3048 1Kb] que sita est super Riuum cauum, loco [3049 1Kb] qui dicitur Iohannis Scutari, similiter [3050 1Kb] hoc in loco oblata est cum omnibus suis. Sed [3051 1Kb] et Rappotus [3052 1Kb] quidam nobilis Termulensis obtulit in hoc monasterio omnes res suas et curtes quas in Larino habebat, cum ipsa ecclesia Sancte Marie de Plano, et cum  ecclesia Sancti Petri, atque ecclesia Sancti Terentiani intra eandem [3053 1Kb] Larinum, cum casis et terris, et ornamentis ac [3054 1Kb] pertinentiis omnibus earundem ecclesiarum. [Cap. 55.] His [3055 1Kb] temporibus Adelmodus presbyter natione Saxonicus, ad [3056 1Kb] hoc monasterium ueniens, habitumque monasticum [3057 1Kb] deuotissimus induens, de causa proprietatis sue fecit in [3058 1Kb] hoc loco crucem argenteam [3059 1Kb] septuaginta ferme librarum, eiusque partem non modicam deaurauit [* 3Kb] .

Cap. 57.] Eodem [3061 1Kb] tempore supradictus [3062 1Kb]  princeps Pandulfus qui fuerat Teanensis comes construxit oratorium beati Iohannis Baptiste iuxta ecclesiam prefati [3063 1Kb] monasterii Capuani  , supra corpus uidelicet domni Landenulfi [3064 1Kb] principis, quem supra  interfectum a Capuanis retulimus; et obtulit in eodem oratorio ad eiusdem monasterii utilitatem, integram medietatem de curte que nominatur Anglum, cum pertinentiis [3065 1Kb] eius. Porro alteram eiusdem curtis medietatem longe post, tempore scilicet Desiderii abbatis, emit [3066 1Kb] Benedictus [3067 1Kb] prepositus a Pandulfo comite Presenzani [3068 1Kb] , cui uidelicet [3069 1Kb] iure hereditario pertinebat.

Tunc [3070 1Kb] temporis  abbatissa quedam Raimburga nomine de ciuitate Firmana obtulit in hoc monasterio monasterium suum uocabulo  Sancta Maria, loco Leueriano [3071 1Kb]  , et ecclesiam Sancti Iohannis de Garzania, et castellum de Barbulano cum ecclesia Sancte Marie et Sancti Blassii [3072 1Kb] , cum omnibus omnino rebus ac pertinentiis corundem locorum.

Petrus quoque filius Rainerii de ciuitate Sorana oblationem [3073 1Kb] fecit huic monasterio de ecclesia Sancti Siluestri in [3074 1Kb] territorio Arpinensi, loco ubi dicitur ualle de Frassu, cum uniuersis pertinentiis et rebus ipsius. Fecit [3075 1Kb] preterea per hos dies predictus [3076 1Kb] abbas libellum de Sancto Gregorio de Paterno in comitatu Marsicano [3077 1Kb] Rocconi [3078 1Kb] cuidam, cum omnibus pertinentiis ipsius, pro solidis 60, et censu annuali piscibus octingentis. Idem fecit et de monte qui dicitur Sabucus [3079 1Kb] supra  Anium, pro quo recepit solidos 40, et censum pisces ducentos [3080 1Kb] . Id [3081 1Kb] ipsum fecit et filiis Guanengi de terris in Calabretto [3082 1Kb]  pro solidis 60, censu denariis 12. Item ibidem filiis Guilielmi pro solidis 40, censu solidis 2, et piscibus [3083 1Kb] trecentis. Similiter et in territorio Pennensi fecit de curte que dicitur Bocetula pro solidis 140, et pro censu  solidorum 6. Necnon et de ecclesia Sancti Benedicti in Lambardia, in fundo Pasturini, pro censu solidorum 10 [* 1Kb] .

56. Cap. 58.] Defuncto igitur auguste memorie imperatore Heinrico anno [3084 1Kb] Domini 1025 [1024, Iul. 13]  , et Chuonrado [3085 1Kb] duce qui et Cono dictus est, eiusdem Heinrici electione in regem leuato, precatu Guaimarii  tandem solutus a condignis sibi perpetuo uinculis princeps Pandulfus [3086 1Kb] reuertitur, atque totius mansuetudinis et humilitatis se uirum ostendens, ad hoc monasterium uenit; omnemque amicitiam et fidelitatem iureiurando  repromittens abbati, quasi patrem et dominum se illum habiturum de cetero pollicetur. Mox itaque pristinos illos suos fautores de Apulia unacum Boiano [3087 1Kb] Grecos asciscens, Guaimario quoque [3088 1Kb] cognato [3089 1Kb] suo cum Normannis [3090 1Kb] , comitibusque Marsorum omni conamine annitentibus, Capuam per annum integrum atque dimidium obsessam et expugnatam, tandem ingreditur  . Pandulfus autem Teanensis quem principem Capue factum ab imperatore prediximus [3091 1Kb] , receptus in fide a prefato [3092 1Kb] Boiano [3093 1Kb] , unacum omnibus suis Neapolim est perductus: sed anno sequenti [1027] et ipsa quoque Neapolis a Capuano principe capta, et [3094 1Kb] Sergio magistro militum exinde pulso, rursum Teanensis  Pandulfus a facie ipsius Romam aufugiens, ibidem exul defunctus est; tenuitque Neapolim Capuanus princeps per [3095 1Kb] annos ferme tres  . Dehinc Sergius, recuperata Neapoli, Rainulfum strenuum uirum affinitate sibi coniunxit, et Auerse illum comitem faciens, cum sociis Normannis ob odium et infestationem [3096 1Kb] principis ibidem [3097 1Kb] manere constituit; tuncque [3098 1Kb] primum  Auersa  cepta est habitari. Pandulfus preterea a prioribus suis nequitiis nequaquam deficiens, ac [3099 1Kb] de monasterii huius deuastatione quasi pro imperatoris odio sue satis facere malitie ambiens [3100 1Kb] Theobaldum  abbatem simulata beniuolentia secum apud Capuam quasi pro utriusque securitate remorari rogauit, immo [3101 1Kb] cegit: ita ut iam illum minime huc redire permitteret; preceptum [3102 1Kb] tamen ei de confirmatione totius abbatie de more priorum [3103 1Kb] principum fecit   . Erat tunc prepositus in [3104 1Kb] Capuano monasterio quidam Basilius, genere Calaber, seculari ingenio uehemens, qui olim apud episcopium sancti Stephani ministerialis officium gerens, pro eo quod erat familiaris [3105 1Kb] principi, aduentu Heinrici imperatoris territus, ad hoc monasterium fugerat. Postmodum uero a [3106 1Kb]  predicto abbate monachus factus, et in non [3107 1Kb] paruo apud eum honore fuerat habitus. Sed cum princeps idem [3108 1Kb] reuersus, Capuam ut diximus recepisset, eundem [3109 1Kb] ad se Basilium euocans, preposituram [3110 1Kb] ei tradi Capuani monasterii fecit. Qui nequaquam officiorum [3111 1Kb] que sibi abbas prestiterat memorans, quicquid illa molestie poterat inferebat, et principis amicitia elatus [3112 1Kb] , ita super chorum fratrum quasi alter abbas ad officium stabat.

57. [Cap. 59.] Itaque [3113 1Kb] Pandulfus uniuersos monasterii homines in suam fidelitatem iurare faciens, et [3114 1Kb] cuncta [3115 1Kb] castella seu uillas eiusdem [3116 1Kb] monasterii, preter Sanctum Germanum et Sanctum Petrum, Sanctum Angelum et Sanctum Georgium,  Normannis qui sibi tunc adherebant distribuens, Todinum quendam de monasterii famulis nequitie sue, complicem eisdem [3117 1Kb] ipsis, que monasterio superesse uidebantur prefecit; eumque apud Sanctum Germanum in ipsa abbatis mansione manere constituit [3118 1Kb] , insuper et roccam que uantra dicitur illi contradens, ad suam fidelitatem cunctos illi tam Normannos quam ceteros quosque parere precepit. Iam uero quam pessimus, quamque [3119 1Kb] impius idem Todinus [3120 1Kb] in Dei seruos extiterit, in quantam eos sanctumque hunc locum penuriam dedecusque [3121 1Kb] redegerit nos ex toto referre etiamsi  adesset facundia non ualemus. Adeo scilicet ut ex his pauca perstringam, ut in ipsa sancte Dei genitricis assumptione etiam ad ministerium altaris uinum eis defuerit. Preterea si quem de monachis ex monasterio proiicere [3122 1Kb] uellet, quasi dedignans illi hoc dicere, iubebat [3123 1Kb] tolli de loco mense iustitiam ipsius et poni [3124 1Kb] in pauimento, ut ex hoc liquido ille ualeret causam expulsionis agnoscere, et ex tunc non audebat amplius in monasterio remorari. uilissimos [3125 1Kb] etiam [3126 1Kb] quosque de monasterii familia laicos in refectorium fratrum in quod tunc usque nemo laicorum ausus fuerat ingredi, ad panem uinumque mensis imponendum induxerat. Adeo nichil reliqui tunc monachis erat, quam cum Ieremia in lamentum prorumpere: Serui dominati sunt  nostri, nec fuit qui eriperet nos de manibus eorum . Supererat adhuc domnus Leo ille maior ecclesie custos, qui die quadam refectorium ingressus, cum seruos quos diximus ad exequendum id ministerium repperisset, zelo confestim [3127 1Kb] religioso succensus, illos quidem foras cum magno dedecore expulit, ad confratres uero conuersus: Quousque tandem, ait, sub tanto nostri ordinis opprobrio, sub tam iniquo et impio seruorum nostrorum dominio remoramur? Sequimini me, et omnes simul [3128 1Kb] hinc exeuntes, ad imperatorem ultra montes pergamus, eique nostre calamitatis lamentabilem historiam lamentabiliter [3129 1Kb] referamus. Mox itaque ad hanc exhortationem animos [3130 1Kb] arrigentes, uniuersi pariter illum [3131 1Kb] sequi [3132 1Kb] ceperunt. Quod Todinus [3133 1Kb]  isdem per nuntium audiens, festinanter nimis ascendit, et longiuscule [3134 1Kb] iam illos a monasterii porta reperiens, protinus equo desiliit, et ad eorum [3135 1Kb] uestigia procidit [3136 1Kb] : orans, et multis [3137 1Kb] satis factionibus expostulans, ut dignarentur reuerti; ad eorum libitum se de cetero cuncta pollicens correcturum. At [3138 1Kb] illi tantam eius [3139 1Kb] humilitatem [3140 1Kb] ac pollicitationem conspicientes, et [3141 1Kb] uera illum spondere credentes, ut erant benigno ac compatienti pectore, sine mora reuersi sunt. Parum [3142 1Kb] tamen leuaminis ac consolationis hoc facto adepti sunt. Unde [3143 1Kb] accidit disponente Deo, ut non post longum  tempus sub Richerio scilicet abbate a quibusdam nostris idem Todinus captus et tonsoratus, necnon sacco indutus, et ad cernendam farinam more famulorum in pistrino positus sit  .

58. [Cap. 60.] Abbas interea noster [3144 1Kb] in Capuano monasterio, quasi abbas quidem manebat; re autem uera quasi captiuus aliquis [3145 1Kb] extra urbem absque custodia progredi nusquam audebat. Quod cum per annos ferme 4 [3146 1Kb] sustinuisset, clam mandauit Sergio [3147 1Kb] duci Neapolitano, ut constituto die [3148 1Kb] cum militibus ad locum designatum ueniret, seque reciperet; quod et factum est. Nanque [3149 1Kb] condicto die egressus Capuam quasi spatiandi gratia, perrexit usque ad ecclesiam Sancti Marci que est ad radicem montis sancte Agathe; atque inde paulatim  se, ac pedetemptim militibus prefatis coniungens, Neapolim abiit, indeque post dies aliquot in Marchiam est profectus: ubi in predicto monasterio Sancti Liberatoris in quo prius prepositus fuerat, per quinque circiter annos usque ad obitum est honestissime conuersatus.

59. [Cap. 61.] Post [3150 1Kb] dies aliquot iubet nequissimus princeps cuidam fideli suo nomine Adelgisio, ut quantocius ad hoc monasterium ueniat, eique planetam et calicem imperatoris, et nonnulla alia ecclesie [3151 1Kb] precipua ornamenta, Aquini et Sexti comitibus impignoranda [3152 1Kb] perniciter deferat. Cumque ille ueniens, rem propter quam transmissus fuerat indicasset, aliquanti [3153 1Kb] quidem fratrum nequaquam ea [3154 1Kb] mittenda, aliquanti  uero nequaquam retinenda, ne iram [3155 1Kb] principis experirentur censebant. Sed cum nuncius [3156 1Kb] prorsus instaret, Adam supradictus [3157 1Kb] qui tunc ecclesie curam gerebat: »Ego, inquit, hec que uir [3158 1Kb] bone requiris, neque tibi neque alicui alii [3159 1Kb] daturus aliquando sum, sed ea [3160 1Kb] super ipsum cuius [3161 1Kb] sunt beati Benedicti altarium ponam; inde illa qui presumpserit [3162 1Kb] auferat.« Quod cum fecisset, mox ille audacter [3163 1Kb] accedens [3164 1Kb] , cum iam iamque ad altare manus nefandas [3165 1Kb] extenderet, in [3166 1Kb] parte stantibus monachis atque merentibus: mirabile dictu! protinus in faciem corruit, et uehementissima subito paralisi [3167 1Kb] correptus, uniuersis astantibus mirum ac potius miserum de se spectaculum  prebuit. Et de infirmitate quidem ipsa altera die utcumque [3168 1Kb] conualuit, atque sine effectu reuersus tunc [3165 1Kb] ad principem est; distorto tamen ore atque oculo usque ad obitum remanens, [3169 1Kb] , cunctis se interrogantibus qualiter hoc illi contigerit, non sine admiratione audientium maxima referebat. Princeps uero hoc facto, aliquantulum quidem reueritus est; sed non in longum tempus in mala mente potuit uoluntas bona durare. Post non multum etenim tempus, iterum prefatum Basilium [3170 1Kb] misit, omnemque huius loci thesaurum per illum ad [3171 1Kb] se asportari precepit. De [3172 1Kb] Capuano quoque [3173 1Kb] monasterio abstulit tres coronas de argento, et codicem unum gemmis ornatum, et planetam diocetrinam [3174 1Kb]  optimam, et tres pannos de  altari, unum cum albis  , alium cum cruce ex [3175 1Kb] friso  et albis, alterum uero cum aquilis; atque in arce quam in monte sancte Agathe qui Capue imminet paulo ante construxerat, omnia [3176 1Kb] simul condens reposuit [cf. DESID. Dial. I. 9.]. In qua etiam arce, innumera diuersarum aliarum ecclesiarum, necnon uiduarum, pupillorumque spolia tum dolo, tum uiolentia rapta [3177 1Kb] coacerbauerat [3178 1Kb] [* 5Kb] .

 His diebus; anno scilicet Domini millesimo tricesimo * 1Kb] primo  beatus Dominicus mirabilium patrator magnorum 3179 1Kb] , et multorum cenobiorum fundator, apud Soram Campanie ciuitatem iam ferme octogenarius migrauit ad Dominum  , et sepultus est in monasterio Sore uicino, quod nunc eiusdem uocabulo nuncupatur [** 1Kb] .

 60. Cap. 62.]  Tunc [3180 1Kb] temporis constructa est a fratribus huius monasterii intra Caietanam ciuitatem ecclesia in honore sancte Scolastice [3181 1Kb] , iuxta [3182 1Kb] ueterem [3183 1Kb] que inibi fuerat nominis eiusdem ecclesiam, que [3184 1Kb] uidelicet largitione Stephani [3185 1Kb] ipsius ciuitatis episcopi, hospitationis [3186 1Kb] gratia illis fuerat olim concessa  . Ubi quale quantumque miraculum per  merita beati Benedicti Deus effecerit; non [3187 1Kb] dignum duximus reticendum. Cum enim [3188 1Kb] die quadam quidam ex operariis de monte proximo qui mari imminet, petras quibus ecclesie ipsius parietes fabricarentur, exscinderet, subito ferrum illud quo operabatur de manubrio exiens, preceps in maris uoraginem decidit. Quo fratres per eundem cui contigerat agnito, alium [3189 1Kb] pro illo malleum quo instanter ceptum opus perficeretur, fieri mox decernunt. Cum repente unus eorum fide feruentior: »Nequaquam, ita [3190 1Kb] inquit, sed simul [3191 1Kb] omnes fiducialiter ad locum quo ferrum decidit accedamus; manubrium in aquam mittamus, miraculumque quod in Gothi falcastro pater Benedictus exhibuit,  in nostro [3192 1Kb] etiam malleo per eundem patrem mox fieri indubie prestolemur.« Inspiratione [3193 1Kb] diuina placet consilium omnibus, et confestim [3194 1Kb] descendentes ad mare, nauiculam subeunt [3195 1Kb] sinumque girantes, ad locum quo ferrum deciderat ueniunt. In quo uidelicet [3196 1Kb] quamuis nimiam profunditatem aquarum inesse conspicerent; nichil tamen impossibile Deo esse credentes, et de meritis sanctissimi [3197 1Kb] patris nostri eiusque beatissime sororis nichilominus presumentes, manubrium in mare fideliter mittunt, moxque diuino imperio [3198 1Kb] ferrum idem ad manubrium suum reuersum, non sine maxima multorum [3199 1Kb] admiratione recipiunt [* 1Kb] .

 61. Cap. 63.] Prefatus autem abbas senex iam et plenus dierum apud supradictum [3200 1Kb] sancti Liberatoris monasterium defunctus [3201 1Kb] est, 3 Nonas Iunii  , ibidemque honorabili sepultura locatus. Quo defuncto, monachi quidem nullam electionem absque principis nutu [3202 1Kb] facere presumebant. Princeps uero iam dudum predicto Basilio dare abbatiam decreuerat, non [3203 1Kb] tamen absque fratrum consensu, licet iniquus et impius agere id uolebat. Erat etiam alter in hoc monasterio quidam frater, Antonius nomine, genere Capuanus, litteris utcumque [3204 1Kb] imbutus. Hunc itaque princeps Capuam euocat  [3205 1Kb] . Nam et ipsi quoque eandem olim repromiserat abbatiam. Cumque per dies plurimos spe huiusmodi utrumque suspenderet, et iam fere annus euolueretur, tandem aliquando Antonium preficere dissuasus, quoniam [3206 1Kb] iurare sibi nullatenus adquiescebat, Basilium eligere complacet. Mandat igitur ille summus archimandrita, ut aliquot de huius loci prioribus ad eum Capuam pergant, quatinus eorum [3207 1Kb] consilio abbatem [3208 1Kb] illis constituat. Itum est, et in palatio eius predictus abbas electus, indeque ad monasterium eiusdem ciuitatis est cum laude qualicumque [3209 1Kb] transmissus, prebito prius suis  manibus satis [3210 1Kb] turpiter principi sacramento, ut ultra uiginti solidos per annum de rebus monasterii omnibus ei traditis nil retineret.

BASILIUS abbas tricesimus tertius sedit annis duobus.

62. (Cap. 64.] Hic indigne quidem ac seculariter ut [3211 1Kb] predictum est ordinatus, sed [3212 1Kb] longe indignius ac turpius quandiu prefuit conuersatus. Non enim quasi tanti monasterii abbas, uerum [3213 1Kb] quasi quidam procurator causarum principis existebat; ita ut ab ordinatione sua usque ad quinque circiter menses [3214 1Kb] , Capue remoratus, in seruitio potius principis quam in cura studuerit monachorum. Iam [3215 1Kb] uero quotiens illum huc uenire contingeret [3216 1Kb] ,  quoniam Todinus abbatis deorsum curiam ut [3217 1Kb] supra diximus [c. 57] obtinebat, nequaquam sibi illic commorari [3218 1Kb] dabatur, sed ac [3219 1Kb] si quidam alter extraneus huc ascendens, et hic etiam in nulla a fratribus reuerentia, in nulla abbatibus [3220 1Kb] solita honorificentia habebatur, nisi quantum ipse ab inuitis atque nolentibus extorquebat [* 1Kb] . Sub 3221 1Kb] hoc abbate Alferius et Stephanus presbyteri  de oppido Minianensi  obtulerunt  huic monasterio unam ecclesiam iuris sui uocabulo Sanctus Bartholomeus, prope ipsum [3222 1Kb] oppidum, cum una domo sua, et cum omnibus eiusdem ecclesie pertinentiis [3223 1Kb] . Hic fecit libellum de castello quod dicitur Petra fracida [3224 1Kb] quibusdam Termulensibus; pro quo recepit solidos mille ducentos:  pro censu uero eiusdem [3225 1Kb] solidos 40.

63. [Cap. 65.] Cum  autem iam Deus omnipotens tantis iniquitatibus tantisque huius sancti loci direptionibus decerneret finem [3226 1Kb] imponere, et orationes ac gemitus seruorum Dei, orphanorumque ac uiduarum et pauperum lacrime [3227 1Kb] a maxilla  in celum intra ipsum exauditionis sacrarium essent admisse [3228 1Kb] , anno diuine incarnationis 1038 [1036] Chuonradus [3229 1Kb] imperator cum ualido nimis exercitu transitis Alpibus Italiam introiuit, uenitque Mediolanum: namque [3230 1Kb] eiusdem ciuitatis archiepiscopo uehementer erat infensus [3231 1Kb] . Ibi de nostri monasterii prioribus aliquot qui ad eum ultra montes proclamationis gratia iam dudum perrexerant illum adeuntes, uniuersa que per tot annos a Pandulfo mala pertulerant, flebilibus ei querimoniis denuo retulerunt: orantes ac supplicantes, ut tandem dignaretur ad [3232 1Kb] has partes uenire, ac [3233 1Kb] beati Benedicti cenobium quod eatenus sui antecessores sub tutela [3234 1Kb] sua reuerenter nimis habuerant, de tanti tyranni manibus potenter [3235 1Kb] eruere. Quorum  imperator postulationibus [3236 1Kb] ut erat ualde piissimus inclinatus, Romam concitus uenit , ubi etiam innumerabilium aliorum tam uidelicet ecclesiasticorum quam reliqui ordinis uirorum innumeras super Pandulfo querelas accepit. Habito itaque cum magnatibus suis consilio, Deumque timentium uirorum adhortatione commonitus, strenuos aliquot a latere suo principi [3237 1Kb] Capuam destinat uiros, mandans [3238 1Kb] , ut nisi indignationem suam uellet protinus experiri, ante omnia monasterio Casinensi uniuersa que sibi [3239 1Kb] abstulit confestim [3240 1Kb] restituat, captiuos cuiuscumque ordinis seu generis uiros statim dimittat, bonaque unicuique sua sine diminutione aliqua celeriter reddat. Legati igitur imperatoris Capuam adeunt, Pandulfum [3241 1Kb] conueniunt,  multisque cum eo frustra sermonibus habitis, ad dominum suum sine effectu aliquo reuertuntur. Indurauerat enim cor eius Dominus, ut quondam indurauerat Pharaonis, ut quod spontaneus contempserat, inuitus facere cogeretur. Cernens [3242 1Kb] autem imperator se a Pandulfo contemni [3243 1Kb] , ira succensus, sumpto exercitu, uenit Casinum . Cuius ministri qui premissi de more fuerant ad apparatum regium exigendum, cum monasterii curiam introissent, prefatus [3244 1Kb] Todinus ualde perterritus clanculo inter hominum [3245 1Kb] frequentiam exiit, et  festinanter roccam  properans, fugit [3246 1Kb] . Quod cum fratribus sursum fuisset relatum, in medium se proripiens unus ex prioribus Azzo nomine: »Tempus, inquit, fratres, tacendi pertransiit, et loquendi tempus aduenit. Ecce illuxit dies redemptionis nostre. Descendamus igitur, et regiis ministris queque sunt necessaria coaptemus.« Quo facto, honorifice satis quantum ad illos, imperator receptus et hospitatus, altero die cum uxore pariter ac [3247 1Kb] nuru sua ad [3248 1Kb] monasterium beato Benedicto et [3249 1Kb] fratribus se commendaturus ascendit. Quem cum fratres multa [3250 1Kb] honorificentia gratulantissime recepissent [3251 1Kb] , post orationem illos allocuturus capitulum est ingressus. Quo residente, omnes simul monachi consurgentes,  ante eius se faciem prostrauerunt, et erecti [3252 1Kb] : »Ita uos, inquiunt, omnes pariter expectauimus, ita faciem uestram contemplari desiderauimus, ita denique [3253 1Kb] uestrum prestolati aduentum sumus, ac si iustorum anime in inferno Redemptoris aduentum expectasse [3254 1Kb] noscuntur.« Ad hec lacrimis imperatore suffuso, omnes iterum in faciem corruunt, ac demum surgentes, que et quanta a Pandulfi reuersione per duodecim circiter annos mala perpessi fuerint [3255 1Kb] , ordine referunt, utque tantis calamitatibus finem dignetur imponere, per Deum et per beatum Benedictum obtestantes exposcunt. Tunc imperator ob [3256 1Kb] eam solummodo causam se ad partes istas transisse iureiurando affirmans, seque locum hunc ex toto corde suo honoraturum ac protecturum  quandiu uiueret, deuotissime pollicens: iubet demum ut duodecim ex eis ad se Capuam pergant, ubi licentius [3257 1Kb] quicquid super hoc negotio agendum sit, illorum consilio peragat. Posuit deinde super altarium beati Benedicti coopertorium purpureum, aureo friso ad mensuram ulne unius in circuitu adornatum. Postremo autem suppliciter ualde fratrum se orationi commendans, ita benedictione petita Capuam est profectus. Interea Pandulfus Capue augustum prestolari nequaquam [3258 1Kb] presumens, una cum abbate suo magis [3259 1Kb] quam nostro in prefatam  [3260 1Kb] roccam sancte Agathe [3261 1Kb] , arrepta [3262 1Kb] fuga se contulit. Imperator uero Capuam in ipsis uigiliis sancti pentecostes  ingressus [3263 1Kb] , altera die apud [3264 1Kb] ueterem tentoria posuit. Assunt euestigio monachi rogantes promissa compleri et abbatem sibi ante omnia postulantes. Ad quos imperator ex [3265 1Kb] consilio: »Non est meum hoc, inquit; uos eligite unum ex uestris.« Respondentibus non se habere idoneum, neque esse congruum in tantis perturbationibus in tanta domo aliquem sine magno uigore et potentia ordinari; et iccirco de suis magnum aliquem illis oportere [3266 1Kb] preficere, imperator in priori sententia manens [3267 1Kb] : »Nequaquam, ait, sed de congregatione uestra sicut beati [3268 1Kb] Benedicti regula precipit idoneum uobis abbatem eligite  [3269 1Kb] .« Illi uero nichilominus in petitione pristina perdurantes [3270 1Kb] , auguste etiam suffragiis et [3271 1Kb] consiliis fulti, Richerium tandem qui tunc Leonensem abbatiam [3272 1Kb] regebat  in abbatem sibi dari expostulant. Super quo imperator ualde mestificatus: erat enim sibi nimium et [3273 1Kb] carus et utilissimus, quamuis primo negare satis institerit, uictus demum monachorum [3274 1Kb] uel ratione uel precibus, annuit [3275 1Kb] ; eumque aduocatum licet plurimum renitentem [3276 1Kb] , in abbatem ordinandum [3277 1Kb] fratribus tradidit [3278 1Kb] . Pandulfus interea [3279 1Kb] mandat [3280 1Kb] imperatori [3281 1Kb] , trecentas [3282 1Kb] auri libras pollicens se daturum, si eius ueniam cum gratia mereretur; cuius quidem auri medietatem ad presens dare, pro medietate uero altera filiam et nepotem  obsides transmittere spondet. Annuit imperator. Ille pecuniam [3283 1Kb] delegat et obsides. Quo facto, Pandulfum facti protinus penitet, et estimans se ciuitatem augusto [3284 1Kb] recedente facile posse recipere, reliquum auri mittere denegat. Imperator itaque, tam [3285 1Kb] cum suis quam cum nostratibus consilio habito, Guaimario [* 1Kb] Salernitano principi, Capuani tradidit  principatus honorem. Rainulfum [3286 1Kb]  quoque ipsius Guaimarii suggestione, de comitatu Auersano inuestiuit  . Adenulfum etiam Capuanum archiepiscopum quem pessimus Pandulfus carceri mancipauerat, sedi sue restituit. Quibus [3287 1Kb] et abbatem nostrum, et uniuersam nostri monasterii causam plurimum [3288 1Kb] commendans, ut sua illam uice tueri in omnibus ac procurare deberent [3289 1Kb] , Pandulfi secum obsides ferens, Beneuentum perrexit [3290 1Kb] ; indeque ultra montes [3291 1Kb] per [3292 1Kb] marchias repedauit, atque post non integrum [3293 1Kb] annum defunctus , Heinrico filio reliquit imperium. Eodem [3294 1Kb] tempore Guaimarius  Normannis fauentibus Surrentum cepit, et fratri suo Guidoni concessit [3295 1Kb] . Amalfim etiam [3296 1Kb] suo dominatui  subdidit. Interea Pandulfus  relicto in prefata rocca ad expugnandam quoquomodo [3297 1Kb] posset Capuam filio, ipse cum Basilio suo ad [3298 1Kb] imperatorem Constantinopolim abiit, causa adiutorii siue exercitus [3299 1Kb] siue pecunie. Cui [3300 1Kb] uidelicet [3301 1Kb] imperator non solum nichil [3302 1Kb] contulit, uerum etiam a nuntiis Guaimarii premonitus, eum in exilium misit, ubi miser per duos et eo [3303 1Kb] amplius annos, usque [3304 1Kb] ad mortem [3305 1Kb] imperatoris remoratus, tandem relaxatus, ac sine effectu aliquo reuersus est.

64. His [3306 1Kb] diebus  , cum a principio fere Maii mensis usque ad quintum diem ante Kalendas Augusti uix uel tenuiter pluuialis imber arua rigasset,  die qua [3307 1Kb] diximus rusticus quidam in uicinia monasterii commanens, postquam segetes agelli sui quem iuxta radicem montis habuerat messuit, mox stipulis que remanserant ignem supposuit. Repente igitur flamma paulatim succrescens, non iam contenta tantummodo paleis, sed obuiantia queque, et ipsam quoque siluam deuorare perniciter cepit. Iamque contiguus monasterio ignis, non dubium illi  imminentis incendii ostendebat exitium: cum ecce superna Omnipotentis misericordia Benedicti patris precibus inclinata de supernis celorum super [3308 1Kb] hunc locum respexit, et exilem prorsus nubeculam in immensa eris uastitate repente creatam cum largissima imbrium inundatione super totius monasterii ambitum insperate perduxit, cuius quidem fluentis non modo uoracis incendii flammas restinxit, sed et uniuersum sancti huius loci circuitum abundanter ac copiose rigauit. Mira omnipotentia Creatoris ut patenter ostenderet nubem illam ad solam loci huius uenerabilis creasse liberationem, cum tota undique celi orbita serenitate continua rutilaret, ita se ad monasterii mensuram eadem nubes cohibuit, ut queque adiacentia hubertim perfunderet: finitima  uero penitus non attingeret. Rusticus  itaque qui tanti mali licet ignarus auctor extiterat ut monasterio ignem propinquare conspexit, amarissime lamentans et penitens, mox [3309 1Kb] descendit, et sola conscientia torquente ac pertrahente, sponte se carcere publico condemnauit. Quod nostri [3310 1Kb] altius et religiosius perpendentes, et illum quidem illesum abire siuerunt, et misericordi Deo pro tanti loci liberatione gratias innumeras reddiderunt [* 2Kb] .

 RICHERIUS natione Baugarius [3311 1Kb] tricesimo quarto ordine abbatiam huius loci sortitus, sedit annis 17, mensibus sex.

65. [Cap. 66.] Huic Chuonradus [3312 1Kb] imperator eodem [3313 1Kb] quo ordinatus est anno per [3314 1Kb] preces Gisle coniugis [3315 1Kb] et Heinrici filii, nec non et Cadeloi episcopi atque cancellarii sui, apud Beneuentum preceptum aureo sigillo bullatum iuxta morem priorum augustorum de uniuersis monasterii pertinentiis  fecit   . Sed et Benedictus papa nonus priuilegium illi [3316 1Kb] secundum Romanorum pontificum consuetudinem scripsit   . Eodem [3317 1Kb] tempore Guaimarius princeps fecit preceptum beato Benedicto   cum aurea bulla de uniuersis monasterii pertinentiis: specialiter autem de Sancto Urbano et uicalbo, et de [3318 1Kb] decima parte [3319 1Kb] totius ciuitatis Atine, de alueo quoque Carnello qui fluit secus [3320 1Kb] insulam cognomento [3321 1Kb] Limatam, centum uidelicet passos super eandem insulam, et centum inferius, cum ripis et limitibus utriusque partis. Alio etiam precepto  concessit in hoc monasterio ecclesiam [3322 1Kb] sancti Nycolai apud Amalphim cum uniuersis  possessionibus suis ; nec non et alii eiusdem ciuitatis nobiles ecclesiam sancte Crucis cum omnibus rebus suis huic monasterio obtulerunt [* 1Kb] . Per 3323 1Kb] idem tempus   Nantarus quidam sacerdos et monachus de uenafro, obtulit in hoc monasterio ecclesiam Sancti Nazarii, quam idem nuper a fundamentis construxerat in ipso colliculo de Peperozzu, super riuum de Centesimo, cum [3324 1Kb] codicibus aliquot et nonnullis ecclesiasticis  ornamentis, et cum non paruis terrarum possessionibus inibi adquisitis. Idem [3325 1Kb] fecit et Ieroinus ciuis Draconariensis, et Iohannes presbyter  de ecclesia sancti Nycolai sita iuxta eandem ciuitatem. Iohannes etiam comes qui cognominatus est Scintus obtulit [3326 1Kb] beato Benedicto  monasterium sancti Nycolai quod situm est prope [3327 1Kb] castellum Pica; necnon et ecclesiam [3328 1Kb] sancte Marie non longe ab eodem monasterio sitam, cum omnibus ex integro rebus et possessionibus ac pertinentiis earundem ecclesiarum  . Fecit et [3329 1Kb] commutationem cum predicto abbate, confirmans in hoc loco ecclesiam Sancti Sabini, que adiacet monti sancti Leucii, cum omnibus pertinentiis eius, et recipiens [3330 1Kb] unam curtem in finibus [3331 1Kb]  Capue, loco qui uocatur Baniolum. Quam uidelicet curtem ipsemet Iohannes antea in monasterio [3332 1Kb] isto donauerat. Hic abbas libellum [3333 1Kb] fecit Berardo comiti Marsorum de Sancto Saluatore in Auezano [3334 1Kb] pro censu 300 piscium. Eodem [3335 1Kb] tempore  Adelferius comes de Beneuentano principatu obtulit in hoc loco monasterium sancti Eustasii quod nuncupatur de Pantasia, constructum prope castellum sancti Iuliani  , cum aliis [3336 1Kb] quattuor sibi subiectis ecclesiis, et cum uniuersis rebus ac pertinentiis ipsius. Id [3337 1Kb] ipsum fecerunt Iohannes et Ademarius comites de ciuitate que [3338 1Kb] uocatur Morrone [3339 1Kb] de ecclesia Sancti Angeli sita intra eandem ciuitatem super ipsam portam maiorem  . Sed et Petrus quidam abbas de eadem ciuitate  similiter [3340 1Kb] fecit de ecclesia sancti Iohannis que est constructa in [3341 1Kb] loco qui dicitur Serra maior, cum alia ecclesia Sancti Bartholomei, et cum omnibus [3342 1Kb] earundem ecclesiarum possessionibus. Raienaldus [3343 1Kb] quoque et Leo presbyteri Aquinensis  ciuitatis simili [3344 1Kb] modo obtulerunt beato Benedicto ecclesiam Sancte Barbare, et duas casas suas cum omnibus rebus [3345 1Kb] ipsius ecclesie, que sita est iuxta [3346 1Kb] eandem ciuitatem, in loco ubi dicitur Caput de ripa. Similiter et Stephanus presbyter eiusdem ciuitatis fecit de Sancta Maria de Gualdo, loco qui dicitur Ursitrude. Lando [3347 1Kb] etiam ipsius nichilominus [3348 1Kb] ciuitatis presbyter [3348 1Kb] , id ipsum fecit de ecclesia Sancti Stephani, quam ipsemet in proprio iure suo construxerat [3349 1Kb] intra eandem ciuitatem, iuxta portam uidelicet [3348 1Kb] que est prope ipsam fistulam. Idem fecit et Bonifatius iudex eiusdem ciuitatis de ecclesia sancti Nycolai de Insula, cum omnibus sibi pertinentibus in toto comitatu Aquinensi. Pari etiam modo oblata est in hoc monasterio ecclesia domini  Saluatoris apud castrum uicalbum [3350 1Kb]  . Nec non et ecclesia Sancti Blassii in territorio Marsicano, in monte qui dicitur Sabucu cum terris et pertinentiis suis [3351 1Kb] . [Cap. 73.] Hoc [3352 1Kb] tempore  quidam uiri nobiles de Asculo  id est Rolandus et Atto et Tedericus et alter Rolandus obtulerunt beato Benedicto de causa iuris sui duo castella, quorum unum [3353 1Kb] dicitur Decinianum, aliud [3354 1Kb] Tribilianum, cum ecclesiis et [3355 1Kb] cum omnibus [3356 1Kb] pertinentiis ac possessionibus predictorum castellorum; nec non et totam portionem suam de castello quod [3357 1Kb] dicitur Cabine  , et [3358 1Kb] alias per diuersa loca possessiones nonnullas, quod [3359 1Kb] est terra modiorum circiter duum [3360 1Kb] milium. Hic [3361 1Kb] abbas fecit libellum Dauferio comiti de Larino de omnibus  ecclesiis et rebus huius monasterii que erant in eodem comitatu et in pertinentia Thermulensi, pro censu annuo centum bizanteorum. Eodem [3362 1Kb] tempore  [3363 1Kb] Corbo quidam Aprutiensis obtulit in [3364 1Kb] monasterio sancti [3365 1Kb] Benedicti quod  situm est in eodem comitatu iuxta fluuium Trontum [3366 1Kb] , et huic monasterio [3367 1Kb] subiacet, totam portionem suam de castello quod dicitur Fanum, et de Monte Domnelli, cum omnibus pertinentiis [3368 1Kb] earundem portionum suarum, quod sunt modii [3369 1Kb] terrarum tria milia  . Similiter etiam fecit quidam Tedericus Asculanus  de integra portione iuris sui de duobus castellis, id est Pomonte et Octauo, terra uidelicet modiorum quattuor milium [3370 1Kb] .

[Cap. 78.] Circa [3371 1Kb] hoc tempus sancte memorie Stephanus Ungarie rex qui gente sua ad Christi  fidem conuersa multis post mortem uirtutibus claruit, auream crucem ualde pulchram sancto patri Benedicto direxit, multis abbatem efflagitans precibus, ut de fratribus loci huius aliquot sibi ad monasterium in illis partibus ordinandum, mittere dignaretur [3372 1Kb] . Ad quem cum abbas nequaquam neglegens, duos de prioribus huius monasterii fratribus transmisisset, iam eo defuncto  Salomon filius eius  qui in regno illi successerat honorifice nimis eos recepit, et quinque pluuialibus optimis cum aliis non paucis dolis illos remunerans, ad abbatem remisit.

66. [Cap. 67.] . Per [3373 1Kb] idem tempus  Maniakis [3374 1Kb] dux ab  imperatore Constantinopolitano cum exercitu ad debellandos Saracenos in Siciliam transmissus, cum Apulie atque Calabrie milites in auxilium asciuisset, ad Guaimarium quoque legatos direxit, exorans ut Normannorum illi suffragium mitteret. Qui eius precatibus annuens, Guilelmum [3375 1Kb] , Drogonem, et Humfridum [3376 1Kb] Tancridi filios, qui nouiter a Normannia uenerant, cum trecentis aliis Normannis illi in auxilium misit. Cumque maxima iam pars Sicilie  recepta esset, et Siracusana ciuitas capta, a sene quodam prefato duci mausoleum sancte uirginis Lucie proditum, eiusque sacrum corpus inde sublatum et in argentea theca cum omni reuerentia positum Constantinopolim est transmissum. Sed post paululum in sua reuertentibus Grecis atque Normannis, mox Saraceni cuncta que amiserant receperunt. Prefato itaque Maniako, eo quod ad imperium aspirasset pessime trucidato  , alius in Apuliam catapanus nomine Ducliano  ab imperatore transmittitur . Huic Arduinus quidam Lambardus, de famulis scilicet sancti Ambrosii, aurum non modicum offerens, candidati  ab illo honore donatus et nonnullis Apulie  ciuitatibus prelatus est. Ilic in superiori expeditione  apud Siciliam cum Saracenum quendam strauisset, eiusque insignem equum uictor cepisset, a [3377 1Kb] supradicto Maniako idem equus expetitus, et ab Arduino constanter illi negatus [3378 1Kb] , cum ui tandem atque dedecore illi [3379 1Kb] sublatus est. Huius tante [3380 1Kb] iniurie Arduinus dolosa [3381 1Kb] patientia ex tunc aptum retributionis tempus exspectans, et tandem inuenisse se putans, omni conamine Grecis molitur insidias. Orationis igitur gratia Romam ire se simulans, Auersam uenit, et Rainulfo comiti causam suam aperiens, ad uniuersam Apuliam se duce facile adquirendam animum illius accendit: effeminatos prorsus atque remissos asserens Grecos, terram opulentissimam; se iam et numero multos et armis insignes angusti tamen huius [3382 1Kb] oppiduli penuriis  usque ad id tempus non sine iniuria sui contentos  . Placet consilium, adhortatio comprobatur, et id protinus aggrediendum consilio unanimi definitur. Mox idem comes duodecim de suis capitaneos eligit, et ut equaliter inter se adquirenda omnia [3383 1Kb] diuidant precipit. Arduino de omnibus medietatem concedendam disponit; idque ad inuicem sacramento firmato, trecentos numero milites eis adhibuit. His ita dispositis anno [3384 1Kb]  dominice natiuitatis  1041, quo uidelicet anno dies paschalis sabbati ipso die festiuitatis sancti Benedicti euenit, Arduino duce Melphiam primitus que caput et ianua totius uidetur Apulie adeunt eoque interueniente ac mediante sine aliqua illam controuersia capiunt. Inde uenusiam, inde Asculum, inde Labellum  uiriliter occupant. Mittitur interea Constantinopolim de presenti calamitate relatio; remittitur Ducliano ad Normannorum exterminationem maximus Grecorum exercitus. Tamen condicto die  ac loco, iuxta fluuium scilicet Oliuentum  conuenitur in pugnam; mandatum autem fuerat Grecis ut Normannorum partem occiderent, partem imperatori legandam uinculis manciparent. Sed o superbia Deo semper inuisa, ex omnibus qui semel et bis ad eos missi  sunt, nemo fere remansit. Dux ipse [3385 1Kb] cum paucis aufugiens, euentum belli imperatori rescribit. Perturbatus imperator, iterum Ducliano potiorem delegat exercitum. Normanni interea ut incolarum ad se animos inclinarent, Atenulfum Beneuentani principis fratrem sibi ducem constituunt, rursumque [3386 1Kb] conuenientes in prelium, Grecos euentu mirabili sternunt . Fluuium namque qui Aufidus dicitur, cum in ipso belli procinctu pene siccum Greci transissent, ita Dei iudicio redundantem ripasque transgredientem fugientes reperiunt, ut plures fuerint aquis absorti quam gladiis interempti. Normanni castris et spoliis maximis Grecorum potiti ditescunt. Dehinc imperator his auditis ira  succensus, pulso Ducliano Exaugustum  nomine quendam uice illius cum Normannis dirigit congressurum, Guaranorum illi et aliorum barbarorum copiam maximam [3387 1Kb] socians. Cur pluribus? Iterum in pugnam circa montem cui Piloso nomen est  , utrimque concurritur . Tandem ruentibus Guaranis, cadentibus Calabris, fugientibus qui euaserant Grecis, Exaugustus capitur; Normanni uictores et alacres reuertuntur. Deinde [3388 1Kb] consilio habito, Grecorum ducem duci suo contradunt. Quo  ille accepto, sperans se multis ab eo diuitiis locupletandum, relictis Normannis Beneuentum reuersus est, eumque non parua pecunia uendidit. Normanni autem Argiro Meli supradicti filium sibi preficientes, breui [3389 1Kb] tempore ceteras Apulie ciuitates partim ui capiunt, partim sibi tributarias faciunt . Post hec  Guilelmo [3390 1Kb] Tancridi filio comitatus honorem tradentes, ad Guaimarium omnes conueniunt ; eumque pariter cum Rainulfo Auersano comite ad diuisionem terre uel adquisite uel adquirende uenire Melphim inuitant. Primo igitur eidem Rainulfo domino suo Sipontianam ciuitatem cum adiacente Gargano nec non pertinentibus sibi oppidis omnibus, honoris causa concedunt. Inde [3391 1Kb] cetera ad illorum placitum inter se  diuidunt. Statuunt itaque Guilelmo Asculum, Drogoni uenusiam, Arnolino Labellum [3392 1Kb] , Ugoni Tutaboui [3393 1Kb] Monopolim, Petro Tranum [3394 1Kb] , Gualterio  Ciuitatem, Rodulfo Cannim, Tristaino Montem pilosum, Herueo Grigentum [3395 1Kb]  , Asclittino Acerentiam, Rodulfo  Sanctum Archangelum, Raimfrido Monorbinum. Arduino autem iuxta quod sibi iurauerant parte sua concessa [3396 1Kb] , Melphim primam illorum sedem communiter possidere decernunt. Hoc itaque modo a Normannis adquisita Apulia  , mortuo [3397 1Kb] comite illorum Guilelmo , frater ipsius Drogo illi successit; et isto quoque defuncto [3398 1Kb] , Humfridus [3399 1Kb] eorum [3400 1Kb] frater comes effectus est; atque post eum  Robbertus qui et uiscardus [3401 1Kb] , ipsorum nichilominus frater, qui non sola contentus Apulia, sed Calabriam quoque totam, et uniuersam sibi subiugauit Siciliam, sicut in sequentibus ostendemus. Apud  Auersam autem defuncto Rainulfo, successit ei Asclittinus [3402 1Kb] qui cognominatus est Comes iuuenis. Dehinc Rodulfus [3403 1Kb] cognomento Cappellus [3404 1Kb] . Quo ab Auersanis expulso, Raidulfus Trinclinocte comes effectus est; et eo [3405 1Kb] quoque mortuo, Richardum  filium Asclittini, qui tunc apud  Apuliam in Drogonis militia consistebat, cui etiam idem Drogo  sororem [3406 1Kb] suam coniunxerat, Auersani sibi comitem statuerunt [cf. AMAT, III, 12]. Et hic etiam qualiter Capuanum principatum indeptus sit, congruenti loco monstrabitur  . Iam nunc ad nostri abbatis seriem redeamus.

67. [Cap. 68]. Chuonrado igitur ab Italia recedente , non multo post Guaimarium principem abbas cum exercitu aduocat, et ad oppugnandam seu recolligendam roccam superius dictam  qua potest instantia properat. Cum itaque per trium hanc mensium spatium iam [3407 1Kb] obsedissent, et [3408 1Kb] ut est inexpugnabilis, aduersus eam nil penitus preualerent, Guaimarius [3409 1Kb] quoque tam priuatim quam publice machinaretur illam [3410 1Kb] Teanensibus  comitibus reddere; quidam de primoribus eiusdem arcis fideles nostri monasterii hoc persentiscentes, per Teutonem tunc prepositum mandant [3411 1Kb] abbati, ut si se una cum prefato Todino in sua uellet fide recipere, et sua tantum sibi [3412 1Kb] que ante imperatoris aduentum, uel [3413 1Kb] idem Todinus in castello sancti Helie, uel [3414 1Kb] ipsi in oppido Piniatario [3415 1Kb] hereditatis iure possederant reddere, eandem [3416 1Kb] illi roccam sine mora aliqua restituerent. Annuit [3417 1Kb] abbas, et hoc modo in ipsis uigiliis assumptionis beate Marie eadem rocca a nostris recepta cum ingenti gaudio est [3418 1Kb] .

68. [Cap. 69.] Interea  cum et Aquinenses comites, et [3419 1Kb] comites de Sexto  Pandulfi parti fauerent [3420 1Kb] , Laidulfus [3421 1Kb] Teanensis comes,  Adenulfum qui postmodum [3422 1Kb] dux Caiete fuit  , cum [3423 1Kb] aliis non paucis apud Teanum captum [3424 1Kb] in Guaimarii [3425 1Kb] captionem tradiderat. Unde Aquinenses comites uehementer irati, congregato [3426 1Kb] non [3427 1Kb] paruo exercitu, super Teanum pergere disponebant: sed obsistente illis abbate, fluuium transire non poterant [3428 1Kb] . Cumque in Casini campo per 15 ferme dies hac de causa hostiliter resedissent, in  auxilium quoque abbatis nonnulli milites apud Sanctum Germanum commorarentur [3429 1Kb] , ipso die Kalendarum Maiarum Ceruarium [3430 1Kb] oppidum expugnatum ire aggressi, secum pariter abbatem ire [3431 1Kb] precati sunt. Sed cum nil ibi [3432 1Kb] agere potuissent, abinde reuertentes eos [3433 1Kb] subito aduersarii [3434 1Kb] predicti conspiciunt, et uado fluminis quod per tot dies inuenire nequiuerant extemplo reperto, a loco qui nunc Pons ligneus appellatur precipiter transeuntes, abbatem protinus capiunt; eiusque sociis partim captis, partim fugatis, nonnullos interimunt. Landulfus [3435 1Kb] uero Teanensis comes qui [3436 1Kb] hora eadem in abbatis seruitium uenerat [3437 1Kb] euentum rei conspiciens, ualde [3438 1Kb] perterritus, ita ut armatus erat, mox ad monasterium ascendit [3439 1Kb] , et ut se in  fide sua reciperent, et Aquinensibus [3440 1Kb] non traderent, precari et obtestari monachos cepit. Cum [3441 1Kb] nil timere uix illi suasum fuisset a fratribus, mandant euestigio Aquinenses ad monasterium, ut si eundem Landulfum eis contradere [3442 1Kb] uellent, ipsi protinus abbatem ad [3443 1Kb] eos cum omni honore remitterent. Fratres autem ab abbate commoniti, nullo umquam pacto id se facturos renuntiant; potius se omnem monasterii substantiam daturos, potius uitam propriam amissuros, quam ut homo in fide susceptus ab eis proderetur, remandant. Ita demum abbas Aquinum perductus est, et die sequenti oppidum sancti Angeli sponte ad Aquinenses defecit. Post paucos dies [3444 1Kb] , uniuersi fratres qui pedites incedere poterant [3445 1Kb] Aquinum pariter properantes, abbatem  sibi restitui lacrimantes expostulant: sed frustra precibus fusis, et neque uidendi illum neque alloquendi permissa facultate [3446 1Kb] , sine aliquo effectu ad propria repedant. Non autem multopost, Guaimarius quia non aliter potuit, Adenulfo predicto cum [3447 1Kb] sacramento fidelitatis sue fratribus reddito, abbatem monachis recollegit.

69. Ad [3448 1Kb] se post hec illum euestigio conuocans,  monet ut ultra montes impiger uadat [3449 1Kb] , reique [3450 1Kb] ueritate imperatori exposita, uel ad [3451 1Kb] has partes illum ad sui monasterii liberationem perducat, uel militum ab eo auxilia poscat [3452 1Kb] . Alioquin et monasterium in proximo destruendum, et principatum sibi pariter amittendum ostendat. Prebitis igitur a principe abundanter uniuersis que illi erant in itinere necessaria [3453 1Kb] , duobus tantum fratribus, et aliquot seruientibus abbas acceptis, marino itinere ad Romanum portum deuenit; ubi fracta naui, et uniuersis preter solos homines que ferebat amissis, a quibusdam Romanorum nobilibus honorifice Romam deductus, ibique aliquandiu remoratus est [3454 1Kb] . Post hec prefati nobiles equos illi et queque itineris oportuna [3455 1Kb] satis liberaliter concedentes, eumque  proficiscentem honorabiliter deducentes, arreptum iter peragere non segniter adhortati sunt. Illo itaque ultra montes profecto, grauis eodem anno Aquinenses uexare pestilentia cepit; et uno de comitibus Siconolfo nomine interempto, ad duo milia quingentos numero promiscui uulgi consumpsit. Supradicti [3456 1Kb] igitur Adenulfus et Lando defuncti comitis fratres, diuinitus se percuti ob iniuriam [3457 1Kb] abbatis peruidentes, moxque ad monasterium ligatis collo restibus properantes, magnis se uocibus in tantum uirum grauiter deliquisse, et tam uenerabilem locum nequiter uilipendisse [3458 1Kb] confessi, prefatum sancti Angeli oppidum monachis refutarunt. Confestim [3459 1Kb] ergo fratres nuntium super hoc abbati transmittunt,  utque reuerti ad monasterium debeat adhortantur. Qui cum reuersus quingentis [3460 1Kb] se comitantibus ex Lambardia militibus esset, apud Patenariam cum Guaimario locutus, euestigio eius est consilio gratia potioris exercitus ultra montes regressus. Per [3461 1Kb] hos dies Basilius Pandulfi abbas a Constantinopoli cum eo reuersus, iterum ad hoc monasterium uenit, et Aquinensium comitum fiducia [3462 1Kb] fultus, per dies [3463 1Kb] aliquot abbatie incubuit. Sed cum Normannorum exercitus a Guaimario contra comites eosdem [3464 1Kb] uenisset, Basilius noctu [3465 1Kb] per montana Aquinum transfugit, ibique satis [3466 1Kb] indigne aliquantisper est remoratus. Interea defuncto [3467 1Kb] apud Salernum abbate [* 1Kb] monasterii sancti Benedicti,  Guaimarius eundem Basilium accersiri fecit, ipsamque illi abbatiam [** 1Kb] regendam commisit.

70. Post duos ferme annos quod [3468 1Kb] fuerat ultra montes profectus Richerius, iterum maiori satis congregato [3469 1Kb] exercitu rediit. Sed nec [3470 1Kb] cum eis Normannos aggredi Guaimario uisum est [3471 1Kb] . Tandem itaque uniuersos Normannos qui terras monasterii retinebant, abbati fidelitatem [3472 1Kb] iurare faciens, exercitum omnem ad sua remisit; abbas uero ad monasterium rediit. Inter hec cum supradicti oppidani sancti Angeli adhuc [3473 1Kb] inquieti consisterent, et Aquinenses ad se recipiendos rursum [3474 1Kb]  sollicitarent, abbas reminiscens qualiter olim sue captionis tempore a se defecissent, congregatis Normannis, idem oppidum adiit; captisque ac depredatis cunctis eius primoribus, muros in circuitu a fundamentis euertit. Sicque demum hactenus infidos et inquietos, quietos [3475 1Kb] deinceps manere cegit.

71. Normannis [3476 1Kb]  porro nostris arcem sancti [3477 1Kb] Andree in suum presidium edificare ac munire aggressis, mandat abbas ab incepto desistere; sed nullam prorsus [3478 1Kb] obedientiam, nullam inde [3479 1Kb] reuerentiam eidem uoluerunt habere. Cernens itaque abbas et [3480 1Kb] Normannorum cotidie uires accrescere, et se quoniam non erat qui adiuuaret,  nullo modo proficere, dolens ac merens, et quo se uerteret nesciens, decernit tandem ultra montes, ulterius [3481 1Kb] huc non regressurus abire. Sed cum hoc [3482 1Kb] illi a suis omnino dissuasum fuisset [3483 1Kb] , potiusque sumendum consilium qualiter se de tam manifestis periuris suis cum auxilio patris Benedicti defenderet: ecce nutu Dei non post multos dies comes illorum Rodulfus nomine non paucis se militibus comitantibus ad abbatis curiam uenit , eundem [3484 1Kb] ut tunc putatum est abbatem seu capturus seu occisurus: sed dolor immo dolus eius, conuersus est in caput eius. Cum enim foris ecclesiam iuxta consuetudinem armis depositis, candem ecclesiam cum omnibus pariter oraturus intrasset [3485 1Kb] , repente  monasterii seruientes insimul omnes conueniunt, equos et arma illorum capiunt [3486 1Kb] , ianuas ecclesie claudunt, et campanas omnes simul pulsare ceperunt [3487 1Kb] . Quod [3488 1Kb] subito reliqui [3489 1Kb] ciuitatis homines audientes, et [3490 1Kb] quidnam illud rei esset penitus ignorantes, ualde perterriti diuersis undique armati telis accurrunt, et rumore [3491 1Kb] capiendi abbatis uulgi more turbati, mox reseratis basilice portis precipites [3492 1Kb] irruunt, ac Normannos solis spatis armatos inuadunt: resistentibus [3493 1Kb] ac sese defensare nitentibus, postremo fidem Dei quam ipsi dudum parui pendentes, infregerant, inaniter postulantibus, tandem fugientibus ceteris, quindecim obtruncant [3494 1Kb] ; solum comitem salua manu superuenientes [3495 1Kb] monachi capiunt [3496 1Kb] , eumque uix a  manu tumultuaria eruentes, sursum apud monasterium trudendum in custodiam mandant. Quo facto, uniuersam euestigio [3497 1Kb] terram circumeuntes [3498 1Kb] , ac [3495 1Kb] subita formidine captos homines aggredientes [3499 1Kb] , preter castellum sancti uictoris, et predictam [3495 1Kb] arcem sancti Andree [3500 1Kb] , totam [3501 1Kb] fere ipso [3502 1Kb] die Deo auxiliante recipiunt. Dehinc [3503 1Kb] nequaquam morati, comites Marsorum et filios Borrelli ceterosque monasterii fideles in auxilium aduocant, et predicto sancti uictoris oppido post paucos dies recepto, ad roccam sancti Andree in qua et uxor predicti comitis, et Normanni ceteri [3504 1Kb] se contulerant, obsidendam expugnandamque [3505 1Kb] proficiscuntur. Cumque per dies ibi ferme 13 resedissent, et tam loci munitione quam commanentium  repugnantia preualere minime possent, stomachati tandem fratres qui aderant aduersus obsidentes, iam quasi [3495 1Kb] nona hora diei [* 1Kb] : »Quid inquiunt moras in dies teritis? et nil omnino agentes frustra tempus consumitis? Insurgite tandem, et omnes unanimiter arcem aggredimini, nichilque trepidetis. Contra inimicos siquidem Dei, contra periuros nostros [3506 1Kb] , contra latrunculos denique pessimos [3507 1Kb] uobis pugna est. Aderit Deus, et pater sanctissimus Benedictus, qui et aduersariis nostris [3495 1Kb] , fidei ac periurii reis dignam confusionem, et uictoriam  nobis de iustitia presumentibus afferat.« Hac adhortatione [3508 1Kb] uehementer accensi, omnes mox arma corripiunt, omnique conamine abintus aduersariis resistentibus, lapidibus, telis, atque missilibus arcem adoriuntur. [DESID. l. l.] Mira [3509 1Kb] dicturus sum: sed absque ulla prorsus cunctatione uerissima. Denique cum ex utraque parte uiritim lapides ac iacula mitterentur, Normannorum tela, seu quelibet missilia deintus uenientia, nostris permixta, ueluti a uento quodam ualido introrsus reducta, in eos qui sese mittebant retorqueri, et plurimos sauciare ceperunt. Quod Normanni cernentes, stupore [3510 1Kb] maximo capiuntur, et uoluntati Dei contra ire ulterius non ualentes [3511 1Kb] , arcem protinus reddunt, seseque monachorum manibus tradunt;  a quibus uix defensati, inermes ac [3512 1Kb] seminudi Auersam reuersi sunt. Equi eorum, arma atque pecunia, hostibus uniuersa permissa: sicque [3513 1Kb] beati Benedicti ope et meritis suo iuri terra hec ex integro restituta, ex tunc et deinceps a Normannorum infestatione Dei [3514 1Kb] manet miseratione quieta.

72. Denique ut hec omnia Benedicti patris uoluntate et auxilio gesta credantur, nocte ipsa que diem istam precesserat, cum quidam rusticus de castello Ceruario, nomine Ieronimus in domo sua quiesceret, uidebat insomnis se per uiam que a castro [3515 1Kb] Mortula ducit redire: cum subito [3516 1Kb] quidam  monachus reuerendi admodum uultus [3517 1Kb] quasi longo [3518 1Kb] fessus itinere, uirgam manu gerens illi in uia coniunctus est [3519 1Kb] . Cumque pariter incedendo ad biuium peruenissent unde ad uillam sancti Andree diuertitur [3520 1Kb] , rogat socium monachus, ut parum [3521 1Kb] quid pro labore [3522 1Kb] itineris quiescant. Quod [3523 1Kb] cum rusticus annuisset, undenam tam lassus tamque fatigatus ueniret? eundem monachum percontatur. »Ego inquit [3524 1Kb] ille [3525 1Kb] iam diu est quod in monte illo,« simulque [3526 1Kb] montem hunc digito designabat, »monasterium construens [3527 1Kb] , ibidem  [3525 1Kb] cum fratribus habitaui: sed cum post [3528 1Kb] aliquantum tempus ualde michi esse [3529 1Kb] ingrati cepissent, non ualens iam illorum ferre molestias recessi ab eis, et Ierusolimam abii; ibique iam per quadraginta et amplius annos cum beato sum Stephano remoratus. Nunc autem frequentibus eorum nuntiis ac precibus euocatus, redii; et si quidem deinceps mores suos correxerint, ibidem cum illis habeo commanere [3530 1Kb] . Sin autem, confestim uia qua ueni regrediar.« Perquisitus de nomine [3531 1Kb] , Benedictum se appellari respondit, et iterum surgentes iter [3532 1Kb] incipiunt. Cumque uiam illam qua ad Sanctum Andream pergitur monachus fuisset ingressus, et quo tenderet fuisset a rustico percontatus: »Hac, inquit, uado; quoniam in arce hac proxima michi  aliquid est agendum.« Experrectus rusticus, retulit domino suo Mainardo archipresbytero [* 1Kb] , quod uiderat somnium; et ipsa [3533 1Kb] die arx eadem ordine suprascripto recepta est. Hodieque supersunt aliqui eiusdem arcis incole, qui asserunt in ipso graui utriusque partis conflictu uidisse se quendam monachum uiriliter contra Normannos pugnantem, suosque enixius confortantem; cum nemo qui tunc [3534 1Kb] aderant monachorum se illi pugne miscuerit. [DESID. Dial. II, 22.] Item ante non multos dies cuidam alii rustico uisum peruisum est, quod pater Benedictus uirga quam manu gestabat, uniuersos Normannos huius dumtaxat terre incolas insequendo ante se ageret; eosque seuerissime uerberans, cum maxima ignominia de hac terra procul eliminaret; nullo sibi  uel ad modicum [3535 1Kb] resistente. Acta [3536 1Kb] autem sunt hec de Normannorum expulsione anno Domini 1045  , mense Maio, ind. 13. Statuentibus [3537 1Kb] deinde Auersanis sociorum iniurias uindicare, Guaimarius et dissuasit et obstitit. Dehinc [3538 1Kb] cum iam ferme annus elaberetur [3539 1Kb] una cum Drogone Normannorum comite, et [3540 1Kb] cum multis aliis capitaneis ad hoc [3541 1Kb] monasterium uenit, eorumque [3542 1Kb] supplici ualde rogatu ut predictus Rodulfus [3543 1Kb] absolueretur, ac [3544 1Kb] parentibus redderetur, uix [3545 1Kb] tandem optentum [3546 1Kb] est; sacramento ab eodem prius exacto [3547 1Kb] , ne umquam ulterius de aliqua huius monasterii pertinentia conquirenda se intromitteret; neue abbati uel alicui nostrorum [3548 1Kb] talionem pro huiuscemodi facto seu meritum aliquando retribueret;  sicque tandem libertati pristine [3549 1Kb] redditus [3550 1Kb] , et mille tarenis qui ea die a predictis capitaneis oblati fuerant, ab abbate donatus ita demum [3549 1Kb] ad socerum est Auersam reuersus.

73. [Cap. 74.] Abbas [3551 1Kb] autem iam dudum suspectam habens Normannorum nequitiam, singula monasterii castella muris in giro muniuit, ibique rusticos qui hactenus in uillis habitauerant manere constituit. Tunc etiam et oppidum sancti Angeli, quod ipsemet [3552 1Kb] dudum destruxerat, muris amplioribus cinxit  . Iuxtaque ipsum pontem optimum super Lirim fluuium fecit  .

74. [Cap. 75.] Preterea [3553 1Kb] Caietani ob inuidiam Guaimarii Adenulfum supradictum Aquini comitem  euocant, sibique illum in ducem preficiunt. Quo audito Guaimarius, mex illuc exercitum destinat. Sed his impiger obuians Adenulfus, cum primo impetu aliquantos illorum fudisset, ipse protinus captus est, atque Guaimario deportatus. Pandulfus interea in [3554 1Kb] nequitia adhuc pristina, et in loci istius priori odio permanens, expulsos hinc Normannos accersit, eisque uniuersam huius monasterii terram de qua proiecti fuerant facile se restituturum promittit, si ei contra Guaimarium ferre uellent auxilium. Quibus id libentissime pollicentibus, mox adunato tam illorum quam et [3555 1Kb] sociorum non paruo exercitu terram istam ingressus, ad primum oppidum sancti Petri in Flea  tentoria figit; futurum ut nisi Deus impediret, cunctam ex  integro terram peruaderet. Iterum igitur fuga, iterum tribulatio et pauor ingens adeo totam terram inuadit, ut aliquantorum militum [3556 1Kb] domus sursum circa [3557 1Kb] monasterium ad eius defensionem tunc fuerint ordinate. Et quia iam nullum ab homine sperabant auxilium, mandat fratribus abbas ut opem super hoc diuinam expeterent, et discalciatis pedibus cum letaniis per omnes montis ecclesias pergerent. Cognitis his Adenulfus, mandat Guaimario, ut si se dimittere uellet, ipse protinus Pandulfi incepta destrueret, sibique fidelitatem perpetuam, et monasterio beati Benedicti omnimodam defensionem iurare inuiolabiliter spondet. Nam quia sororem Teanensium comitum quam idem Pandulfus in captione habebat pro absolutione ipsius  [3558 1Kb] Adenulfi reddere noluerat, propterea contra eundem [3559 1Kb] Pandulfum ualde et merito commotus erat, se uidelicet [3558 1Kb] pro una [3558 1Kb] femina recollectum non esse nimium conquerens [3560 1Kb] . Factum est, et dimissus Adenulfus pacto quo idem statuerat, ad abbatem protinus uenit, rem omnem aperuit. Mane cum maxima cunctorum [3561 1Kb] letitia ad monasterium ascendit, ac super altare beati Benedicti aureum calicem imperatoris, et pluuiale diasprum, que a predicto Pandulfo iam dudum in [3562 1Kb] pignus acceperat  , deuotus reposuit. Ibi eum abbas et equo optimo et armis precipuis cum insigne pulcherrimo donans, monasterii defensorem illum constituit. Mandat protinus Pandulfo se esse reuersum, defensorem se monasterio datum: quam citius potest  de monasterii finibus exeat, nisi forte uelit ut ipse turpiter illum expellat. Nullatenus ista [3563 1Kb] credente Pandulfo, intra biduum Adenulfus tam ex propinquis quam ex amicis exercitum non [3564 1Kb] modicum aggregat, et congressurus die altera cum Pandulfo, in campo qui Ad perticellas uocatur  tentoria locat. Quo uiso Pandulfus, et [3565 1Kb] tandem eorum que sibi mandata fuerant credulus, statim confusus recessit: Adenulfus uero cum pace ad Caietanum ducatum quem Guaimarius illi firmauerat rediit.

75. [Cap. 76.] Supradictus [3566 1Kb] post hec expulsorum comes Rodulfus, oblito immo parui penso quod fecerat iuramento, sicut est genus infidum et auaritie inexplebilis, cum quibusdam sue nequitie sociis statuerat [3567 1Kb] in [3568 1Kb] terram istam predatum [3569 1Kb] uenire.  Cumque hoc apud illos firmiter decretum fuisset, deque ipso [3570 1Kb] consilio certus ad [3571 1Kb] abbatem nuntius transmissus fuisset, die illo quo id se facturum parauerat [3572 1Kb] , terribili Dei iudicio mane subita morte necatus repertus est. Quo facto tam ingens terror reliquos Normannos peruasit, ut ulterius neque inuasionis, neque predationis gratia uenire [3573 1Kb] in hanc terram apponerent [3574 1Kb] . Denique ad manifestam huius sancti loci uindictam, centum et quinquaginta eiusdem comitis Normanni milites intra ipsum ferme biennium diuersis in locis diuersa morte consumpti sunt [3575 1Kb] .

76. [Cap. 77.] Cuidam post [3576 1Kb] ista propinquo suo nomine Ardemanno quem in rocca que uantra  dicitur abbas [3577 1Kb] ad custodiendum posuerat, Teanenses comites et munera maxima, et sororem suam daturos se in coniugium, si roccam eandem illis traderet instantius polliceri. Callidus ille cuncta promittere; nocte condicta uenientes eos clam intromittere spondet. Sed [3578 1Kb] cum ad locum et horam dispositam uentum fuisset, Laidulfum unum ex eisdem comitibus cum aliquot militibus intromittens, portas subito claudit, uniuersosque illos pariter in uincula coniicit [3579 1Kb] , ceteri uero repulsi [3580 1Kb] , ad sua sunt cum digna confusione reuersi. Postmodum uero rogatus a Guaimario abbas per [3581 1Kb] Guidonem fratrem suum, et comitem Rainulfum [3582 1Kb] , et Leonem de Manso illustrem uirum [3583 1Kb] , ut comitem fratribus redderet, nequaquam [3584 1Kb] congruum ducens tantorum  uirorum spernendas preces, accepto [3585 1Kb] predicti Laidulfi [3586 1Kb] fratribus sacramento ac refutatione cum obligatione centum librarum auri, fecit quod fuerat postulatus. Qua rem idem [3587 1Kb] Ardemannus indignissime ferens, sese [3588 1Kb] in eadem rocca protinus rebellauit, eamque Normannis tradere minabatur. Super [3589 1Kb] quo uerbo abbas ualde turbatus, confestim militibus aliquot aggregatis ad roccam accessit, eundemque Ardemannum ad colloquium suum descendere multis precibus ac pollicitationibus uix aliquando tandem obtinuit. Sed cum magnis rationibus maximisque blanditiis illi [3590 1Kb] satis faceret [3591 1Kb] , eumque placare nullatenus posset, cernentes hoc qui cum abbate erant milites, eum protinus capiunt, et nisi roccam illis quantocius reddat, mortem illi  presentem inuito [3592 1Kb] etiam abbate minantur. Cumque uir [3593 1Kb] pessimus nec sic adquiesceret, seque malle necari quam roccam reddere testaretur, eundem mox super crates ligneas [3594 1Kb] alligantes, ad expugnandam roccam unanimiter armis instructi, illum [3595 1Kb] preferentes accedunt; cum interim [3596 1Kb] nequam ille diabolo plenus suis uociferando clamaret, ut prius ipsum opprimerent, quam roccam alicui redderent. uerum [3597 1Kb] illi qui in arce erant, uiso [3598 1Kb] domino suo abbate, simulque ab eo commoniti pariter et exterriti, mox portas aperiunt, eiusque [3599 1Kb] prostrati pedibus, indulgentiam postulantes, roccam illi sine mora restituunt.

77. [Cap. 79.]  Rome [3600 1Kb]  preterea cum [3601 1Kb] papa Benedictus per  annos 12 [3602 1Kb] sedem [3603 1Kb] apostolicam obsedisset potius quam sedisset, a Romanis expulsus est, et Iohannes Sauinensis episcopus, qui [3604 1Kb] Siluester uocatus est, non tamen gratis in Romanum pontificium subrogatus . Qui cum trium ibi mensium spatio [3605 1Kb] prefuisset [3606 1Kb] ; expulsus Benedictus, propinquis suis, Tusculanis proceribus  annitentibus Siluestro [3607 1Kb] repulso, Romanam [* 1Kb] sedem iterum occupauit. Nec multopost inuisum se et [3608 1Kb] exosum cunctis esse [3609 1Kb] conspiciens, cuidam archipresbytero Iohanni nomine qui quasi religiosior habebatur, pecunia [** 1Kb] ab eo accepta permaxima papatum, pro [3610 1Kb] dolor, uendidit; ipse libere deinceps cupiditates suas exerciturus in paternos [3611 1Kb] lares  recessit. Iam duobus annis et mensibus octo predictus archipresbyter cui Gregorii nomen in papatu est inditum apostolice sedi presederat, cum Heinricus imperator Chuonradi filius tot de Romana et apostolica sede nefandis auditis, celitus inspiratus, anno [3612 1Kb] Domini 1047  . Italiam ingrediens Romam accelerat. Qui de tanta heresi sedem apostolicam desiderans expurgare, Sutri restitit, et super tanto negotio deliberaturus, uniuersale ibi episcoporum concilium fieri statuit . Misit ergo, et magna inibi episcoporum seu abbatum ac religiosorum uirorum multitudine congregata, Romanum quoque pontificem qui eidem concilio presideret decenter inuitat. Quid multa? Concilio habito, et synodicis  canonicisque sententiis conuictus Gregorius symoniacus, sponte sua sede desiliens, pontificalibus se infulis exuit, ac [3613 1Kb] terre prostratus, inuasi emptique [3614 1Kb] honoris indulgentiam sibi concedi humiliter petiit. Quo facto imperator ualde letificatus, cum omnibus eiusdem concilii episcopis Romam uenit, et in ecclesia beati Petri apostoli congregato clero populoque Romano [3615 1Kb] , postquam [3616 1Kb] quid Sutri egisset [3617 1Kb] exposuit, tractare [3618 1Kb] demum de ordinatione  ipsius Romane ecclesie cepit. Facta itaque discussione quisnam in eadem ecclesia dignus tanto [3619 1Kb] sacerdotio haberetur; cum nullus, [3620 1Kb] heu pro dolor reperiri [3621 1Kb] ualeret, omnes [3622 1Kb] enim  exemplo miseri capitis, preter cetera uitia, tum precipue fornicationis ac symonie peste languebant: demum electione necessaria [3623 1Kb] potius quam canonica  Babembergensis [3624 1Kb] episcopus papa Romanus leuatur, eique Clemens nomen imponitur   . Ob [3625 1Kb] huiusmodi igitur [3626 1Kb] res tam utiliter [3627 1Kb] , tamque canonice gestas, Romani [3628 1Kb] tunc temporis eidem Heinrico patriciatus honorem contribuunt, eumque preter imperialem coronam aureo circulo uti decernunt.

 78. [Cap. 80.] Post hec sumpto exercitu imperator , ad hoc monasterium uenit, et cum omni honore receptus a fratribus, planetam purpuream optimam auro ac gemmis ornatam super altare beati [3629 1Kb] Benedicti, cum altero pallio quantitatis [3630 1Kb] non modice posuit; in capitulo uero auri libras aliquot fratribus obtulit, seque illis deuotissime commendans, Capuam abiit. Ibi itaque [3631 1Kb] Guaimario refutante [3632 1Kb] Capuam, quam per nouem iam annos tenuerat, Pandulfo illam sepe [3633 1Kb] dicto simul cum filio multo ab eis [3634 1Kb] auro suscepto restituit: Drogoni [3635 1Kb] Apulie, et Rainulfo Auerse comitibus  ad se conuenientibus, et equos illi  plurimos et pecuniam maximam offerentibus, uniuersam quam tunc tenebant terram imperiali [3636 1Kb] inuestitura firmauit. Ibi etiam et [3637 1Kb] preceptum aurea bulla signatum abbati nostro [3638 1Kb] iuxta imperialem consuetudinem fecit   . Inde Beneuentum contendens, cum noluissent eum ciues recipere [3639 1Kb] , a [3640 1Kb] Romano pontifice qui cum illo tunc erat, ciuitatem eandem excommunicare fecit  ; cunctamque Beneuentanam terram Normannis  auctoritate sua confirmans, ultra montes reuersus [3641 1Kb] est, Gregorium expontificem [3642 1Kb] secum asportans.

79. [Cap. 81.]  Clemente uero post nouem menses ultra [3643 1Kb] montes  defuncto  predictus [3644 1Kb]  Benedictus iterum in pontificatum reuersus, per octo circiter menses illum uiolenter [3645 1Kb] retinuit, donec ab imperatore transmissus ex [3646 1Kb] Germania Damasus Brexenorum  episcopus papatum [3647 1Kb] recepit. Quo etiam post uiginti et tres dies apud [3648 1Kb] Preneste uita decedente  , Brunonem Tullensem episcopum, Teutonicum [3649 1Kb] natione, et stirpe regali progenitum, Romani ab [3650 1Kb] ultramontanis partibus expetentes in suum pontificem eligunt, eumque Leonem  papam uocari decernunt  . Qui sanctus pontifex eodem anno quo ordinatus est [3651 1Kb] orationis gratia montem Garganum adiit  . Indeque reuertens, in ipsa festiuitate palmarum  ad [3652 1Kb] hoc monasterium uenit [3653 1Kb] ; et reuerentissime susceptus a fratribus, missam [3654 1Kb] sollemniter celebrauit, et in refectorio cum ipsis comedit; post prandium uero [3655 1Kb] in capitulum ueniens, et [3656 1Kb] gratias pro tam honorifica sua receptione fratribus agens, ualde humiliter se commendauit, seque pro suo posse idem monasterium honoraturum [3657 1Kb] et exaltaturum promittens, descendit; et die [3658 1Kb] altero ecclesiam Sancti Mauricii apud insulam que Limata uocatur a [3659 1Kb] predicto abbate constructam sollemniter [* 1Kb] dedicans, demum rediit Romam. Ad quem profectus  Richerius [3660 1Kb] priuilegium [3661 1Kb] ab eo iuxta morem predecessorum suorum honorabiliter adeptus est  , in [3662 1Kb] quo idem apostolicus [3663 1Kb] usum sandaliorum  atque dalmatice, nec non et chirothecarum in principalibus festis ad missarum sollemnia, tam illi quam et uniuersis ei in hoc cenobio regulariter promouendis, ob honorificentiam sancti loci huius apostolica auctoritate concessit. Super [3664 1Kb] hoc etiam et monasterium sancte Ierusalem  quod Suxorianum appellatur intra Romanam urbem situm, cum [3665 1Kb] omnibus pertinentiis suis eidem abbati gratia hospitandi contradidit, et priuilegium exinde illi faciens   , sacrationem tantummodo sibi abbatis eiusdem loci, quem tamen Casinensis abbas eligeret, reseruauit.

80. [Cap. 82.] Interea [3666 1Kb]  cum quidam  Capuanorum nobiles pro castro quodam huius monasterii, quod Conca uocatur, multas cum abbate contentiones fecissent [3667 1Kb] , sed Benedicto patre iuuante preualere illi nil ualuissent, quadam die consilio habito statuerunt predatum in terram istam uenire. Decernunt igitur ut aduesperascente die iter incipiant, et apud quandam curtem suam circa [3668 1Kb] Teanum parumper quiescant; inde se tali noctis hora promoueant, ut summo mane monasterii fines ingressi, ex insperato protinus irruant, et quantum magis exinde [3669 1Kb] predam potuerint agant. Fecerunt [3670 1Kb] itaque ut statuerant, et circa mediam ferme [3671 1Kb] noctem ascensis equis, aggrediuntur ire quo disposuerant. Res [3672 1Kb] mira! sed omnino certissima, quippe que ab uno eorum qui tanto equitatui  interfuit michi relata est. Ab illa itaque hora usque ad crepusculum iter conficientes, cum iam se [3673 1Kb] in finitima huius terre uenisse putarent, atque ad  discurrendum ut predantium moris est se instantius prepararent, subito circumspicientes [3674 1Kb] , in eo loco quo equos ascenderant se reperiunt. Obstupefacti nimiumque attoniti, ac sese inuicem aspectantes, intelligunt tandem patris Benedicti meritis se noctis errore cecatos; dum tanto temporis spatio recto se itinere gradi putantes, predictam curtem girando ac regirando, mane se inibi unde [3675 1Kb] surrexerant repperissent. Ita demum confusione simul et admiratione repleti, Capuam sunt reuersi, ipsimet [3676 1Kb] palam omnibus referentes queque sibi contigerant [* 2Kb] .

 81. [Cap. 84.] Sequenti [3677 1Kb] anno 1050 predictus apostolicus [3678 1Kb] iterum ad hoc [3679 1Kb] monasterium uenit  in uigiliis sancti Petri, et die sequenti et altero apostolorum Petri et Pauli missas sollemniter celebrauit: cumque die illo sabbatum esset , ad fratrum mandatum ingressus, duodecim monachis pedes lauit, et [3680 1Kb] ipse etiam ab eis lotus, in refectorium quoque cum illis ad bibendum de [3681 1Kb] monasterii more perrexit [3682 1Kb] . Beneuentum deinde profectus ab excommunicatione illam [3683 1Kb] predecessoris sui Clementis tandem absoluit. Anno iterum [3684 1Kb] altero  Capuam ueniens [3685 1Kb] , rursus Beneuentum  , et inde Salernum perrexit; dehinc expellendorum Normannorum gratia milites [3686 1Kb] undecumque ardens contrahere, ultra montes ad imperatorem  profectus [3687 1Kb] est . Gebeardus [3688 1Kb] tunc episcopus Aistettensis gente Noricus, uir prudentissimus et rerum secularium peritissimus, regis consiliarius erat. Sed cum imperatoris imperio magnus ualde apostolico traditus fuisset exercitus , iamque itineris partem non modicam confecissent, idem episcopus ad imperatorem accedens, uehementerque super hoc illum redarguens, ut totus exercitus eius [3689 1Kb] reuerteretur dolosus effecit; de propinquis tantum et [3690 1Kb] amicis apostolici quingentis circiter illum in partes has comitantibus [* 1Kb] .

 82. [Cap. 85.] Hoc anno   Guaimarius princeps coniuratione Amalphitanorum quos nimis indigne tractabat [3691 1Kb] , nec non et cognatorum [3692 1Kb]  ac Salernitanorum quorundam, iuxta oram [3693 1Kb] maris Salernitani [3694 1Kb] occisus est, triginta [3695 1Kb] et sex plagis perfossus  , et ualde turpiter ac cum magno ludibrio [3696 1Kb] per litus maris aliquandiu tractus, et ciuitas simul cum arce ab eis peruasa  . Sed post quintum diem  Normannis auxiliantibus, a Guidone fratre ipsius principis eadem [3697 1Kb] recepta ciuitas, et Gisulfo filio eius reddita est, trucidatis  auctoribus tanti facinoris, quattuor scilicet cognatis eiusdem Guaimarii, et triginta sex aliis.

83. [Cap. 86.] Hoc [3698 1Kb] etiam tempore Landenulfus  et Adenulfus germani fratres nobiles Capuane ciuitatis unacum Petro nepote suo simul ad hoc monasterium gratia conuersionis uenerunt, cunctasque facultates et hereditates seu possessiones suas quas in toto principatu Capuano habebant beato Benedicto exintegro obtulerunt  . Ecclesiam uidelicet [3699 1Kb] sancti Nycolai intra Capuam cum omnibus pertinentiis eius; nec non et integras portiones suas quas habebant in ecclesia Sancti Saluatoris et Sancti Rufi similiter intra Capuam: uiridiarium  etiam quod est ad pontem Casulini. Curtem que dicitur Calabrine, cum ecclesia Sancti Nicandri que ibidem constructa est. Terras  et molas in fluuio Saone. Curtem in Sala [3700 1Kb] , Adipsi Porcari. Curtem que dicitur Rapedella cum siluis et paludibus sibi pertinentibus. Terras et siluas et prata ad ipsam [3701 1Kb] Auciam. Curtem Calinulo circa predictum Saonem. Curtem in loco qui dicitur Ceruianum; et portionem de ecclesia Sancti Iacobi, et de curte in loco Bucinu, cum ecclesia Sancte Anastasie. Terras et siluas et paludes [3702 1Kb] in loco qui dicitur Rustinitu. Curtem in Cilicia cum sorte de ecclesia Sancti Iohannis. Curtes et terras in finibus Liburie, loco Porano [3703 1Kb] prope lacum Patrie. Fundum in uico Cupuli. Item fundos in casa Pesenna. Fundos in loco Felice. Terras in gualdo de Mataloni, et in Marcenisi, et in M[.....]drelle. Curtem iuxta Grecinianum, in loco qui dicitur Senosa [3704 1Kb] .  Curtem in Laneo [3705 1Kb]  ad pontem ruptum. Terras in massa ualentiana; et uniuersas casas [3706 1Kb] sibi intra Capuam pertinentes.

84. [Cap. 87.] Reuersus itaque abuitra monte Romanus pontifex, ascendensque [3707 1Kb] iterum ad hoc monasterium , ualde suppliciter se fratribus [3708 1Kb] commendauit. Cumque  apud Sanctum Germanum honorifice hospitatus fuisset, rogatus a fratribus ut monasterium sancti Stephani quod supra Terracinam est illis restitueret, interrogauit utrum ad eos aliquando pertinuisset. Respondentibus, etiam, ostendi sibi expostulat. Mox itaque dialogo sancti Gregorii in medium exhibito, et ex uita beati Benedicti qualiter in uisione illud idem pater  construxerat demonstrato---aut [3709 1Kb] enim ignorabant, aut minime ad manum habebant priuilegium quod Agapitus papa exinde Baldoino abbati fecerat  ---uere, ait sanctus pontifex, iustissimum est quod requiritis; moxque priuilegium inde fieri Friderico cancellario iussit , et ipsum monasterium cum omnibus suis nobis assignari constituit. Fecit [3710 1Kb] etiam eodem tempore  huic monasterio et aliud preceptum  de libertate nauis huius monasterii in portu Romano, ut omni tempore cum nauclero et uniuersis nauticis suis maneat libera ad omnimoda condicione et debito pensionis. Post hec adiunctis sibi fere  cunctis partium istarum militibus [3711 1Kb] , Apuliam cum Normannis dimicaturus perrexit, anno [3712 1Kb] Domini millesimo quinquagesimo tertio  ; et ex parte quidem apostolici Rodulfus in Beneuentanum principem iam electus, et Guarnerius Sueuus signa sustollunt: Normanni  uero tres de suis statuunt turmas, quarum unam comes Humfridus, aliam comes Richardus, tertiam Robbertus agebat uiscardus. Inito autem certamine  in planitie maxima [3713 1Kb] que iuxta Ciuitatem est, paulatim se subtrahentibus fugientibusque nostratibus, et solis qui ultra montes uenerant remanentibus, cum diu ab his fortiterque pugnatum fuisset, omnibus tandem in ipso certamine trucidatis, Normanni [3714 1Kb] Dei iudicio extitere uictores [3715 1Kb] . Dehinc Humfridus  ad papam uenit, et in sua illum fide suscipiens, cum omnibus suis Beneuentum perduxit; promittens ut quandocumque Romam ire disponeret, ipse illum Capuam usque perduceret. Intrauit autem idem papa Beneuentum in uigilia sancti Iohannis Baptiste , et stetit ibi usque ad festiuitatem sancti Gregorii pape; ibique infirmatus, uocato predicto comite, Capuam ab illo deductus est; ubi per dies 12 remoratus, accersito [3716 1Kb] tandem nostro abbate sui itineris comite, Romam rediit; ac post non multos dies [3717 1Kb] sancto fine quieuit . Ad cuius tumulum plurima tunc temporis signa Christus effecit  . Hic [3718 1Kb] pontifex inter innumera bonitatum suarum insignia, quandiu Rome moratus est, omni tempore tribus per ebdomadam diebus a  Lateranis usque ad Sanctum Petrum priuato habitu, nudis pedibus, cum duobus aut tribus clericis noctu psallendo et orando pergebat.

85. [Cap. 88.] Eodem anno  gratia concordandi ecclesias Romanam et Constantinopolitanam, prudentissimos ualde uiros ad imperatorem Constantinum cognomento Monomachum apocrisarios transmiserat [3719 1Kb] : Fridericum [3720 1Kb] scilicet cancellarium suum, et Humbertum episcopum Silue candide, et Petrum archiepiscopum Amalfitanum. Qui [3721 1Kb] ad hoc monasterium primitus uenientes, seque fratribus deuotissime commendantes, ita demum uiam  suam profecti sunt. Quos imperator nimis honorabiliter suscepit [3722 1Kb] , et in palatio per aliquot dies retinuit. Intra quod spatium nonnullas Grecorum hereses corrigere decertantes [3723 1Kb] , tandem patriarcham Michahelem [3724 1Kb] , et Leonem Acridanum episcopum  cum uniuersis eorum sequacibus auctoritate apostolica anathematizauerunt. Sed cum iam intra [3725 1Kb] hos dies defuncto papa  redire disponerent [3726 1Kb] imperialibus illos donis Monomachus [3727 1Kb] honorifice munerans, beato quoque Petro per eosdem dona non parua transmisit; insuper etiam ut omni anno binas auri libras de palatio eius hoc monasterium reciperet, illorum rogatu concessit. Quos prospere reuertentes, Trasmundus [3728 1Kb] Teatinus comes per terram suam transeuntes  [3729 1Kb] cepit, et uniuersa que ferebant cum magna iniuria auferens, tandem dimisit. Atque [3730 1Kb] ita Fridericus Romam reuersus est.

86. [Cap. 89.] Defuncto preterea sancte memorie papa Leone, Hildebrandus tunc Romane ecclesie subdiaconus, ad imperatorem a Romanis transmissus est; ut, quoniam in Romana ecclesia persona ad tantum officium idonea reperiri non poterat, de partibus illis quem ipse tamen uice cleri populique Romani in Romanum [3731 1Kb] pontificem elegisset adduceret. Quod cum imperator assensus fuisset, et Gebeardum Aistettensem episcopum cuius supra meminimus  Hildebrandus ex industria et consilio Romanorum expetiuisset, tristis super hoc ualde imperator effectus est; nimis enim illum carum  habebat. Et cum eundem sibi omnimodis necessarium imperator assereret, et alium atque alium huic officio magis idoneum iudicaret, Hildebrando tamen ut alterum reciperet, persuaderi nullatenus potuit. Erat enim idem episcopus super id quod prudentia multa callebat, post [3732 1Kb] imperatorem potentior ac ditior cunctis in regno. Hunc ergo Hildebrandus inuito licet imperatore, inuito etiam eodem ipso episcopo, propter quod utique postmodum dictus est monachos non amasse, Romam secum  adduxit, eique uictoris nomen imponens, Romanum papam cunctorum assensu constituit ; cum iam ferme a transitu pape Leonis annus elaberetur. Qui [3733 1Kb] quoniam eidem predecessori suo, ut supra diximus, impedimento maximo fuerat, quotiens a circumpositis molestiam aliquam patiebatur dicere solitus erat: Merito hec patior, quia peccaui in dominum meum [3734 1Kb] . Comperiens itaque imperator Fridericum a Constantinopoli reuersum magnam [3735 1Kb] ualde pecuniam detulisse, cepit eum uehementer suspectum habere. Nam eo tempore fratri eius duci Gotfrido inimicissimus erat. Quapropter scripserat apostolico ut illum caperet, sibique [3736 1Kb] festinanter studeret transmittere. Quo per necessarios cognito [3737 1Kb] Fridericus, abbatem nostrum qui per eos  dies [3738 1Kb] a Lucca ubi ad eundem imperatorem profectus fuerat, reuertebatur, latenter apud Romam alloquitur, et ut se Casinum [3739 1Kb] perducere, ibique se monachum facere studeat, instantissime deprecatur. Quod [3740 1Kb] cum abbas gratantissime annuisset, premissus cum omnibus suis ad monasterium est. Abbas uero post dies aliquot cum nuntiis imperatoris [3741 1Kb] qui ad principes mittebatur aduenit. Mox igitur Fridericus in eorundem nuntiorum presentia, pretiosa ualde quibus tunc [3742 1Kb] utebatur indumenta proiiciens, religionis habitum induit; et ut hoc de se per [3743 1Kb] eosdem missos imperatori nuntiaretur efficiens, fratribus se [3744 1Kb] de cetero sociauit [3745 1Kb] . Nec multopost, ut ad insulam transmitteretur [3746 1Kb] Tremitensem rogauit abbatem; quod et  fecit. Dehinc cum pro quibusdam reprehensibilibus [3747 1Kb] que inibi reppererat, abbati eiusdem loci cepisset ingratus existere: nequaquam ibi remorandum ratus, egrediens inde, ad monasterium sancti Iohannis quod ueneris cognominatur  perrexit; ibique diebus aliquot commoratus est.

Per [3748 1Kb] idem tempus prefatus [3749 1Kb] abbas proclamauit in placito Cadeloi cancellarii Heinrici imperatoris  , ubi erat cum multis episcopis et comitibus illarum partium, super quodam Dodo[.....]  retinebat de causa monasterii huius 700 modia de terra in comitatu Teatino loco Ad casa Hildebrandi; et recollegit omnia. Eodem [3750 1Kb] tempore supradictus Trasmundus et Bernardus comites firmauerunt per sacramentum eundem abbatem de omnibus rebus sancti Benedicti in comitatu Teatino et Pennensi, quod neque ipsi illas inuaderent, et contra omnes homines eas monasterio [3751 1Kb] nostro defenderent, apud monasterium sancte Scolastice in Penne.

87. [Cap. 90.] Hoc [3752 1Kb] etiam anno  princeps Pandulfus iunior fecit preceptum concessionis  in hoc monasterio de castello quod Saraceniscum [3753 1Kb] uocatur, in confinio [3754 1Kb] Cominensi, cum omnibus adiacentiis et [3755 1Kb] pertinentiis eius,  quamuis [3756 1Kb] idem castellum intra antiquos nostri monasterii terminos uideatur esse constructum. Quem uidelicet locum non multo ante Marsorum comites Oderisius et Rainaldus qui tunc Comino preerant per cartulam oblationis cum finibus ac terminis eius beato Benedicto firmauerant [3757 1Kb] . Unde cum quidam Aquinenses contra abbatem super hoc murmurarent, pro eo uidelicet quod ipsi prius eundem locum centum bizanteis comparauerant a quodam Berardo Marsicano, in hanc tandem conuenientiam cum eo uenerunt [3758 1Kb] , ut sponte sua in quorundam iudicum presentia omnem querelam et calumniam domno abbati de hoc refutarent, et quieti de cetero essent; proposita pena librarum argenti centum, si aliquando amplius de hoc contendere  uellent, nisi quantum ipse illis per libellum concederet. Saraceniscum autem ea de causa ipsum castellum nuncupari fama est, quod cum idem Saraceni a facie nostrorum tempore illo quo de Gariliano eliminati sunt, fuga dilapsi fuissent, ceteris interemptis, aliquanti ex eis ad ipsum tandem locum peruenerant [3759 1Kb] , ibique aliquandiu latitantes, predas nonnullas a uicinis habitatoribus clanculo ac si latrunculi abigebant. Quod cum a quodam captiuo illorum transfuga Soranis innotuisset, eodem transfuga duce ad eorum latebras mane  summo perueniunt, illosque licet somnolentos adhuc conantes resistere, uniuersos gladiis trucidarunt.

88. [Cap. 91.] Per [3760 1Kb] idem tempus, prefatus comes Trasmundus grauiter infirmatus, et monachus effici cupiens, Richerium ad se uenire rogauit. Cui [3761 1Kb] sese suppliciter tradens, multamque illi pecuniam offerens, tria sui iuris castella sancto Benedicto in territorio [3762 1Kb] Teatino concessit   , quorum uocabula sunt: Mons Alberici, Frisca, et Muccla  , cum portu et piscatione sua, et cum ecclesiis Sancte [3763 1Kb] Marie, et Sancte Lucie, et Sancti Blasii, et omnibus omnino rebus ac pertinentiis eorundem castellorum et [3764 1Kb] ecclesiarum; quod sunt quinque milia quingenti  modii [3765 1Kb] de terra; ecclesiam quoque Sancte Iuste, cum omni pertinentia sua, quod sunt modii [3765 1Kb] quingenti; simul etiam concessit huic monasterio in territorio Pinnense in [3766 1Kb] castello quod uocatur Lastenianum unam ecclesiam Sancti Nycolai, cum omnibus similiter pertinentiis eius, idest modii [3765 1Kb] terre tria milia  . Sed cum predictus papa transisset Anconam, abbas ad illum eiusdem Trasmundi causa profectus est. Cumque ad monasterium sancti Liberatoris  illum uenisse Fridericus agnouisset, perrexit ad eum, et penitentia maxima ductus rogauit, ut Casinum illi reuerti liceret. Quo mox impetrato Fridericus, huc extemplo regressus est; abbas uero iter quod inceperat peragere festinabat. Qui cum iam dudum febribus non  modicis estuaret, ac metu mortis reditum in dies acceleraret, Aternum ueniens, tertio [3767 1Kb] Idus Decembris, nimia ui febris extinctus est. Fratres uero qui cum illo erant, nichil morati, tollentes illum eadem hora, cum media nox esset, iter arripiunt; et ad monasterium sancti Liberatoris summo mane peruenientes, eiusque [3768 1Kb] honorabiliter exequias facientes, in sepulcro quo abbas Theobaldus predecessor suus humatus fuerat eum recondunt, anno [3769 1Kb] Domini 1055.

89. [Cap. 92.] Hic abbas inter cetera, ecclesiam  Sancti Benedicti plumbeis tabulis cooperuit, palatium ab orientali parte monasterii 68 cubitorum incepit, et usque ad solarium perduxit. Ante ecclesiam uero in circuitu atrii, deambulatorios arcus cum columnellis lapideis [3770 1Kb] fecit. Et licet ipse propter innumeras circummanentium oppressiones sicut ex parte ostendimus laborare in monasterio non potuerit, initium tamen et materia omnis laborum presentium ipse fuit, quando suo studio et industria, meritis tamen beati Benedicti adiuuante se Deo terram istam de manibus Normannorum eripuit. Fratribus igitur qui cum illo fuerant mox eo sepulto ad monasterium reuersis, habito ad inuicem uniuersi consilio, elegerunt de congregatione domnum Petrum religiosum ualde et honestissimi habitus  uirum; eumque licet inuitum et renitentem, ac senectutem niueam tanto officio minus idoneam obiectantem, libentiusque [3771 1Kb] se decaniam resumere quam abbatiam suscipere asserentem, abbatem sibi constituunt; paucissimis [3772 1Kb] admodum in hoc dissentientibus, et domnum Iohannem cognomine Marsicanum  qui tunc Capue prepositus [3773 1Kb] erat, digniorem huic ministerio [3774 1Kb] iudicantibus; quamuis ipse precauens ac timens hoc onus sibi imponi, obstinate super [3775 1Kb] altare iurauerit, nunquam se ipsam abbatiam suscipere aliquatenus consensurum.

PETRUS quintus [3776 1Kb] et tricesimus huius monasterii abbas, sedit anno uno et [3777 1Kb] mensibus 5.

 90. [Cap. 93.] Hic a pueritia monachus, et [3778 1Kb] ecclesiasticis usibus non mediocriter eruditus, adeo religiosis et honestis moribus creuit, et tam angelici uultus et reuerendi habitus extitit, ut imperator Heinricus eo tempore quo ad hoc monasterium uenit, transeunti illi ante se, satis humiliter assurrexerit; testatusque sit nunquam se in toto regno monachum honestiorem eo [3779 1Kb] uidisse. Comperta [3780 1Kb] igitur exabbas noster Basilius apud Salernum Petri ordinatione, mox Capuam uenit, et magnam ualde principi pecuniam offerens, ut hanc sibi abbatiam redderet orare obnixius cepit. Sed princeps quoniam in Petri electione consenserat, hoc se nequaquam posse facere asseuerans, apud monasterium nostrum Capue illum manere constituit. Ita  prudens, immo [3781 1Kb] fatuus uir et Salernitanam abbatiam amisit, et hanc adquirere nequaquam  promeruit. Post aliquot uero dies a fratribus nostris princeps conuentus cur abbatem in nostra cella constituisset, inuitum se hoc fecisse et quodammodo coactum respondit. Si ipsi [3782 1Kb] tamen eum in suo monasterio recipere uellent [3783 1Kb] , sibi gratissimum fore. Ita demum predictus Basilius ad hoc monasterium ueniens, et uirgam abbatie quam eatenus retinuerat humiliter reddens, post paucos dies ad uallem luci transmissus prepositus est.

Per hos dies  Heinricus [3784 1Kb] et Rolandus germani fratres Lucensis ciuitatis uiri nobiles  , obtulerunt in hoc monasterio ecclesiam sancti Georgii, que intra eandem ciuitatem in eorum patrimonio sita est, prope posterulam que dicitur Guirigala, ad monasterium inibi constituendum,  cum [3785 1Kb] horto, et puteo, et casis, et cum uniuersis tam intus quam extra non minimis ipsius ecclesie rebus ac pertinentiis  . Ad quod uidelicet monasterium construendum siue ordinandum, transmissus est domnus Iohannes, genere atque cognomine Apulus, qui in nostro hoc monasterio decanatus officio tempore non modico functus est . uir supra cetera bonitatum suarum insignia, compunctionis et lacrimarum gratia munere diuino ditatus: qui cuius apud Deum meriti fuerit, non debet uideri superfluum si uel breuiter ex his que pro certo nobis comperta sunt ostendamus. Denique cum fama sanctitatis eius longe lateque crebresceret, mulier quedam diro possessa demonio ad illum perducta est, rogatusque idem uir Dei a  perductoribus magnis precibus, ut pro ea Dominum exoraret. Qui ut erat beniuolus nimisque compatiens, mox congregatis fratribus, oratorium est ingressus; et cum aliquantisper fuisset oratum, lacrimis eius et singultibus miseratio diuina placata, mulierem fugato demone sanam redire concessit ad propria. Preterea cuiusdam illustris uiri Lucensis uxor, ualida per aliquot dies infirmitate detenta, ad id tandem nimia ui languoris deuenerat ut per triduum iam sine uoce ac [3786 1Kb] sensu recubans, nichil minus quam mortua putaretur. Quoniam igitur humana omnis fiducia omnino defecerat, ad diuina subsidia propinqui mulieris se conferunt, atque ad prefatum uirum Dei, ut pro ea Domino supplicare dignaretur,  supplices mittunt. Benignus itaque uir nequaquam moratus, mox uestibus sacris indutus salutarem hostiam  pro illa Domino oblaturus accessit. Cumque ad eum locum canonis peruenisset quo uiuorum solent nomina recenseri, eamque multa cum deuotione. nominatim ac specialiter Domino commendaret, illa procul a monasterio in domo propria uelut exanimis decubans, sacerdotis uocem se memorantis audiuit, statimque illi quasi iuxta lectulum stanti, ueluti e graui somno experrecta festinanter respondit. Obstupefacti qui aderant sollicite ceperunt ab ea requirere, quidnam diceret, uel cui tam insolite respondisset. Illa uero: »Numquidnam, inquit, domnum Iohannem uenerabilem prepositum hic non stare uidistis? numquid non etiam uocem illius me inclamantis audistis?« Ad huiusmodi mulieris uerba attoniti simul et gaudentes qui aderant, mox ad monasterium  mittunt et quid pro ea Dei famulus ageret diligenter inquiri precipiunt. Qui uenientes, inueniunt prefatum uirum Dei sanctis altaribus assistentem, proque illa missarum Domino sollemnia celebrantem; certumque constitit, eadem hora illam ad se reuersam, locutamque fuisse, qua Dei famulus eam in loco canonis solito memorasset, et gratias omnipotenti Domino maximas referentes, reuersi ad eos qui se miserant, rem pro certo sicut contigerat palam omnibus retulerunt. Mulier  uero eadem incolumitati mox pristine restituta, una cum iugali suo mira semper hominem Dei deuotione percoluit. Ferebatur etiam idem uir Dei huiusmodi gratia prepollere, ut si ex aqua qua post missarum sollemnia manus ablueret, aliquis in potum febreticus fideliter  sumeret, nullum deinceps in eo febris ius exercere potestatis ualeret. Anselmus tunc eidem ciuitati episcopus preerat, uir tante auctoritatis atque prudentie, ut Romanam postmodum feliciter rexerit sedem. Hic cum quodam tempore ardore febris uehementissimo estuaret, repente memoratus est hoc quod iam dudum de predicto uiro Dei fama multorum uulgante perceperat. Misitque continuo qui ex aqua eadem clanculo sibi deferret. Quam mox ut in potum accepit, nulla interposita mora, omnis ab eo ualitudo illa febris aufugit, idque prefatus antistes ad gloriam Dei et commendationem tanti uiri sepe referre solitus erat. Multa etiam alia de uirtutibus  predicti Dei famuli referuntur, sed non sunt neque temporis neque codicis huius.

91. [Cap. 94.] Audiens [3787 1Kb] preterea apostolicus et insperatum obitum Richerii et Petri preproperam [3788 1Kb] electionem , ualde grauiter tulit, moxque litteras huc blanditiis primum, demum uero redargutionibus plenas direxit, nequaquam nos absque illius consilio ac uoluntate imperatoris electionem ipsam [3789 1Kb] debuisse facere asserentes. Quamobrem duo fratres ad eum qui omnem illi rei huius ueritatem seu necessitatem exponerent, ex parte abbatis et fratrum directi sunt. Ad imperatorem etiam de eadem re protinus sunt legati transmissi. Interea [3790 1Kb] apostolicus ultra montes profectus, ibique iam imperatorem languentem reperiens, usque  ad eius obitum  cum illo est remoratus, filioque paruulo quinque [3791 1Kb] circiter annorum quem in manu [3792 1Kb] eius pater reliquerat regni totius optimates iurare faciens, eumque in regno confirmans, reuersus tandem in Tusciam est. Fridericus dehinc comperto imperatoris obitu iam fiducialiter ad papam accessit, et uniuersa que illi Trasmundus fecerat pleniter referens, eundem Trasmundum excommunicari fecit. Demum uero idem [3793 1Kb] Trasmundus absolutionis sue causa Romam pergens, et fere omnia [3794 1Kb] que Friderico abstulerat referens: cum [3795 1Kb] post magnam satisfactionem se absolui obtinuisset, suggerente eodem Friderico atque Humberto, conuentus a papa atque admonitus, castellum nomine Frisa quod uxor eius  sancto Benedicto concesserat, isque post eius mortem inuadendo abstulerat, in manu [3796 1Kb] eiusdem pape sponte refutauit, et [3797 2Kb] in ius monasterii huius restituit  . Et quoniam, ut supra iam dictum est, idem apostolicus nimis indigne tulerat quod absque sua scientia predicti abbatis electio esset effecta  , super hec etiam relatum illi a quibusdam inuidis fuerat in eandem electionem non omnes monachos consensisse, eumque seditiose et nequaquam canonice ad id officium promotum fuisse; occasionem nactus, mandat eidem abbati ut Romam quantocius cum 12 ad se monachis uadat, et ita de sua ordinatione rationem sibi oportunissimam reddat.  Cumque sicut mandatum fuerat profectus ad illum abbas fuisset, uix iam post biduum in eius camera cum duobus tantum fratribus introire permissus est. Honorifice [3798 1Kb] tamen receptus, cum inter loquendum nonnumquam mentis sue commotionem apostolicus demonstraret, reuerti tandem ad monasterium iussus est; ut ibi in presentia totius conuentus siue per se ipsum idem pontifex, siue per nuntios suos causam illius pleniter exquisitam addiscens, demum quod esset canonicum diffiniret. Igitur abbate regresso, non multopost missus est ex parte pape Humbertus episcopus [3799 1Kb] ad monasterium, dato illi precepto ut diligentissime causa ipsius ordinationis inuestigata, si quam forte inibi occasionem reperire [3800 1Kb] ualeret, mox abbatem  absque ulla procrastinatione deponeret: quod si contra dicere aliquomodo presumeret, tam ipsum quam et omnes suos fautores apostolica excommunicatione feriret. Ita ad subiugandam sibi uiolenter abbatiam animum papa intenderat; cum numquam aliquis ante illum Romanorum pontificum hoc attemptauerit [3801 1Kb] : sed libera ab initio permanente, abbatis quidem electio monachis, pape uero sacratio tantummodo pertinuerit. Ipso itaque die sancti [3802 1Kb] pentecostes  predictus [3803 1Kb] Humbertus capitulum fratrum ingressus, apostolicam illis benedictionem si obedientie filii esse uellent pronuntiat. Ea die nichil ab eo quesitum, sed pasca [3804 1Kb] sollemniter celebrato, secunda feria propter quid [3805 1Kb]  uenisset aperuit; et quid olim [3806 1Kb] apostolico de illis deque illorum abbate relatum fuerit ordine retulit; uoluntatem [3807 1Kb] illorum agnoscere et responsum recipere querens. Responsum itaque [3806 1Kb] a prioribus est, Casinensis [3808 1Kb] abbatis electionem et [3809 1Kb] regule auctoritate et concessione apostolica nulli omnino mortalium nisi propriis monachis pertinere; liberam auctore Deo hanc domum, nulli condicioni obnoxiam aliquatenus esse; electionem quam concorditer fecerant ratam omnimodis atque canonicam, et qualiter monastica regula precipit, et qualiter uniuersorum fere antecessorum suorum apostolicorum auctoritas constituit, se fecisse. Nulli [3810 1Kb] ambitioni locum aliquem in ea ordinatione fuisse. Neminem porro [3806 1Kb] de suis neque honestiorem.  neque religiosiorem, neque meliorem  denique in abbatem eligendum inuenire se [3806 1Kb] potuisse. Inuito [3811 1Kb] illi et omnimodis renitenti officium istud impositum esse; omnesque unanimiter in eius prelatione concordes existere. Seditionis [3812 1Kb] uero consuetudinem Dei gratia in hoc monasterio nunquam fuisse. Nullius demum imperio [3813 1Kb] alterum super [3814 1Kb] sese consensuros recipere. Huiusmodi ratione percepta episcopus siluit, nil quod contradiceret aliquatenus peruidens; et eo etiam die ita [3815 1Kb] discessum a capitulo est.

92. [Cap. 95.] Interea quattuor tantum quidam de fratribus nimis [3816 1Kb] hec indigne ferentes, et ob hoc solum ut abbatem deponeret [3817 1Kb] apostolicum nuntium uenisse putantes, tam abbate quam ceteris ignorantibus, ineptissimo inter se consilio habito, mandant  protinus; et omnes fere huius terre incolas ad arma excitos die altero quasi in abbatis auxilium aduocant. Cum [3818 1Kb] ecce die sequenti  cum omni pace a capitulo surgentibus, subito diuersis armata telis aduenit innumera multitudo frementium, et qui essent qui abbatem illorum uellent deponere inquirentium, eosque perdere cupientium. Quod fortasse fecissent, nisi abbas ad illos egressus, uix tandem multis rationibus ostensis, eorum seuitiam repressisset, adiiciens: Nunc usque nemo michi abbatiam tollere potuit; sed uos hodie uestra stultitia, michi illam eripuistis. Quod [3819 1Kb] pro certo uerissimum fuit. Nam predictus [3820 1Kb] episcopus iam iamque recedere, nulla contradictione super eius ordinatione inuenta parabat. Hac igitur sola tandem occasione  reperta [3821 1Kb] , omnes pariter fratres in abbatis cameram conuocat [3822 1Kb] , deque tanta sibi [3822 1Kb] , Romanis uidelicet [3823 1Kb] nuntiis ante [3824 1Kb] ipsas Romanorum ianuas facta iniuria, proclamando [3825 1Kb] conqueritur. Huic etiam monachi iuncti, et sibi quoque nichilominus eandem factam iniuriam contestantur, nolle se abbatem amplius [3826 1Kb] qui non per illos sed per terre homines haberetur, asseuerantes [3827 1Kb] . Inde [3828 1Kb] simul omnes in capitulum redeuntes [3829 1Kb] , cepit idem Humbertus [3830 1Kb] sub districtissima anathematis indictione perquirere quinam [3831 1Kb] fuissent tante seditionis auctores. Cumque tam abbas quam ceteri fratres huiusce rei se prorsus ignaros constantissime faterentur, et ille [3832 1Kb] super hoc negotio nimis  instaret: surgentes tandem illi quattuor fratres, seque  de more monasterii terre humiliter prosternentes, se tantum, ceteris ignorantibus huius [3833 1Kb] facinoris auctores fuisse [3834 1Kb] confessi sunt. Commoti fratres, de claustro [3835 1Kb] monasterii protinus illos exturbant, atque apud hospitum [3836 1Kb] domum in grauioribus eos culpis constitui [3837 1Kb] mandant. Abbas interea Humbertum [3838 1Kb] latenter alloquitur, libenter se abbatiam dimittere pollicetur, dari sibi locum ubi decenter possit consistere flagitans. Tertia post hec die  coram cunctis fratribus in ecclesiam ueniens, et uirgam super altare ponens, abbatiam tali [3839 1Kb] ordine refutauit. Altera [3840 1Kb] uero die , idest sexta feria post pentecosten, in capitulum uniuersi fratres conuenientes, presidente [3841 1Kb] predicto Humberto apostolice sedis legato, ceperunt de eligendo  sibi abbate tractare. Uno igitur tandem consensu et unanimi uoluntate, Fridericum omnibus eligere complacet; qui cum et nobilitate ac sapientia magna [3842 1Kb] polleret, quod his quoque [3843 1Kb] precipuum esset, monachus eiusdem congregationis existeret. Quod cum Humberto quoque episcopo satis laudabile uideretur, mox ab eo fratribus traditus, ingenti gaudio et exultatione cunctorum, de more monasterii abbas electus est, anno [3844 1Kb] Domini 1057.

FRIDERICUS natione Lotheringus, tricesimus sextus abbas cenobii huius, sedit mensibus decem.

93. [Cap. 96.] Qui ex regali progenie ducens originem, a puero liberalibus litterarum studiis eruditus, atque apud ecclesiam Sancti Lamberti  canonicus conuersatus est. Dehinc a Leone papa  cancellarius sedis apostolice ordinatus, post eius obitum ad hoc monasterium uenit; ac demum ordine quo supra relatum est, loci huius [3845 1Kb] abbatiam recepit. Post decem igitur dies paratis omnibus itineris necessariis, assumptis octo fratribus, una cum episcopo Humberto gratia consecrationis sue ad papam profectus in Tusciam est. Super quo postquam apostolicus nimis exhilaratus est, uniuersa ei per ordinem que uel qualiter gesta fuerant, retulerunt; religionem et conuersationem nostrorum, ac loci istius dignitatem Humberto plurimum collaudante. Sabbato itaque in ieiunio [3846 1Kb] Iunii mensis  cardinalis presbyter de titulo sancti Chrisogoni ordinatus, in natiuitate uero sancti Iohannis  abbatie est consecrationem adeptus, atque usque ad festiuitatem sancti Appollinaris  cum eodem  est apostolico remoratus. Quo etiam tempore priuilegium ab eo per manus prefati Humberti recepit, in quo translatam ad se a Petro saniori fratrum consilio abbatiam idem apostolicus ualde collaudans  , apostolica illi [3847 1Kb] hanc auctoritate iuxta consuetudinem antecessorum suorum firmauit. Usum quoque illi sandaliorum ceterorumque insignium, iuxta quod sanctus papa Deo dudum concesserat abbati Richerio, eadem auctoritate concessit. In omni preterea conuentu episcoporum ac principum superiorem uniuersis abbatibus sedem, et in consiliis eorum atque iudiciis priorem nichilominus sui ordinis hominibus sententiam, et illi pariter et successoribus eius auctoritate simili roborauit. Quod et ipse postmodum similiter tempore pontificatus sui cenobio  huic, et per ipsum omnibus deinceps cenobii huius abbatibus cenobialiter promouendis cum sollemni priuilegio  in perpetuum delegando firmauit. In quo etiam preter cetera seditiones quas dicunt leuas, seu depredationes quas hic in abbatis dormitione fieri solere expertus fuerat, ne aliquomodo deinceps fierent seuerissime interdixit.

94. [Cap. 97.] Cumque petita remeandi licentia Romam uenisset, domina sequenti  apud Sanctum Petrum missam sollemniter celebrans, ingenti Romanorum multitudine comitatus ad titulum suum de more cardinalium cum laude perductus est; dehinc ad Pallariam  ubi hospitabatur non [3848 1Kb] dissimili prosecutione profectus. Ubi cum usque ad  quintam feriam  ornamentorum adquirendorum gratia substitisset, et omnibus iam ad recedendum paratis Urbem protinus exire pararet, subito Bonifatius Albanensis episcopus festinus a Tuscia rediens, obitum Urbi Romani pontificis  nuntiauit. Tali mox nuntio consternatus restitit, et ita demum paulatim ac pedetemptim frequentari a Romanis tam clericis quam ciuibus cepit. Residuum itaque diei illius, et nox integra cum die sequenti ab his in consiliis huiusce [3849 1Kb] rei peracta: consultus tandem ab eis quid facto opus esset, uel quem eligere ad tantum pontificatum deberent, quinque illis personas que digniores in istis partibus essent, ad quem uellent eligendum proposuit. Humbertum scilicet episcopum  sancte Rufine, episcopum ueliternensem  , episcopum Perosinum [3850 1Kb] , episcopum Tusculanensem   , et Hildebrandum [3851 1Kb] Romane ecclesie subdiaconum. Sed cum Romani neminem sibi de his idoneum ad hoc uideri censerent, eique demum tantum se honorem largiri uelle assererent: De me, inquit ille, nil poteritis agere nisi quod permiserit Deus, et absque illius nutu neque concedere neque tollere michi officium [3852 1Kb] istud potestis. Fuere tamen qui Hildebrandum [3853 1Kb] adhuc apud Tusciam ubi cum apostolico fuerat remorantem, oportune dicerent expectandum. Ceteri [3854 1Kb] uero moras aliquas nequaquam esse congruas iudicantes, uno omnes consilio ac uoluntate concordi summo mane abbati simul conueniunt , eundemque Fridericum [3855 1Kb] uiolenter a Pallaria extrahentes, ad electionem faciendam ad beati Petri que Ad uincula nuncupatur  basilicam illum perducunt. Ubi [3856 1Kb] eius uocationem de consuetudine facientes, Stephanum eum quoniam festum sancti Stephani pape eo die celebrabatur, appellari decernunt; sicque uniuersa Urbe cum laudibus prosequente, ad Lateranense patriarchium illum deducunt. Die uero altera illucescente , cardinalibus uniuersis simul cum clero populoque Romano ad eum conuenientibus, apud beati Petri basilicam ingenti cunctorum letitia summus et uniuersalis pontifex consecratur. Post hec remissis ad monasterium fratribus, et duobus tantum ad seruiendum sibi retentis, mandat preposito nostro ut cum 12 monachis quos litteris ipse significabat, ad se protinus pergat; ut tam de se quam de illis commune consilium habeat. Profecti itaque omnes ut  iusserat sunt, atque post dies ferme decem reuersi. Per quattuor igitur continuos menses Rome moratus, ac frequentibus synodis clerum Urbis populumque conueniens, maximeque pro coniugiis clericorum ac sacerdotum, nec non et consanguinearum [3857 1Kb] copulationibus destruendis nimio zelo decertans, ad hoc tandem monasterium in festiuitate sancti Andree  cum non parua Romanorum manu reuersus est, et usque ad festiuitatem sancte Scolastice commoratus . Et quoniam uitium proprietatis paulatim in hoc loco a prioribus annis irrepserat, cepit omnimodis insistere oportune, importune, arguendo, obsecrando, increpando, nec non et districtissime interminando,  ut predictum uitium hinc iuxta mandatum regule radicitus amputaret; et hoc quidem ex parte maxima fecit. Tunc etiam et [3858 1Kb] Ambrosianum cantum in eeclesia ista cantari penitus interdixit.

 95. [Cap. 98.] Per hos dies  Pandulfus Marsorum episcopus uir nobilis et ecclesiasticus ad hoc monasterium uenit, atque ab eo nimis honorifice amanterque receptus est . Cui [3859 1Kb] etiam et priuilegium episcopale fecit  , et in hoc monasterio [3860 1Kb] locum illi primum post se in omni conuentu concessit. Qui uidelicet episcopus obtulit in hoc loco planetam scaramanginam  ; pluuiale diasprum cum lista aurea; faciem altaris purpuream cum listis et gemmis; turibula argentea duo; calicem aureum cum patena sua; aquemanilia argentea duo; incensorium de argento unum; crucem argenteam paruulam cum ligno Domini; situlam argenteam unam; pallium [3861 1Kb] magnum unum cum leonibus ad appendendum, et unum tapetum optimum,  et alia nonnulla que scribere superflua duximus. Et sic societate ac benedictione fratrum percepta reuersus est, semper ex eo tempore familiarissimus et deuotissimus circa locum istum existens. Marinus etiam Traiectensis comes eisdem diebus  obtulit in [3862 1Kb] hoc monasterio totam et integram portionem suam, idest quartam partem totius comitatus Traiectensis, et medietatem castri Spinii  , et quartam partem de castro Fracte [3863 1Kb] , nec non et monasterium sancti Marini  quod [3864 1Kb] in pertinentia eiusdem Fractensis [3865 1Kb] oppidi situm est, cum uniuersis omnino substantiis ac pertinentiis eius. Gezzo [3866 1Kb] quoque et Petrus germani fratres de Pontecuruo his diebus tradiderunt in hoc loco ecclesiam sancti Nycolai et sancti Blasii  que est in castello sancti Iohannis de Carica, cum omnibus rebus ipsi [3867 1Kb] ecclesie pertinentibus  .

96. Sed cum predictus apostolicus Romana febre iam dudum langueret, circa ipsam natalis Domini festiuitatem adeo grauiter infirmatus est , ut pro certo se mori putaret. Electo itaque Desiderio cum priorum consilio [3868 1Kb] in abbatem, quemadmodum loco congruo iuuante Domino ostendemus, et apostolice legationis ad Constantinopolitanum imperatorem illi commisso uiatico, ipse Romam reuersus Alfanum olim Desiderii socium, Salernitane tunc sedis electum secum duxit, eumque in ieiuniis Martii primo presbyterum, dehinc sequenti dominica  archiepiscopum  consecrans, cum honore Salernum remisit.

97. [Cap. 99.] Post  paucos dies mandauit preposito nostro  , ut omnem ecclesie huius loci thesaurum, in auro dumtaxat atque argento,  festinanter sibi et quam posset latenter per se ipsum deferret; multo potiora his in breui se huc retransmissurum promittens. Disponebat autem fratri suo duci Gotfrido apud Tusciam in colloquium iungi, eique ut ferebatur imperialem coronam largiri; demum uero ad Normannos Italia expellendos, qui maximo illi odio erant, una cum eo reuerti. Cumque licet tristes nimiumque dolentes, quod papa mandauerat fratres matutinali tempore perficere maturarent, quidam nouicius bone conuersationis frater, Leo nomine, ciuis Amalfitanus, post nocturnam synaxim ceteris ecclesiam exeuntibus orandi gratia substitit, et post orationem parumper residens obdormiuit. Cernebatque insomnis quendam reuerenda canitie monachum cum alia sanctimoniali ab  ipsis abside aditis procedentes usque ad ecclesie medium peruenisse, eandemque sanctimonialem suffusam lacrimis, quasi pro eo quod depredaretur elata uoce non mediocriter conqueri. Quam ita uociferantem monachus ille a latere comitans taliter consolabatur: Noli, inquiens, soror, noli flere, nam uniuersa hec ad nos procul dubio in proximo reuertentur. Experrectus frater cepit esse de uisione attonitus; pergensque fortuito ad secretarium, et uidens que agebantur, cum illius mandati prorsus esset ignarus, accepta mox a priore loquendi licentia, uisionem quam uiderat per ordinem retulit; ceperuntque omnes qui aderant flere. Sed quoniam quod mandatum fuerat pretermittere non audebant, assumptis omnibus Romam illa ad apostolicum detulerunt.  Quibus ille uisis, totus intremuit; demum uero recitata illi prefata uisione, cognita quoque super hoc immensa nostrorum tristitia, penitentia ductus lacrimari cepit, ac protinus unam tantummodo iconam ex his que ipsemet a Constantinopoli detulerat inde assumens, cetera omnia perniciter huc referri mandauit. Cum itaque mox receptis omnibus, predictus noster prepositus maturaret reuerti, et magnam iam partem itineris confecisset, nuntium repente a papa recepit, ut remisso ad monasterium thesauro per socios ipse quantocius ad eum rediret. Quem reuersum de abbatia Sancti uincentii, quemadmodum a filiis Borrelli exoratus  fuerat inuestiuit, eumque protinus ad eam recipiendam transmisit  .

98. [Cap. 100.] Post  hec congregatis intra ecclesiam episcopis et clero populoque Romano, sub districta nimis interdictione constituit: ut si ante quam Hildebrandus Romane tunc ecclesie subdiaconus, ab imperatrice ad quam pro quibusdam rei publice negotiis communi consilio mittebatur rediret, se obire contingeret, nullus omnino eligere papam presumeret, sed usque ad illius reditum apostolica sedes intacta uacaret, eius demum consilio ordinanda. Dehinc ipse in Tusciam properans, non multopost subito languore depressus Dei iudicio apud urbem Florentiam obiit 4. Kal Aprilis, ibique digno satis est honore sepultus [* 1Kb] . Fratres igitur  huius 3869 1Kb] cenobii qui cum eo perrexerant, capellam eius quam hinc detulerat fidelibus uiris apud Florentiam commendantes, quoniam per Romam regredi formidabant, annitentibus ac deducentibus se Florentinorum [3870 1Kb] nobilibus per marchias iter [3871 1Kb] arripiunt; atque ad nos qua possunt instantia prosperante Domino reuertuntur.

99. [Cap. 101.] Interea Gregorius de Alberico  Tusculanensis [* 1Kb] comes comperto Romani pontificis obitu, sociato sibi Girardo de Galera [3872 1Kb] et Romanorum potentium aliquot, nocturno tempore cum armatorum turbis undique [3873 1Kb] tumultuantibus  atque furentibus ecclesie iura peruadunt, et Iohannem ueliternensem episcopum, Mincium  postea cognominatum, inuitum [3874 1Kb] licet, ut ferunt, [3875 1Kb] in Romana sede papam constituunt, Benedicti nomine illi imposito  . Quod cum Petrus Damiani uir ualde religiosus et [3876 1Kb] in secularibus ac diuinis litteris a pueritia studiosissimus, quem eo tempore Stephanus papa distractum ab heremo  in Ostiensi ecclesia episcopum fecerat, auditu [3877 1Kb] comperisset, una cum ceteris [3878 1Kb] cardinalibus qui [3879 1Kb] ad presens aderant cepit quoquomodo [3880 1Kb] poterat obsistere, reclamare, ac terribiliter [3881 1Kb] anathematizare; sed omnes hii tandem fautorum eius  terrore compulsi, per diuersa coacti sunt latibula fugere. Ita a satellitibus Satane Ostiensis ecclesie archipresbyter  non [3882 1Kb] tam canonum quam etiam litterarum ignarus, ut predictum Mincium ad apostolatus culmen proueheret, raptus ac uiolenter attractus est. Humbertus interea episcopus tunc a Florentia reuertens una cum Petro Tusculanensi episcopo, nequaquam Rome remorandum sub [3883 1Kb] tanto turbine ratus, clam post [3884 1Kb] paucos dies iter aggressus, apud Beneuentum pascha celebraturus accelerabat. Qui cum feria 4 ante cenam Domini  ad Sanctum Germanum applicuisset, simul cum socio inuitatus a fratribus atque retentus festiuitatis gratia est.

100. [Cap. 102.] Hec preterea sunt que de Friderici  muneribus hoc monasterium tempore diuerso recepit. Crucem auream super [3885 1Kb] altare, gemmis ac margaritis speciosissime [3886 1Kb] comptam librarum paulominus duarum, cum tripode suo [3887 1Kb] argenteo deaurato, et astili onichino, argento et auro decenter  [3888 1Kb] ornato, quinque librarum inter utrumque. Yconas argenteas deauratas 4. Auream unam cum gemmis ac smaltis ualde pulcherrimam, cum non parua ligni dominici portione. Ceraptata cristallina, parium unum; argenteum parium alterum. Codicellum euangelii auro gemmisque decoratum. Pluuiala 6. Laternam argenteam magnam librarum 5, cum nigello  . Urceolum argenteum ad ministerium altaris. Situlam argenteam deauratam cum smaltis. Pallia quoque et hostiaria aliquot. Tapetia 7, et unum maius quolibet pallio pretiosius. Antiphonarium unum.

Secundo tandem operis huius ab Aligerno in Desiderium usque [3889 1Kb] Domino fauente deducto libello, oportunum ac decens esse putamus, si uitam moresque illius ac gesta exintegro quantum [3890 1Kb] fas  suppetit descripturi et [3891 1Kb] ab ipsis eius incunabulis incepturi, tertium historiuncule huius primordium eius auspiciis dedicemus, ac sic per [3892 1Kb] ordinem [3892 1Kb] reliqua illius opera comitante [3892 1Kb] Christi [3892 1Kb] gratia [3892 1Kb] contexamus.


Explicit liber secundus [3893 1Kb]


INCIPIUNT [3894 1Kb] CAPITULA LIBRI TERTII.
    1. De infantia [3895 2Kb] seu intentione Desiderii.
    2. Qualiter patre mortuo clam matrem fugerit, et habitum religionis induerit.
    3. Quomodo inuentus a propinquis sit, et ad matrem reductus.
    4. Qualiter iterum fugerit et apud Salernum in monasterio de Caua sit commoratus.
    5. Qualiter per Landulfum principem rursus sit Beneuentum reductus, et apud Sanctam Sofiam manere permissus, et quare Desiderius appellatus.
    6. Qualiter sit ad Tremitense monasterium primo, dehinc ad Maiellam profectus, itemque Beneuentum reuersus.
    7. Qualiter Leoni pape sit familiaris effectus; et qualiter Alphano Salernitano coniunctus, primo in curiam pape uictoris, deinde ad hoc monasterium pariter uenerit.
    8. De uisione Desiderii et quomodo Alphanus ad abbatiam Salernitanam, ipse uero ad Capuanam preposituram transmissi sunt.
    9. Qualiter sit Desiderius electus et ordinatus.
    10. De studio et constructione officinarum monasterii.
    11. Qua de causa Castellum nouum construxit.
    12. De ordinatione pape Nycolai, et qualiter ab eo cardinalis et abbas est consecratus.
    13. Qualiter idem apostolicus apud Melphiam Apulie concilium fecerit, et qualiter Sancta Maria [3896 1Kb] de  Calena sancto Benedicto concessa, et Sanctus Benedictus de Salerno restitutus sit; et de concambio Sancti Laurentii.
    14. Qualiter a predicto papa domnus Oderisius diaconus sit ordinatus, et in Aquino domnus Martinus, in [3897 1Kb] uenafro uero domnus Petrus episcopi constituti.
    15. Qualiter Richardo principatum, uiscardo [3898 1Kb] uero ducatum idem apostolicus confirmauit [3899 1Kb] ; et qualiter uterque illorum id adquisierit.
    16. [3900 1Kb] Qualiter idem princeps aliquanta finitima nobis castella partim conesserit, partim commutauerit; et de concambio de Pede montis.
    17. De quorundam in [3901 1Kb] hoc loco oblationibus.
    18. Quot uel qualia ornamenta Desiderius tunc uel adquisierit uel fecerit [3902 1Kb] .
    19. De ordinatione pape [3903 1Kb] Alexandri, et controuersia Cadaloy.
    20. De flagello fulminum, et uisione abbatis super hoc.
    21. Qualiter per rogum [3904 1Kb] regis Sardinie 12 illuc monachos direxerit, et qualiter a Pisanis disturbati fuerint.
    22. Item de oblationibus ipsius et alterius regis in Sardinia, et de satisfactione Pisanorum.
    23. De aduentu ducis Gotfridi [3905 1Kb] ad Aquinum et de ingressu Normannorum in Marchiam [3906 1Kb] .
    24. Quot huius monasterii fratres a predicto patre ad honores promoti sint; et de priuilegio nobis contra Hildebrandum archiepiscopum facto.
    25. De monasterio Tremitensi, a predicto abbate recepto et ordinato.
    26. Qualiter ab eo uetus ecclesia euersa sit, et noua constructa.
    27. Qualiter a [3907 1Kb] Constantinopoli artificibus accersitis [3908 1Kb] , musiuis et lapidibus eundem basilicam decorauit [3909 1Kb] .
    28. De diuersis in eadem ecclesia laboribus.
    29. Quanta gloria ipsam ecclesiam dedicauerit, et quibus eam sanctorum [3910 1Kb] reliquiis adornauerit.
    30. De frequentia populorum propter absolutionem huc incurrentium [3911 1Kb] .
    31. De regina Agne [3912 1Kb] , et oblationibus eius.
    32. [3913 1Kb] De uariis ipsius ecclesie ornamentis.
    33. Qualtier ad ampliandum monasterii claustrum, destructis prioribus officinis iterum eas multo potiores ac meliores effecit.
    34. [3914 1Kb] Qualiter carte monasterii sancti Benedicti de Salerno nobis pertinentes, dudum reperte, abscondite, atque incise pro nostra inuidentia fuerint [3915 1Kb] .
    34a. De renouatione ecclesie Sancti Martini, et constructione mansiuncule Desiderii, et qualiter dedicauerit ecclesias Sancti Bartholomei et turrium paradisi.
    35. De Alberico [3916 1Kb] , et qualiter uocatus interfuerit synodo. De Alfano. De Amato, et Constantino Africano.
    36. De demoniaco et clauda quadam curatis ab Alexandro papa, et de cambio de Sancta Maria de Palladio, et concessione Terracinensis ciuitatis [3917 1Kb] .
    37. De restitutione siue oblatione ac constructione monasterii sancti Angeli de Formas.
    38. De septem miraculis meritis beati Benedicti patratis [3918 1Kb] 
    39. De quibusdam refutationibus et oblationibus.
    40. De quibusdam miraculis beati Benedicti meritis in Galliis et hic patratis.
    41. De quorundam oblationibus.
    42. De mota questione coram apostolico super ecclesiam Sancte Sophie et ecclesiam Sancti Angeli de Formas.
    43. De miraculis quorundam huius monasterii monachorum.
    44. De quorundam oblationibus.
    45. Qualiter Robertus Guiscardus Siciliam ceperit, Salernum, et ecclesiam sancti Matthei apostoli construxit, brachium sibi reseruans, et quamplurima loca.
    46. De pecunia uiolenter abstrata et interdicto.
    47. De quibusdam oblationibus et confirmationibus.
    48. De quorundam monachorum miraculis, et renouatione Sancti Liberatoris.
     49. De causa dissensionis inter Henricum imperatorem et Gregorium papam, et qualiter Robertus Guiscardus Romaniam ingressus est.
    50. De archiepiscopo Rauennate inuasore apostolice sedis, et qualiter Desiderius iuerit ad imperatorem, manserit, et redierit.
    51. De obitu duorum monachorum huius monasterii.
    52. De castello Saracenisco, et Suio.
    53. Qualiter Robertus Guiscardus adduxit apostolicum ad hunc locum.
    54. De uisione nocturna cuiusdam Iohannis, et cum missam apostolicus celebrauit.
    55. De quadam parte salutifere crucis huc apportata, et renouatione Sancti Benedicti in Capua, et pluuia postulata.
    56. De quorundam oblationibus, et Aldemario huius cenobii monacho.
    57. De obitu Roberti Guiscardi, et brachio sancti Matthei apostoli.
    58. De oblationibus eiusdem Roberti in hoc cenobio.
    59. De quibusdam oblationibus et commutationibus.
    60. De quibusdam concessionibus a Desiderio factis, et quorundam oblationibus.
    61. De quorundam oblationibus.
    62. De Guaiferio Salernitano.
    63. De libris quos Desiderius fieri
    64. De latronibus.
    65. De obitu Gregorii pape, et de electione tractanda.
    66 De electione de Desiderio facta.
    67. De reditu electi ad Casinum.
    68. De consecratione electi pape uictoris. De corpore sancti Nicolai.
    69. De ecclesia Sancti Petri, et uisione eiusdem apostoli.
    70. De Guiberto eresiarcha, et persecutione ecclesiarum.
    71. Qualiter papa uictor misit exercitum in Africa contra Saracenos, et de uictoria eiusdem exercitus.
    72. De concilio generali et constitutionibus.
    73. De obitu pape uictoris, et constitutione abbatis Oderisii
    74. Quot et qualia ornamenta ecclesiastica reliquid in hoc monasterio in suo obitu papa uictor, qui et Desiderius abbas.





INCIPIT LIBER TERTIUS.


 DESIDERIUS abbas huius monasterii tricesimus septimus, et quartus huius loci restaurator ac renouator, sedit annis uiginti nouem, mensibus quinque.

Primus siquidem monasterii huius fundator atque constructor fuit pater sanctissimus Benedictus, Petronax secundus, Aligernus [3919 1Kb] tertius: Desiderius hic noster extitit quartus. Quem [3920 1Kb] uidelicet omnipotens Deus [3921 1Kb] adeo carissimum habuit, ut illud quod suo fideli famulo Benedicto olim promiserat, locum utique [3922 1Kb] istum quem tunc gentibus destruendum diripiendumque tradere censuerat [3923 1Kb] , in maiorem longe quam tunc erat statum, famamque [3924 1Kb] et gloriam fore uenturum, per ipsum nostro hoc tempore dignatus sit ut cernitur ad effectum perducere   . Huius plane admirabilis et singularis uere sui ordinis uiri, tam diues, tam [3925 1Kb] multiplex, tam denique copiosa est gestorum materia, ut uel [3926 1Kb] ipsi Ieronimo uel [3927 1Kb] Sulpicio certe si adessent, non posset uideri ad scribendum indigna. Ego tamen quamuis imperitus [3928 1Kb] et iners, et tanto sim operi nequaquam sufficiens, tum pro imperio reuerendissimi [3929 1Kb] patris Oderisii minime contemnendo, tum pro maxima quam idem pater Desiderius in me ab ipsa fere infantia habere dignatus est dilectione; cum me, uix dum quattuor et decem annos egressum in hoc sancto loco suscepit [3930 1Kb] , instruxit, enutriit, ac prouexit: considerans [3931 1Kb] insuper cum tanti utilitate operis memoriam quoque tanti uiri scriptorum  neglegentia paulatim in obliuionem, ac per hoc in contemptum fore uenturam; licet non decenter, licet non eleganter, licet denique non sufficienter [3932 1Kb] id ualeam, aggrediar tamen, confisus de auxilio Dei, uitam illius ac gesta quolibet modo perstringere, et ad gloriam Dei tantique uiri dulcem [3933 1Kb] memoriam, nec non et [3934 1Kb] ad solacium filiorum eius, fratrum nostrorum, litteris utcumque mandare. Aequius utique iudicans cum obedientia et deuotione inscitie notam subire, quam de tam excellenti [3935 1Kb] materia ex toto silere: et indignum prorsus esse decernens, ut etsi omnia nequeo, uel aliquanta non studeam de tot tantisque operibus eius referre; prudentissimo utique more uenantium insectantium feras, qui, etsi omnes attingere [3936 1Kb] nequeunt, nequaquam tamen  quotquot possunt capere neglegunt. Et quoniam plurima prorsus et fere innumera huius [3937 1Kb] uiri sunt gesta [3938 1Kb] , multa ex [3939 1Kb] ipsis etiam que scio me pretermissurum confiteor; quoniam si [3940 1Kb] uniuersa scribere uoluissem, prolixam certe et enormem historiam condidissem: quamuis ob hoc a multis nostrorum qui mecum illa [3941 1Kb] pariter recolunt, me redarguendum fore non dubitem. Sed ego lectorum fastidio utiliter consulens, si ea tantum que relatu essent dignissima scriberentur, sufficere iudicaui. Nam, si qua minus in [3942 1Kb] nostris litteris reperiuntur, in eius profecto [3943 1Kb] operibus luce clarius peruidentur [3944 1Kb] . Huius sane uiri primordia, quoniam opitulante Christo hinc exordium sumere gestio, ab his qui ei [3945 1Kb] ab incunabulis extitere sodales didici [3946 1Kb] .  Multa preterea laudabilium [3947 1Kb] actuum eius a prioribus quibusdam audiui. Nonnulla etiam ex eiusdem ore ueridico, cum frequenter me sibi nimia bonitate faceret adherere percepi. Cetera postremo illius et oculis propriis plurima uidi, et uniuersis fere usque ad obitum eius interfui. Unde lectorem meum reddere certissimum uolo, nulla me in hoc opusculo extrinsecus additamenta facturum, nulla prorsus de illo nisi ueraciter comperta scripturum: utpote qui me simplici intellectu legisse meminerim: Perdes, Domine, omnes qui loquuntur mendacium ; saluo utique intellectu alio, quo dictum id de hereticis affirmatur. Quod si forte aliquis inuidentia seu malitia ductus, fidem his accoommdare noluerit, et fauoris potius gratia huic rei me operam dedisse  putauerit: huc, si placuerit, properans, aperiat uisus et uideat, ac per ea que uidentur illa quoque que uideri non possunt actuum [3948 1Kb] eius, semoto liuore considerans, admiretur et credat, credensque bonorum omnium largitori laudes super hoc et gratias  referat. Sicque tandem me de multis illius pauca, deque maximis minima prorsus scripsisse cognoscat.

1. Is [3949 1Kb] ex nobilissima Beneuentanorum principum origine sanguinis lineam ducens  , spiritu potius quam carne nobilis esse ab ipsis rudimentis infantie cepit, et Dei magis seruitio quam seculi uanitatibus operam dare ab ipsis ut ita dicam huberibus matris elegit. Studebat nanque puerulus adhuc frequentare ecclesiam, diuinas lectiones et audire libenter et legere; cum quibusdam etiam religiosis sepe de his sermones innectere, et queque ab eis de bonis moribus addiscere poterat, in semetipso exprimere [3950 1Kb] . At pater  illius secularibus eum negotiis cupiens implicare, et utpote unicum unice diligens per posteritatis illius lineam sue nobilitatis  nomen disponeret propagare, puellam ei adeque nobilem, cum iam inciperet adolescere, studuit desponsare, utque parentela eadem ad inuicem firmaretur, modis omnibus maturare. Sed quoniam Dei Spiritus suo igne cor Desiderii ad mundi contemptum accenderat, econtrario longe aliter quam pater disposuerat agere puer egregius destinabat, seque potius heremum quam nuptias appetere, secretis quibus poterat gestibus indicabat. Et fecisset certe [3951 1Kb] suis desideriis satis; nisi quod diligens parentum custodia et singularis amor ac sollicitudo ingens impediebat.

2. Non post multos dies, Dei iudicio, patre a Normannis perempto, Desiderius aliquomodo nactus occasionem quam dudum optauerat, omnibus cepit  modis clam licet satagere, ut desiderium quod cogitatu conceperat, opere parturiret. Cuidam igitur monacho bene sibi noto, prudenti satis in secularibus uiro, nomine Iaquinto, cuius uidelicet [3952 1Kb] hoc ego relatione percepi, consilium totum communicat, pandit uotum, uoluntatem ostendit, et ut ei super hoc fideliter [3953 1Kb] auxiliaretur instanti [3954 1Kb] nimis preco deposcit. Erat tunc circiter annorum uiginti. Nosti, inquiens, mi pater, qualiter me seculo huic misero propinqui innexuerint. Sed quoniam, ut uere tibi fatear, iamdudum Deo uacare decreui, per ipsum te obtestor et obsecro, ut iuxta quod scis et potes, his me uinculis exsolutum Deo liberius seruiturum clam omnibus ad aliquam remotissimam solitudinem transferas. Quid  multa? pollicetur in omnibus Iaquintus auxilium; sed cauere admonet [3955 1Kb] , ne forte sit hec suggestio demonum. uerum cum eius per omnia firmum in Christo pectus agnouit, et rursus [3956 1Kb] iterumque pertemptans [3957 1Kb] idem semper quod pridem inuenit: quadam die iam circa uesperam pariter ascensis  equis, quasi spatiandi gratia, ciuitatem egressi, consequentibus aliquot famulis ad [3958 1Kb] ecclesiam beati Petri cognomento Maioris que iuxta candem ciuitatem est sita perueniunt, ibique quasi [3959 1Kb] causa orationis ingressi, equos et gladium quo idem Desiderius tunc erat accinctus [3960 1Kb] , predictis famulis pro foribus ueluti seruanda relinquunt. Inde iam sero per quandam illius ecclesie posterulam uadentes, pede [3961 1Kb] iter adoriuntur [3962 1Kb] , et cum non plus octo miliariis abinde locus ille distaret ad quem pergere disposuerant, noctis errore simul ac pauore confusi uix illuc alterius diei mane perueniunt. Quos cum uir Dei seruus [3963 1Kb] qui solitariam inibi uitam ducebat, Santari nomine, conspexisset, ualde miratus atque letatus est. Moxque inducens illos in cellam  suam, ac Desiderium frequenter exosculans, cepit sollerter exquirere cur ita uenissent. Cognita itaque Desiderii uoluntate uehementer obstupuit, quod puer tam nobilis, tam delicatus, tam diues, et precipue parentum [3964 1Kb] singularis, tam feruenter uniuersis seculi pompis ac uanitatibus spretis, sub tam districto proposito seruiturus Domino accessisset. Sed quoniam nil Deo difficile aut impossibile esse sciebat, laudes illi et gratias maximas referens, ueterem hominem cum actibus eius Desiderium, ipso uel maxime insistente protinus exuit, et nouum qui renouatur in Dei cognitionem, illum consequenter uestiuit. Et Iaquinto in sua maturius redeunte, solus Desiderius [3965 1Kb] cum Santari solo remansit.

3. Famuli igitur eius, ut supra dictum est, cum  equis et armis ipsius frustra illum pro foribus ecclesie prestolantes, cum discessum illius tandem aliquando cognouissent, uicina iam nocte ad ciuitatem quam [3966 1Kb] citius reuertuntur, matrique ac propinquis quid accidisset, pauitantibus animis referunt [3967 1Kb] . Noctem illam mater continuauit in lacrimis: propinqui uero et affines ipsius mane facto equis ascensis, per diuersam [3968 1Kb] uiciniam requirendi illum gratia disperguntur, ac tandem quod erat in re suspicantes, probitatum eius indicio ad Santari cellam deueniunt. Quam statim uiolenter ingressi, ueste illum monastica uestitum reperiunt, ac uehementer irati prefatum Dei seruum contumeliis magnis et conuiciis multis adoriuntur, et inhoneste satis sacram uestem Desiderium exuentes, manibus eam  propriis scindunt; eumque inuitum [3969 1Kb] licet et repugnantem priori ueste uestiunt. Ac postremo [3970 1Kb] illum equo impositum ipsis lora tenentibus quasi maximam ante se predam agentes, ad urbem more triumphantium reuertuntur. Hic [3971 1Kb] iam matris lacrimas  et querelas simul ac suadelas frustra in [3972 1Kb] Desiderium iactas, propinquorum immo totius urbis tripudium, quis referre contendat? Annum fere integrum sub ingenti custodia in domo matris, habitu tantummodo secularis, ceterum mente celebs exegit, nullusque illi neque de nuptiis neque de actu [3973 1Kb] aliquo mundiali persuadere aliquatenus potuit. Ita quem fidelem ac strenuum domui sue dispensatorem constituere Dominus disponebat, ab omni eum carnalis contagii macula purum immunemque seruauit; unde non immerito a cunctis ciuibus admirabilis [3974 1Kb] ac desiderabilis habebatur.

4. Sed cum iam fere nulla fuge ipsius suspicio matrem teneret, eumque quoniam [3975 1Kb] coniugatum non poterat, retinere secum uel clericum niteretur  ad episcopium quod domui sue satis erat contiguum primo quidem non sine custodia, dehinc securitate crescente solum sepius ire sinebat. Erat tunc in monasterio sancte Sophie prepositus nomine Siconulfus, qui Desiderii desiderium pleniter noscens quoniam per diem, ne suspicio reuiuisceret, non presumebat, nocte cum eo apud episcopium sepissime loquebatur. Post non multos dies, noctu sicuti consueuerat ad eum cum equis ueniens, cuculla indutum clam Salernum perduxit, ac Beneuentum perniciter rediit. Mox itaque [3976 1Kb] Desiderius ad principem Guaimarium consanguinitate sibi propinquum accedit, aduentus causam ostendit, orat ut quoniam in patria uiuere monachus parentum pertinacia non auderet, quiete apud illum Deo sibi seruire liceret.  Si hoc mereretur impetrare, nusquam inde procederet. Si uero aliquando illum reddere propinquis deberet, modo potius sibi licentiam alio [3977 1Kb] properandi concederet. Eius igitur aduentu nimium [3978 1Kb] exhylaratus Guaimarius, et uehementer admiratus tantum in tantillo [3979 1Kb] adolescente feruorem, annuit postulatis; eumque secum per dies aliquot retinens, nullique se contra uotum reddendum fidissime pollicens, demum ad monasterium sancte Trinitatis quod Ad cauam nuncupatur non longe a Salerno situm, eodem petente transmisit  . Quod propinqui persentientes [3980 1Kb] , magnis ac frequentibus precibus Desiderium sibi reddi Guaimarium interpellant: sed principe in promissione quam Desiderio fecerat permanente, per semetipsum Landulfus  Beneuentanus princeps, matris ac propinquorum orationibus fatigatus Salernum uenit, et Desiderium affinibus reddi deposcit.

5. Tali igitur tandem aliquando conditione ut [3981 1Kb] Beneuentum redeat impetratur, ut sine alicuius  impedimento uel contradictione apud monasterium sancte Sophie sub monastica professione sibi manere liceret. Postquam uentum est Beneuentum, uniuersis affinibus sibi obuiam simul cum ciuitate ruentibus, cum omni pariter comitatu princeps illum ad monasterium est prosecutus. Gregorius tunc uir ualde prudens et strenuus eidem monasterio preerat in abbatem, qui Desiderium multa hylaritate recipiens, pro eo quod uniuersis desiderabilis erat, tunc primum mutato eius nomine, Desiderium appellari precepit. Nam usque ad id tempus Dauferius uocabatur.

6. Ibi [3982 1Kb] ergo illo per annos aliquot sub uita religiosissima commorante, et secum [3983 1Kb] sepissime reputante monachum in sua patria perfectum esse  non posse, peruenit interim ad notitiam illius fama monasterii Tremitensis, quod uidelicet in Adriatico mari apud insulam Diomedis nomine [3984 1Kb] nuncupatam [3985 1Kb] triginta circiter millibus a terra distans situm esse dinoscitur. Et quoniam iamdudum apud Beneuentum familiaritatem abbatis predicti loci adeptus fuerat, uix licet impetrata licentia illuc perrexit; ibique satis austere conuersationi se tradens, non paruum tempus exegit. Sed cum ab eodem abbate adeo diligeretur, ut eandem ei abbatiam se quoque uiuente contradere cuperet, ille uero subiectioni potius quam prelationi mentem accommodaret, ac propterea cedendum loco illi decerneret: quodam tempore idem abbas ad res monasterii disquirendas egrediens, eundem Desiderium secum ire rogauit;  quam ille egressionis oportunitatem libenter amplexus, minime differendam putauit. Cumque pariter ad Trasmundi [3986 1Kb] comitis  quoniam res ita poscebat curiam perrexissent, uxor eiusdem comitis super aduentu Desiderii propter quod eius [3987 1Kb] affinis esset ualde exhylarata, a uiro suo ut secum illum aliquandiu retineret etiam inuito abbate obtinuit; cuius uidelicet retentionis auctor ipsemet, ut dicitur [3988 1Kb] , extitit. Audiens autem celebre tunc nomen heremitarum Maielle degentium, illuc properare ac Deo secretius seruire desiderans, predictum comitem ut ibidem transmitteretur orauit; quod et factum est. Ubi cum tribus circiter mensibus, a principio uidelicet Februarii usque in tertiam post pascha ebdomadam [3989 1Kb] sub ingenti continentia  remoratus fuisset, transmissus est illuc supranominatus Iaquintus cum litteris ex parte apostolici ad heremi ipsius priorem; quarum tenor et priori sub interminatione iubebat ne illum amplius retinere presumeret, et illi nichilominus mandat ne uel minimas [3990 1Kb] inibi moras innecteret. Ita regressus ad sancte Sophie monasterium est.

 7. Non post multos dies  domnus Leo papa sanctissimus a partibus ultramontanis regressus Beneuentum intrauit, et quoniam Desiderius iam dudum Humberto, Silue candide episcopo, cognitus et ualde [3991 1Kb] carus extiterat, tam per illum quam et per Fridericum tunc cancellarium eidem pape notus et ualde familiaris efficitur; adeo  ut illi frequenter in altaris officio adhereret, et euangelium ad eius missas sepius legeret. Per idem tempus prefatus pontifex descendit in Apuliam cum Normannis dimicaturus; sed Dei iudicio ab his superatus, ac Beneuentum regressus, ordinato Huodelrico [3992 1Kb] archiepiscopo  quem secum adduxerat, post nouem circiter menses Romam reuersus, atque defunctus est . Interea Desiderius  ob nimiam abstinentiam multasque uigilias in languorem non modicum decidens, medendi gratia Salernum perrexit. Ibi itaque illo aliquandiu remorante, Alfanus, qui postmodum eiusdem ciuitatis archiepiscopatum adeptus est, prudentissimus et nobilissimus clericus, maxima illi est familiaritate coniunctus. Cuius animum frequentibus monitis ad mundi contemptum exhortans, sic tandem ab illo exegit ut monachus fieret, si prius ut iam dudum mente conceperat Ierusolimam ire permissus fuisset. Hac inter illos sponsione firmata Beneuentum reuersus Desiderius est, atque post non multos dies mandat eidem Alfano ut ad se ueniat. Renuente illo ac potius pauitante Salernum egredi, iterum Desiderius ad illum abiit, eumque, propter quorundam  inimicantium illi timorem, cuculla sua indutum noctu de ciuitate educens, secum Beneuentum adduxit. Cum uero cepissent Alfanum nobiles quique uiri ac clerici frequentare, eumque ob maximam eius prudentiam decenter excolere, propositum autem Ierusolimitani [3993 1Kb] itineris paulatim cepisset in [3994 1Kb] eius corde [3995 1Kb] tepescere, seque a Desiderii latere nullo unquam modo, nullo unquam tempore assereret uelle diuidere, tempus ab eis [3996 1Kb] aliquantum apud monasterium sancte Sophie exactum est: cum ecce fama percrebruit, papam [3997 1Kb] uictorem ab ultramontanis partibus Roman uenisse , eumque ad partes istas in proximo uenturum fore. Territus Alfanus huiusmodi nuntio, quod fratres suos  super Guaimarii principis occisione insimulandos arbitraretur [3998 1Kb] , adire [3999 1Kb] ac preoccupare statuit apostolicum, secumque ire orat suppliciter Desiderium. Et quoniam miram cantandi peritiam, et medicine artis scientiam non paruam habebat, eiusdemque artis codices nonnullos secum a domo detulerat, magni aliquid se habendum in summi pontificis curia omnimodis confidebat. Confectis igitur  atque aptatis quotquot potuit medicaminibus, una cum ciuitatis ipsius archiepiscopo ad Romanum pontificem in Tusciam proficiscuntur, eumque apud Florentiam remorantem reperiunt. In breui itaque maximam apud illum familiaritatem adepti, et satis honorifice habiti sunt. Sed cum iam ibi per tempus aliquantum remorati, pro certo Desiderius comperisset papam minime ad partes istas uenturum, insuper etiam ultra montes proxime profecturum; simulque ualde inutilem [4000 1Kb] proposito suo considerans in eiusdem pontificis curia conuersationem: cepit omnimodis instare Alfano, ut iam iamque peteret ab eo licentiam reuertendi. Petrus ante non multos dies huic monasterio electus fuerat a fratribus in abbatem , qui pro ipsa sua ordinatione insinuanda  duos huius loci ad papam tunc fratres transmiserat. Igitur Desiderius optata iam dudum oportunitate reperta, accedit pariter cum Alfano ad Romanum pontificem, simulque pedibus illius se prosternentes, orant recedendi licentiam. Adduntque petentes, ut gratia religiosius uiuendi per monachos qui ad eum a Casinensi monasterio uenerant, illuc eos transmittere suisque litteris illos abbati dignaretur ac fratribus commendare. Annuit apostolicus, atque ita sicut poposcerant cum fratribus illis ad hoc cenobium transmissi sunt. Receptique decenter ab abbate, et fratribus sociati, honeste satis [4001 1Kb] atque humiliter inter illos aliquandiu conuersati sunt, et ab uniuersis in dilectione plurima habiti, nec non et monasticam ab eodem  abbate consecrationem adepti; Friderico super eorum aduentu plus quam satis est gratulante.

8. uiderat per hos dies Desiderius uisionem non contemnendam, quam satis proxime rei commendauit effectus. Cernebat siquidem se una cum Alfano in quadam excelsa ac ualde pulcherrima turre que iuxta capitulum fratrum sita esset consistere, in qua nimirum pater Benedictus uidebatur sede decentissima residere. Cumque ad illius uisionem pauefacti [4002 1Kb] stuperent, et accedere propius nequaquam presumerent, beatus pater [4003 1Kb] Benedictus Desiderio hylariter innuebat, eumque iuxta se sedere [4004 1Kb] manu porrecta iubebat; Alfanus uero quoniam uocatus ab eo non fuerat, quasi indigne ferens  de domo illa exibat. Que nimirum uisio manifestissime portendere uisa est, et Alfanum in loco hoc non diu remoraturum, et Desiderium Benedicti patris uicem in hoc monasterio suscepturum. Non multo post igitur a Gisulfo principe Alfanus expostulatus, primo apud Salernum in monasterio sancti Benedicti abbas effectus; demum [4005 1Kb] uero eiusdem ciuitatis archiepiscopatum indeptus est  ; Desiderius autem [4006 1Kb] ad Capuanum monasterium est  transmissus prepositus. Richardus tunc Auersanus comes Capuam expugnabat: sed cum Pandulfus ipsius ciuitatis princeps indigna quedam et superflua iuxta priorum temporum consuetudinem Desiderio uellet iniungere, ille uero [4007 1Kb] constanti ut erat pectore nequaquam in his ei congruum duceret assentiri, Capuam egressus ad Richardum accessit; et omnium que extra ciuitatem erant monasterio pertinentium ab eo securitate percepta [4008 1Kb] , et maxima insuper illi extunc federatus amicitia, in obedientiis eiusdem monasterii aliquandiu remoratus est, paucissimis in monasterio relictis fratribus, et ceteris ad se accersitis.

9. Dehinc cum predictus Fridericus in abbatem loci [4009 1Kb] huius electus , demum uero in  Romanum pontificem, ut suo in loco iam supra taxauimus, ordinatus fuisset, Romam ad illum, mense Augusto, cum duodecim aliis loci huius fratribus nominatim ab eo [4010 1Kb] uocatus perrexit; ibique Romana febre perculsus, post paucos dies huc rediit. Cum autem idem apostolicus ad monasterium hoc post quattuor circiter menses uenisset , non multo post graui languore detentus atque ad extrema fere perductus est. Accersitis itaque cenobii huius prioribus, dat optionem illis in abbatem eligendi quem uellent. Qui cum habito adinuicem consilio nunc illum, nunc alium ut in talibus consuetudo est eligendum censerent, communis tandem uniuersorum consensus in Desiderium expetendum aspirat; et ut ipse illis in patrem concederetur, communibus  uotis papam exorant. Cumque ualde [4011 1Kb] sibi placere eamdem electionem apostolicus asseruisset---nam et olim a tempore Leonis pape optime illi apud Beneuentum notus extiterat, et ex quo Petrus abbas eundem Desiderium ante non plenum biennium receperat, multa se illi familiaritate deuinxerat---ita quidem ut in camera erat, fratrum electionem confirmauit, dicens quod, quamuis plures eo tempore religiosos ac spirituales uiros, multaque honestate et prudentia preditos iste [4012 1Kb] locus haberet, neminem tamen magis idoneum eligere ad id officium de suo collegio potuissent. Sed [4013 1Kb] quoniam, dum ipse aduiueret, nulli se mortalium eandem abbatiam tradere [4014 1Kb] decreuerat, Desiderium uero ad Constantinopolitanum  imperatorem iam dudum Romane sedis apocrisarium facere disposuerat: constituit ut si idem Desiderius se superstite reuerteretur, ipse illi uellet honorifice [4015 1Kb] abbatiam contradere; si uero ante illius reuersionem [4016 1Kb] se mori contingeret, redeuntem illum absque aliqua contradictione in abbatem congregatio uniuersa reciperet. Stephanum itaque cardinalem, et Mainardum postmodum Silue candide episcopum illi socios itineris  donans, et in epistolis quas imperatori mandabat, Casinensis abbatie illum electum commemorans, emisit a se, precipiens ut expleta legatione reuerti quantocius [4017 1Kb] festinaret. Post [4018 1Kb] hec Romam reuersus , ac demum profectus in Tusciam, post paucos dies apud Florentiam, ut iam supra retulimus, obiit. Desiderius igitur cum [4019 1Kb] iniunctum sibi cuperet maturare negotium, sumptis queque essent tanto itineri necessariis, simul cum sociis [4020 1Kb] iter aggressus, ad monasterium sancti Iohannis quod in [4021 1Kb] ueneris nuncupatur ut ibi mare ingrederetur profectus est. Cum autem per dies aliquot frustra [4022 1Kb] illic remoratus fuisset, et propter eris inclementiam mare ingredi nequaquam presumeret, Sipontum inde contendit; ubi [4023 1Kb] nauem  qua Barim nauigaret ingressus, per quendam episcopum qui orationis gratia montem Garganum adierat, fratribus se commendari, seque tunc [4024 1Kb] tantum mare ingressum illis significari rogauit. Sed, cum apud Barim quoque causa nichilominus [4025 1Kb] tempestatis aliquandiu restitisset, alium item nuntium huc dirigere studuit, per quem uidelicet notificando [4026 1Kb] mandabat, ob temporis intemperiem usque ad eam [4027 1Kb] diem apud Barim morari. Contigit autem dispositione diuina que illum ad loci huius recipiendum honorem hactenus retardauerat, ut eo die quo idem eius [4025 1Kb] nuntius huc applicuit, eo quoque die fratres nostri qui cum papa profecti fuerant, illo apud Florentiam defuncto atque sepulto redissent. Mox itaque nostri consilio habito, duos  fratres qui Desiderium reuocare nuntiata apostolici morte deberent, festinanter transmittunt [4028 1Kb] .

[Cap. 10.] Iam tandem Desiderius necessaria [4029 1Kb] queque itineri cepto sufficienter parauerat, iam iamque simul cum Argiro Barensium magistro nauigare disponebat, cum ecce ipso palmarum dominico  circa uesperam nuntios [4030 1Kb] predictos accepit, defunctum apostolicum, et se ad reuocandum illum sub [4031 1Kb] festinatione directos ab uniuersis fratribus asserentes; rediret ergo quantocius, et regimen monasterii prout Dominus ordinauerat cunctis se desiderabiliter prestolantibus sumeret. Obriguit Desiderius tam subita apostolici morte perculsus, moxque sociis aduocatis aperuit quid nuntii detulissent; ceperuntque pariter cum Argiro satagere,  qualiter ante quam mors pape diuulgaretur reuerti ualerent. Non enim dubitabant se, cognito eius obitu, a Normannis uel capiendos uel disturbandos. Redemptis igitur protinus seu adquisitis pro se ac sociis aliquot quibus ueherentur iumentis, altera [4032 1Kb]  die  iter aggredientes uenerunt ad Robbertum uiscardum, tunc quidem partis [4033 1Kb] Apulie comitem, postmodum uero totius Apulie et Calabrie atque Sicilie ducem; rogantes ut secure illis per terram ipsius transire liceret. Qui ut fuit uir maxime bonitatis, licet iam pape transitum compertum haberet, et securitatem eis [4034 1Kb] concessit, et tres Desiderio equos quibus adhuc indigebat largitus est. Ita Deo in omnibus prosperante sine aliquo impedimento regressi [4035 1Kb] , ipso paschali sabbato  iam tardiuscule ad ciuitatem sancti Germani applicuerunt. Dominica uero sancti pasche  summo [4036 1Kb] diluculo ad [4037 1Kb] monasterium hoc ascendentos, capitulum fratrum de more ingressi sunt, presidentibus Humberto sancte Rufine, et Petro  Tusculanensi episcopis, et Stephano cardinali ac Mainardo Desiderii sociis. Nam predicti episcopi Humbertus et Petrus ut longe iam supra retulimus , post [* 1Kb] apostolici transitum symoniaci tunc Mincii ordinationem fugientes, Beneuentum pascha celebraturi pergebant; sed Deo ordinante gratia tante festiuitatis a nostris prioribus inuitati fuerant [4038 1Kb] atque retenti. Post sollemnem itaque sollemnitatis [4039 1Kb] tante [4040 1Kb] sermonem, mox Humbertus totius illius ordinationis optime conscius Desiderium aduocat, eique quemadmodum olim fuerat a papa dispositum, obedientiam abbatie recipere ex parte fratrum omnium imperat. Nulla post [4041 1Kb] imperium mora, nulla expectatio responsionis: protinus uniuersi surgentes eundem Desiderium acceperunt,  atque cum maximis laudibus ad ecclesiam deportantes, in sede illum abbatis honorifice locauerunt, uniuersis tum pro sollemnitate paschali, tum pro ipsius ordinatione immensa letitia et iocunditate repletis; anno [4042 1Kb] Domini 1058 .

10. [Cap. 11.] Igitur abbatia suscepta Desiderius cepit modis omnibus studere atque satagere ut quod dicebatur dici ueraciter posset. Cernens itaque totius monasterii officinas et angustas ambitu et forma deformes, et cum uetustate tum inertia ruinosas, adeo ut et contiguo uiderentur omnes domate cooperte, et egressus unius ingressui connexus esset alterius: incitabatur quidem animo illas aggredi ad renouandum, sed angebatur iterum, quia ut tam arduum  inciperet opus, nichil fere pensi habebat. Primo tamen [4043 1Kb] quasi experiri cupiens si quid ualeret, palatium quod dudum Richerius abbas ab orientali parte monasterii inchoatum ad solarium usque perduxerat, opere satis decenti [4044 1Kb] perfecit  ; iuxtaque  ipsum uersus ecclesiam, paruulam quidem, sed competentem plane in qua libri reconderentur edeculam fabricauit. Quod cum sibi prospero euentu cerneret obuenisse, domum etiam in qua abbates manere consueuerant, a [4045 1Kb] fundamentis renouare instituit: que uidelicet a septemtrionali parte adherens ecclesie, et uilissimis lignorum [4046 1Kb] furculis ab inferioribus [4047 1Kb] sustentata, et uiminibus ex parte maxima uidebatur intexta [4048 1Kb] ; adiuncto illi palatio cum absida, quod ueteres todericum appellare solebant. Dehinc inspirante ac prosperante Deo, mansionem etiam illam que quiescentes [4049 1Kb] fratres diuersis pre sui exiguitate solariis continebat, nichilo segnius renouare agressus est; in latere scilicet prioris a meridiano, quam funditus euertere ob claustri spatium disposuerat [4050 1Kb] . Namque propter ipsius  montis uerticem, cui nulla fere planities [4051 1Kb] inerat, uix in hoc loco paruissimi claustri speciem iuxta absidam ecclesie priores effecerant. Perfecta est igitur eadem domus in longitudine cubitorum sexaginta et centum, in latitudine uero cubitorum uiginti quattuor [4052 1Kb] : in [4053 1Kb] altitudine autem, propter ipsius montis inequalitatem quantitatis diuerse, maxime tamen. Quam [4054 1Kb] cum abietinis trabibus pulcherrime contignasset, lateribus cooperuit diuersisque coloribus decorauit. Super [4055 1Kb] hec nichil moratus, pari tenore uetus capitulum funditus diruens, nouum [4056 1Kb] construxit; illudque gypsea urna in giro, uitreisque fenestris, ac pulchro satis [4057 1Kb] uariorum marmorum pauimento decorans, tegulis nichilominus  cooperuit, et nimis uenusta [4058 1Kb] diuersorum [4057 1Kb] colorum uarietate depinxit.

11 [Cap. 12] Interea Frattenses oppidani, inquietorum ac [4059 1Kb] perfidorum hominum usque [4060 1Kb] ad id temporis genus, ac si quidam latrunculi, iunctis sibi Minturnensibus aliisque uicinis, nunc furtim nunc palam oppida sibi contigua nobis pertinentia infestare non desistebant. Terminum siquidem qui inter nos et illos antiquitus diuidebat, id est duo leones [4061 1Kb] lapidei, cum non procul ab eorum castro consisteret, olim malitiose clam confringentes in proximum demerserant puteum; qua nimirum fraude fidentes, si quando nos [4057 1Kb] terminum nostrum inter duos leones, sicut precepta imperatorum [4062 1Kb] continent computabamus, illi de leonibus qui secus portas  Sancti Georgii positi sunt illud dici, derisorie [4063 1Kb] immo pertinaciter affirmabant. Ecrum [4064 1Kb] igitur frequentissimas molestationes Desiderius egerrime  ferens, simulque illius sententie reminiscens: Obseruatio ordinis nostri summam deposcit quietem et securitatem; cum neque beneficiis eos, neque rationibus aliquatenus sedare ualeret, ad eorum tandem uiolenter frenandam nequitiam totus intendit; et Adenulfi Caietani ducis cui gratiam principis conciliauerat  adminiculo fultus, mox castellum cui Nouum proprie nomen inditum est, in monte qui Peranus dicitur omni instantia contra illos erexit. Sicque sua deinceps eos tutare, non autem amplius aliena peruadere compulit.

12. [Cap. 13.] Sed ut [4065 1Kb] retro paululum redeam, cum post obitum pie memorie Stephani pape, supradictus Hildebrandus reuersus ab imperatrice, contra eiusdem apostolici interdictum iuuasam a  pessimis hominibus ecclesiam comperisset, Florentie substitit; suisque litteris super hoc Romanorum meliores conueniens, eorumque ad omnia que [4066 1Kb] uellet consensum recipiens, mox annitente Godfrido duce Girardum Florentinum episcopum in Romanum papam elegit, simulque cum ipso et duce Romam mense iam Ianuario uenit ; ubi prefatus electus a Romano clero et populo in [4067 1Kb] apostolica sede inthronizatus, et Nycolai nomen indeptus est. Qui mox supradictum inuasorem cum omnibus suis fautoribus excommunicans, tandem quorundam suorum interuentu illum in communionem recepit, atque apud ecclesiam sancte Marie que a Romanis Maior uocatur, sacerdotali priuatum officio manere constituit  . Mandat deinde ad hoc monasterium,  quatinus domnus abbas sibi in Marchiam proficiscenti quam citius potest occurrat, uidelicet ut proximo Martii mensis ieiunio et presbyterii [4068 1Kb] gradum et cardinalatus pariter dignitatem [4069 1Kb] cum abbatie consecratione recipere debeat. Dominica igitur prima quadragesime  paratis omnibus necessariis iter arripiens, apud Farfense monasterium apostolico se coniunxit; ubi nimis ab eo amicabiliter honorificeque receptus, Auximum  simul cum ipso profectus est. Ibidem itaque secundo quadragesime sabbato, quod tunc pridie Nonas Martii euenit, cardinalis presbyter ab eodem apostolico ordinatus, et sequenti dominica abbatie consecrationem adeptus, priuilegium  ab eo satis honorificum iuxta consuetudinem predecessorum suorum recepit : quo insuper ad cardinalatus dignitatem [4070 1Kb] et honorificentiam patris sanctissimi Benedicti, per totam Campaniam et Principatum, Apuliam quoque  atque Calabriam, ab ipso fluuio Piscaria sicut influit [4071 1Kb] in mare uicem suam idem apostolicus illi concessit  . Post hec accepta remeandi [4072 1Kb] licentia Romam ueniens, proxima dominica mediantis quadragesime  apud ecclesiam beati Petri missam sollemniter celebrauit, atque turba [4073 1Kb] Romanorum innumera comitatus, ad titulum sancte Cecilie trans Tiberim maxima cum laude deductus est; sicque ad hoc monasterium in festiuitate [4074 1Kb] beati Benedicti reuersus. Sed [4075 1Kb] quoniam inuitatus fuerat pascha cum apostolico celebrare, euestigio Romam regressus est [4076 1Kb] , ibique usque ad peractam de more synodum [4077 1Kb] remoratus. In qua uidelicet synodo  idem apostolicus inter cetera que sollemniter statuit, decretum de ordinatione Romani  pontificis  qualiter scilicet, uel a quibus personis, seu pacis seu belli tempore, debeat ordinari, antiquas predecessorum suorum secutus sententias discretissime scripsit; idque sub districto anathemate tam sua quam omnium qui eidem synodo interfuerant sacerdotum auctoritate, roborauit.

13. Eodem tempore  idem papa ad hoc monasterium in ipsa beati Iohannis natiuitate adueniens, sociato sibi Desiderio in Apuliam descendit; ubi, cum apud Melphiam concilium celebrasset, Richardus princeps cuius iam supra meminimus per admonitionem seu [4078 1Kb] iussionem eiusdem apostolici preceptum fecit huic loco de monasterio sancte Marie in Calena [4079 1Kb] , sito in finibus Apulie iuxta  ciuitatem que dicitur Besti  , cum omnibus exintegro castellis, uillis, cellis, et uniuersis omnino possessionibus eius . [Cap. 14.] Gisulfus etiam Salernitanus princeps [4080 1Kb] monasterium sancti Benedicti de Salerno, quod [4081 1Kb] nobis iam dudum parentum ipsius uiolentia subtraxerat, tactus [4082 1Kb] timore Dei, in manus domni abbatis exintegro restituit, et, ut ab eo religiosius ordinaretur orauit. Sed cum inde [4083 1Kb] subducto abbate, prepositum ibi iuxta morem cellarum nostrarum ordinauisset [4084 1Kb] , indigne [4085 1Kb] nimis hoc Salernitani simul et inuidiose accipientes, eundem principem id disturbare tum precibus tum instantiis nimiis compulerunt. Demum idem princeps consilio habito, monasterium sancti  martyris Laurentii intra Salernum [4086 1Kb] in latere montis edificatum, quod sibi iure hereditario pertinebat, ex toto [4087 1Kb] cum omnibus pertinentiis suis non quidem paruis predicto nostro abbati concessit, et per preceptum in hoc monasterio confirmauit; nec tamen refutationem illam quam de priori monasterio fecerat uiolauit [* 5Kb] .

 14. Cap. 15.] Sequenti tempore prefatus [4089 1Kb] pontifex iterum ad has partes deueniens, domnum Oderisium Oderisii Marsorum comitis filium, et loci  huius a puero monachum diaconum in Lateranensi ecclesia, apud Acerras  positus [4090 1Kb] ordinauit. Tunc [4091 1Kb] etiam in Aquinensi ciuitate deposito episcopo nomine Angelo, eo quod neophitus et rerum ecclesiasticarum male prodigus erat, nec non et pro [4092 1Kb] quibusdam nequitiis suis a sancte memorie papa Leone iam dudum excommunicatus extiterat, domnum Martinum, Florentinum genere, religiosum plane atque prudentem de huius loci prioribus monachum episcopum consecrauit. Petrus quoque [4093 1Kb] uenafrane [4094 1Kb] et Hiserniensis sedis episcopus, Rauennas natione, monasterii [4095 1Kb] huius monachus, tempore nichilominus ipso sacratus est.

15. [Cap. 16.] Eisdem [4096 1Kb] quoque diebus et Richardo principatum Capuanum [4097 1Kb] , et Robberto [4098 1Kb]  ducatum Apulie et Calabrie atque Sicilie confirmauit,  sacramento [4099 1Kb] et fidelitate Romane Ecclesie ab eis primo recepta, nec non et [4100 1Kb] inuestitione census totius [4101 1Kb] terre ipsorum, singulis [4102 1Kb] uidelicet annis per singula boum paria denarios duodecim  . Sed quoniam duorum [4103 1Kb] horum magnatuum. Robberti scilicet atque Richardi decurrens [4104 1Kb] historia attulit mentionem, qui pre ceteris sui temporis mortalibus locum hunc et [4105 1Kb] dilexerunt, et ditauerunt, et protexerunt, quique huic nostro Desiderio nimium deuoti, fideles, et amicissimi in omni uita extiterunt: dignum uidetur, qualiter sit uterque ad sue dignitatis honorem prouectus [4106 1Kb] uel breuiter opusculo isti inserere; nam et superius  nos id ipsum promisisse meminimus. [AMAT III, 7, 10, 11; Iu, 3, 4-7, 18, 23; u, 7, 18, 20, 23, 24-27;  uI, 13-22.] Robberto igitur primum frater eius Drogo qui tunc comes erat Apulie, roccam sancti Marci concessit, quam uidelicet in confinio Calabrie ipse non multo ante construxerat, deque tota illum Calabria pariter inuestiuit. Sed, cum Robbertus [4107 1Kb] idem pauper admodum esset, nec sine multe summa pecunie ad milites conquirendos eandem se posse adquirere peruideret, tandem uicine ciuitatis dominum que Bisinianum [4108 1Kb] uocatur, Petrum uidelicet Tyre, diuitem ualde uirum uocatum ad colloquium cepit; a quo utique uiginti milia aureos pro eius absolutione recepit. Huic ad fratrem pergenti Girardus de bono alipergo occurrens, primus omnium illum quasi [4109 1Kb] per iocum uiscardum appellauit, eiusque demum miles effectus, Alueradam amitam [4110 1Kb]  suam illi in matrimonium iunxit; sicque simul ingressi Calabriam, breui tempore uniuersas fere illius urbes ceperunt. Post mortem autem fratris Humfridi  honore ipsius recepto, Regium urbem obsidens capit, et [4111 1Kb] extunc cepit dux appellari. Dehinc [4112 1Kb]  reuersus Apuliam cepit etiam Troiam; et ita paulatim, diuersis licet temporibus totam terram uniuersosque partium illarum Normannos preter Richardum, suo subdidit dominatui. Cognito preterea quod predicta Aluerada sibi affinis esset, parat diuortium; ac [4113 1Kb] sororem Salernitani principis cepit expetere in coniugium. Quod et factum est. Et Aluerade quidem [4114 1Kb] dona conferens plurima, Calabriam cum Sikelgaita [4115 1Kb] perrexit. Post hec  ad Saracenorum expugnationem et  adquisitionem Sicilie ingens Robberti animus uertitur;  ad quam uidelicet cum ualido exercitu transiens, Messanam primo que in portu sita erat ex improuiso occupat; inde Rimetum;  ad urbem deinde [4114 1Kb] que Castrum Iohannis uocatur [4116 1Kb] ex quatuor partibus castella [4117 1Kb] communit, bella ibi et [4118 1Kb] plurima et prosperrima peragit; a Panormitano admirato dona ingentia recipit; castrum sancti Marci nomine in ualle Demene construit; Messana militibus communita, ingenti [4119 1Kb] tandem auro onustus Calabriam repetit. Ydrontum [4120 1Kb] deinde tandiu obsidens afflixit, quousque illi se tradidit. Inde Barim [4121 1Kb] terra marique circumdat, eamque post quattuor circiter annos Argirizzi factione ingreditur  . Rursus igitur ad Sicilie Panormique expugnationem cum nauali profectus exercitu  , intra quinque  mensium spatium Cathenam primo, inde uero [4122 1Kb] Panormum  , deinde Mazarim [4123 1Kb]  ; sicque fratrem Roggerium de tota inuestiens insula, et medietatem Panormi, et Demene, ac Messane sibimet retinens, acceptis Saracenorum obsidibus. thesauro ingenti ditatus Calabriam redit. Hec interim de Robberto [* 1Kb] : iam nunc aliquanta de Richardi principatu scribamus.

Hic itaque Auersanum ut supra iam tetigimus  comitatum indeptus, ad [4124 1Kb] principatus dignitatem toto nisu ambire, et Capuane urbis expugnationem animum cepit intendere  . [AMAT.  Iu, 8.] Supra quam cum tria castella firmasset, eamque acriter debellans affligeret, septem milibus tandem aureis a Pandulfo iuniore susceptis obsidionem soluit; sed ad tempus. Nam cum post mortem Pandulfi Landulfus filius successisset, mox et Richardus accedens obsidionem firmauit. Proferunt multam Capuani pecuniam, Richardus nil appetit nisi terram. Artati demum famis penuria ciues, cedente Landulfo recipiunt hominem, sacrant in principem, portas sibi dumtaxat cum turrium fortitudine retinentes . Dissimulat hoc interim nouus princeps, et aptius [4125 1Kb] id expetendi tempus expectat. [AMAT. Iu, 13, 26, 28, 30, 31.] Non multo post uenit ad hoc monasterium, recipitur honorifice nimis cum processione sollemni: erat  [4126 1Kb]  enim admodum glorie appetens. Placen omnia ualde; rogatus a senioribus de loci tutela, deuotissime promittit se totius monasterii contra omnes quos posset fidelissimum de cetero defensorem. Campaniam deinde profectus, totam ferme intra tres menses adquirit. Inde Capuam rediens, congregatis nobilibus dignum iam asserit esse, turres ciuitatis et portas [4127 1Kb] sibi contradi. Timentibus hoc et omnino refutantibus agere Capuanis, iratus princeps urbem exit, eamque rursus artissima obsidione undique cingit. Iterum ciues fame ualida pressi, ultra montes ad imperatoris suffragium exorandum archiepiscopum suum  transmittunt; sed qui uerba detulit uerba recepit sine aliqua utilitate regressus  . Tunc Capuani spe undique decidentes,  iamque resistere, nullo [4128 1Kb] penitus eis ferente auxilium non ualentes, tandem [4129 1Kb] et turres, et portas, et seipsos omnes cum suis omnibus potestati [4130 1Kb] principis tradiderunt, anno  dominice incarnationis millesimo sexagesimo secundo, cum iam per decem circiter annorum curricula Normannis uiriliter ac [4131 1Kb] strenue repugnassent. Post paucum tempus diuino iudicio nocte conflagrata Teano, mane princeps cum exercitu superuenit; fugientibusque [4132 1Kb] comitibus, ciuitatem ultro tradentibus ciuibus recipit. Ita  sibi Deo in omnibus pro incolarum nequitiis prosperante, uniuersas Capuani principatus attinentias cum ciuitatibus et castellis breui sibi tempore subdidit. In omnibus autem his prosperitatibus Deo et patri Benedicto semper gratias referebat;  eius se meritis adiuuari, eius orationibus attolli constantissime [4133 1Kb] profitens. Iam uero dommum abbatem licet dudum apud Capuam presidentem ut supra diximus sibi amicissimum fecerit, ex eo tamen illum ac si patrem modis omnibus uenerari, eius se [4134 1Kb] consiliis omnino committere, ipsi quasi domino libenter obtemperare [Cap. 17]. Primo igitur anno quo princeps simul cum Iordane filio factus est , iuxta morem priorum principum generale preceptum fecit  huic monasterio de omnibus omnino pertinentiis ac finibus suis  . Sequenti uero tempore  fecit preceptum monasterio nostro  quod Capue situm est, de platea publica que erat inter murum ciuitatis et claustrum eiusdem cenobii  unde magnam inquietudinem  fratres tam a quibuslibet transeuntibus, quam et a uicinis mulierum [4135 1Kb] garrulitatibus cotidie patiebantur.

16. [Cap. 18.] Tante igitur potestatis Desiderius Dei nutu amicitia fretus, nequaquam tam acceptabile tempus neglegendum existimans [4136 1Kb] eidem principi tum precibus, tum muneribus non exiguis instare cepit, ut huic monasterio quod [4137 1Kb] tantopere se diligere fatebatur, quietem dignaretur et securitatem largiri, et castella nobis finitima quibus undique frequenter infestabamur, que uidelicet ipse iam in suam dicionem redegerat, eidem monasterio in perpetuum possidenda firmaret. Eius itaque uotis princeps gratantissime annuens, primo quidem castrum quod Mortula dicitur, simul cum Casa Fortini  ; dehinc  oppidum Frattarum  cuius iam supra meminimus ; sequenti uero anno  roccam cognomine Cucuruzzum [4138 1Kb] ; turrem quoque que iuxta mare sita est, in eo uidelicet loco quo Liris [4139 1Kb] fluuius mari miscetur  ; nec non et castellum Teramense:  hec inquam omnia, cum [4140 1Kb] omnibus simul eorum [4141 1Kb] pertinentiis, principalibus singillatim preceptis huic loco ex integro concessit et confirmauit. Data sunt autem in commutationem eidem principi, pro Frattis castellum quod dicitur Capriata cum omnibus pertinentiis suis, additis insuper trecentis bizanteis. Pro Teramensi uero castro datum est illi castrum [4142 1Kb] quod uocatur Conca, quod ipse nobis dudum reddiderat, una cum curte sancti Felicis de Miniano. Oppidum preterea uicinius monasterio  quod Pesmontis uocatur, quodque [4143 1Kb] nobis erat infestius ac molestius ceteris, eodem tempore a comitibus Aquinensibus Desiderius commutauit; pro quo uidelicet roccam quidem uocabulo Cellarolam [4144 1Kb] , et Postam illis extoto concessit; retento sibi lacu eiusdem loci cum ecclesiola que iuxta est.  Partem uero de municipio sancti Urbani nobis tunc pertinentem, idest 120 familias, singillatim dedit comiti Adenulfo in uita tantum sua tenendam, retentis sibi familiis 12 cum ecclesia sancti Urbani, et cum terra que sufficeret ad duo paria boum: ea uidelicet condicione ut si uellet nobis predictus comes in uita sua easdem hominum familias reddere, nos daremus illi 50 libras denariorum; sin autem, post mortem illius in nostram [4145 1Kb] omnes illi homines dicionem redirent.

17. [Cap. 19.] Per  idem tempus oblate [4146 1Kb] sunt in hoc loco ecclesie per diuersa loca, quas suo ordine compendiose subter annectimus, ab anno uidelicet primo ordinationis Desiderii [4147 1Kb] usque ad dedicationem maioris ecclesie [1058-1071], deinceps  reliqua descripturi. Ecclesia sancte Marie in Aurola, territorio Larinensi  . Ecclesia sancti Benedicti intra ciuitatem Albanensem. Monasterium sancte Marie de Cellis, territorio [4148 1Kb] Carseolano  . Monasterium sancti Benedicti de Orbeto, loco Pascusano  . Ecclesia sancti ualentini intra Ferentinum Campanie [4149 1Kb] . Ecclesia sancti Marci de Carpenone, loco Aquasonula  . Ecclesia [4150 1Kb] sancti Dimitrii intra ciuitatem Neapolim, in regione Albinense. Ecclesia sancti Petri in Orbeto, loco Morino. Ecclesia [4151 1Kb] sancte Lucie iuxta castellum Rendenarie. Monasterium sancte Eufemie [4152 1Kb] in Marchia  , territorio Teatino [4153 1Kb] . Ecclesia sancti Angeli et sancte Marie in Comino, loco Pesclo [4154 1Kb] Masculino [4155 1Kb] [* 1Kb] . Ecclesia sancti Iohannis de Conca, loco  Pilano [4156 1Kb] . Ecclesia sancti Nycolai intra Aquinum, iuxta plateam. Ecclesia sancti Blassii de Sancto Iohanne in Baniarola  . Ecclesia sancti Benedicti in territorio Aretino, loco Ficarola. Ecclesia [4157 1Kb] sancti Angeli de Algido [** 1Kb] . Monasterium sancte Agathe subtus ciuitatem Tusculanam  1Kb] . Ecclesia sancti  Saluatoris in eadem ciuitate Tusculana. Ecclesia sancte Marie cognomento Ad uineas  , territorio Tusculano [4158 1Kb] [*** 1Kb] . Ecclesia sancte Marie de Uppa, territorio Carseolano. Ecclesia sancti Nycolai et sancti 4159 1Kb] Moyses apud Campaniam, loco Turrici. Ecclesia sancti Angeli in Bettorrito, pago Marsorum. Ecclesia sancti Herasmi, et sancti Angeli, et sancti Donati [4160 1Kb] de Pomperano, similiter in Marsia. Ecclesia sancti Christophori, et sancti Constantii, territorio Aquinensi. Ecclesia sancti Martini de Arpino. Monasterium [# 1Kb] sancti Petri de Burgano 4161 1Kb] , in finibus Lucerie. Omnes iste ecclesie cum uniuersis omnino possessionibus ac pertinentiis earum tam mobilibus quam immobilibus huic monasterio intra prescriptum spatium oblate, et a Desiderio recepte  sunt.

 Tunc temporis Baldoinus comes de ualle Sorana obtulit, seu refutauit beato Benedicto tres curtes de Comino, quas uidelicet [4162 1Kb] per cartulam commutationis a parte huius monasterii retinebat; id est ecclesiam sancti Urbani cum pertinentia [4163 1Kb] sua, et ecclesiam sancti uictorini cum ipso lacu de uicalbo, et ecclesiam sancti Angeli que dicitur in Pratora, cum omnibus omnino pertinentiis ac rebus earum [4162 1Kb] , quemadmodum a nobis receperat. Eodem quoque tempore  Paldus [4164 1Kb] uenafranus  comes obtulit beato Benedicto quartam partem de castello quod dicitur Sextum, et medietatem totius partis sue de ualle uenafri, et de Teano, et de Calinulo, et de Caluo, et de Caiatia [4165 1Kb] , nec non et de omnibus que possidere uidebatur in toto principatu Capuano. Alio etiam precepto obtulit in hoc loco quartam partem de Cerreto [4166 1Kb] plano, et Torcino, et medietatem de rocca sancti Georgii, et de uitecuso, et de Cerasolo  , nec non et integrum castellum quod dicitur Cerulanum, cum omnibus exintegro [4167 1Kb] pertinentiis eius. Sed et Landulfus comes de [4168 1Kb] Miniano  ad conuersionem ueniens, obtulit curtem suam huic monasterio non longe ab eodem Miniano, cum duabus ecclesiis, Sancta Maria [4169 1Kb] et sancto Iohanne. Preterea et Ioannes  comes de Pontecuruo, cognomento Scintus superius iam nominatus , obtulit [4170 1Kb] in hoc loco ecclesiam sancti Angeli de loco qui dicitur Merulanus, et ecclesiam sancti Blassii sub castello quod appellatur [4171 1Kb] Pica, et integram curtem de Baniolo, et Sipizano, et castellum quod uocatur [4172 1Kb] Pastina, nec non et quattuor uicendas [4173 1Kb] non paruas, cum uniuersis predictarum ecclesiarum et [4174 1Kb] curtium pertinentiis   . Iohannes quoque filius Landulfi [4175 1Kb] comitis Teanensis, per quartam firmauit et concessit in hoc monasterio integram partem suam de castello Mortula [4176 1Kb] , et de omnibus que illi a patris [4177 1Kb] parte in eodem loco pertinuerant . Idem nicholominus fecit [4178 1Kb] et frater eius Landulfus infans infra etatem de tota  altera parte sua  . Tunc [4179 1Kb] etiam Pandulfus quidam de [4180 1Kb] Sipontinis nobilibus ab obitum ueniens, de quinquaginta passibus ad [4181 1Kb] piscandum in mare, in loco qui uocatur Ad Rigora, oblationem in hoc monasterio fecit   . Per eos dies Berardus Marsorum comes de [4182 1Kb] monasterio sancte Marie in ualle Marculana in hoc loco oblationem faciens, simul eam huc cum filio suo Todino egregie indolis adolescente iam pridem apud monasterium Reatinum conuerso transmisit. Idem quoque postmodum ad hoc monasterium ueniens, reddidit beato Benedicto monasterium sancte Marie de Luco  [4183 1Kb] , simul cum rocca que super ipsam ecclesiam [4184 1Kb] constructa erat  , et cum omnibus uillanis qui ibi residebant, et cum uniuersis omnino per totam Marsiam pertinentiis eius . Huic [4185 1Kb] Desiderius sub libelli nomine terram mille modiorum mensura de rebus huius monasterii per diuersa loca que sub sua duntaxat erant [4186 1Kb] ditione, assignari precepit, censu quinquaginta solidorum per annos singulos constituto.

18. [Cap. 20.] Aestuabat interea ingenti desiderio Desiderius, ecclesiastica etiam ornamenta de quibus usque ad id temporis pauperes admodum uidebamur, undecumque conquirere; sed bonum desiderium non [4187 1Kb] est passus Deus in tanto homine inefficax esse, sicut in sequentibus peruidebitur. Partim itaque  de propriis defereus, partim uero a Romanis amicissimis mutuans, centum et octoginta librarum pretio congesto omnia fere ornamenta pape uictoris, que hac illacque per Urbem fuerant pignorata redemit; que uidelicet ista [4188 1Kb] sunt. Pluuiale diarodanum [4189 1Kb] , totum undique auro contextum, cum fimbriis nichilominus aureis. Planeta [4190 1Kb] diacetrina [4191 1Kb] , aureis listis undique decenter ornata; alia uero [4192 1Kb] exameta  , friso nichilominus in giro circumdata. Dalmatica similiter exameta, auro et albis a capite, manibus [4193 1Kb] , ac pedibus insignita. Tunica diapistin cum urna amplissima a pedibus et manibus ac scapulis aurea. Stole auro texte cum manipulis et semicinthiis suis, numero nouem. Pannum diarodanum pro [4194 1Kb] faldistorio  , cum aureis in  circuitu listis. Libet nunc [4195 1Kb] super hec inserere singula, que ex eo quo ordinatus est tempore usque ad renouationem basilice maioris, in ecclesie utensilibus fecerit [4196 1Kb] : nam cetera deinceps plenius exequemur. Pastoralem uirgam argento uestiuit, et deaurauit. Fecit ante faciem altaris tabulam auream cum gemmis, librarum circiter decem; nec non et turibulum de auro cum gemmis ac [4197 1Kb] smaltis, librarum duarum. Librum quoque epistolarum ad missam describi faciens, tabulis aurea una, altera uero argentea decorauit. Codicem [4198 1Kb] etiam regule beati Benedicti pulchro nimis opere deintus comptum, deforis [4199 1Kb] argento uestiuit. Similiter fecit et de sacramentoriis  altaris uno et altero, et duobus  nichilominus euangeliis, et epistolario uno. Nam usque ad illud tempus in plenario missali tam euangelia quam epistole legebantur; quod quam esset tunc inhonestum, modo satis aduertitur. Id ipsum fecit et de alio libello, in quo sunt orationes processionales. Fecit et libellum ad cantandum in [4200 1Kb] gradu siue ante altare, eumque tabulis eburneis mirifice sculptis et argento ornatis annexuit. Codicem quoque de uita [4201 1Kb] sancti Benedicti, et sancti Mauri, et sancte Scolastice describi studiosissime fecit. Fecit et portellas argenteas ad ingressum chori, librarum circiter triginta. Fecit et sedilia lignea in circuitu chori cum dossalibus eorum scalptura [4202 1Kb] simul et pictura decora [4203 1Kb] . Sed et gradum nichilominus ligneum eiusdem operis extra chorum in ambonis [4204 1Kb]  modum satis pulchrum constituit, in quo uidelicet tam lectiones in nocte, quam etiam [4205 1Kb] epistole et euangelia ad missas precipuarum festiuitatum legi deberent [4206 1Kb] . Per eos etiam dies  cum rumor increbruisset [4207 1Kb] , ad Italiam regem uenturum, nequaquam segnis [4208 1Kb] perrexit Amalfim; ibique uiginti pannos sericos quos triblattos  appellant [4209 1Kb] emit, ut si forte necessarium esset, haberet quod [4210 1Kb] regi donaret, pro tutela uidelicet et honore monasterii huius. Hydriam quoque argenteam librarum septem, ibidem tunc acquisiuit, quam [4211 1Kb] profecto ad ministerium aque sanctificate in processione dierum dominicorum cum alia eiusdem metalli et quantitatis hydria postmodum illi donata deputauit [4212 1Kb] . De triblattis uero omnibus, quoniam rex de uia  reuersus fuerat, pluuiales protinus fieri iussit. uidens autem tunc portas ereas episcopii Amalfitani, cum ualde [4213 1Kb] placuissent oculis eius, mox mensuram portarum ueteris ecclesie Constantinopolim misit, ibique illas ut [4214 1Kb] sunt fieri fecit [4215 1Kb] . Nam nondum disposuerat ecclesiam renouare, et ob hanc causam porte ipse sic breues effecte sunt, sicut hastenus permanent  .

19. [CAP. 21]. Interea ut superius reuertamur [4216 1Kb] , defuncto apud Florentiam apostolico   post duos et [4217 1Kb] dimidium quibus ecclesie prefuit annos, cum maxima inter [4218 1Kb] Romanos seditio cepisset de ordinando pontifice exoriri: Hildebrandus archidiaconus cum cardinalibus nobilibusque  Romanis consilio habito [4219 1Kb] , ne dissentio conualesceret Anselmum tandem Lucensem episcopum post tres circiter menses in Romanum pontificem eligunt , eumque Alexandrum uocari decernunt; nostro Desiderio simul cum principe Romam proficiscente, eique in omnibus suffragante. Quod cum ad aures regis [4220 1Kb] eiusque matris uenisset [4221 1Kb] , indignatione nimia ducti quod hec sine illorum consilio [4222 1Kb] et auctoritate gesta fuissent, et ipsi nichilominus Cadaloum Parmensem episcopum ultra montes a Placentino dumtaxat et uercellino episcopis  , ipsa die festiuitatis apostolorum Symonis et Iude  in papam eligi faciunt; eumque Romam euestigio ad impugnandam siue exordinandam ecclesiam cum ualida manu  militum, et pecunia multa transmittunt. Sed fauente Deo, licet plurimi Romanorum nec non et plurimi [4223 1Kb] capitaneorum eidem [4224 1Kb] Cadaloo gratia regis adheserint , licet etiam castellum sancti Angeli ad urbis oppugnationem illi tradiderint; cum semel et bis magnis instructus copiis aduentasset, et immensam ualde pecuniam profligasset, multamque stragem non minus suorum quam ceterorum fecisset: ad ultimum clam de prefato castello egressus, turpiter cum paucis aufugit; nec ultra uenire ad has partes apposuit. Quippe qui eodem anno , id est in predictorum apostolorum uigiliis [4225 1Kb] ab omnibus Teutonicis et Italicis episcopis qui cum rege tunc aderant  , iusto Dei iudicio dampnatus est ac depositus.

 20. [CAP. 22.] Iam [4226 1Kb] fere quintum ordinationis sue complebat Desiderius annum, cum terribilius solito permissione diuina fulmine monasterium istud attactum est . Cum enim fratres in ecclesia die quadam [4227 1Kb] de more prime hore sollemnia agerent, subito celitus fulmen elapsum, ipsum ebdomadarium sacerdotem cui Manno erat uocabulum, honeste fame uirum, in choro stantem feriens extinxit, ceteros uero circumstantes uelut exanimes ad terram prostrauit. Nouicium etiam quemdam extra chorum stantem ante ipsam maiorem crucem percutiens occidit. In capitulo tabulas officiales  excidit, ipsumque tabularium ac si mortuum [4228 1Kb] reddidit. uultum imaginis abbatis Richerii in  eodem capitulo in tabella depictum scidit, ac [4229 1Kb] porro deiecit, et in plerisque monasterii locis percussit [4230 1Kb] . Fuit autem dies hec 15. Kal. Februarii. Quamobrem consilio cum fratribus pater uenerabilis habito, ad iram Dei placandam statuit tunc per omnes menses primam sextam feriam communiter ab omnibus in abstinentia peragi, ac discalciatis pedibus procedendo, missam proinde specialiter celebrari; necnon et omnibus per annum cotidianis diebus orationem pro fulgure ad missam publicam et ad psalmos speciales coniungi [4231 1Kb] . Porro autem domnus Petrus Damiani cuius iam supra meminimus  ad hoc monasterium ueniens  , cum uerbo pariter et exemplo ad Dei seruitium feruenti zelo quoscumque posset accenderet, tandem  consensu [4232 1Kb] ac permissione domni abbatis a cuncta congregatione uoluntaria oblatione in remissionem omnium peccatorum obtinuit, ut per totius anni sextas ferias que [4233 1Kb] tamen festiue non essent, pane tantum et aqua essent [4234 1Kb] contenti, ac per singulas singuli disciplinas, data confessione, reciperent  ; insuper et triduanum ieiunium in caput quadragesime per annos singulos agerent. Multotiens uero Desiderio cogitanti, et reuelari sibi oranti quidnam esse uellet, quod sic frequenter hunc locum predictum flagellum attereret, quadam nocte per uisum Benedictus pater apparuit, eique inter alia de hoc sollicite percontanti, nichil aliud quam diabolicas insidias et antiquam pro loco inuidiam esse perdocuit. Egomet ipse cum adhuc in  scola monasterii degerem, reminiscor una nocte ad secundum dumtaxat nocturnum sexies in ecclesia et campanario fulmen percussisse. Alia quoque uice cum Anglo quodam aurifice duos alios longe distantes uno ictu ad portam maiorem occidisse, et quod est mirabilius, puerulum quendam predicto Anglo innitentem [4235 1Kb] nil nocuisse. Altera [4236 1Kb] etiam propter paradisi turrim transeuntem quendam uetulum extinxisse. Altera cuidam ex cementariis corrigiam de tergo a capite usque ad pedes incidisse, nec tamen exanimasse.

21. [CAP. 23.] Per idem tempus legati ex parte Baresonis regis Sardinie  ad hoc uenerunt [4237 1Kb] cenobium, per quos beato Benedicto duo magna  et optima pallia rex idem transmittens, orat sibi aliquot ex nostra congregatione fratres ad monasterium constituendum mandari [4238 1Kb] ; spondens et pollicens maximum in regno suo nostris utilitatibus honorem et commodum prouenturum [4239 1Kb] , si monastice religionis studium hactenus partibus illis incognitum, qualiter apud nos tunc uigere perceperat, apud eos extunc [4240 1Kb] nobis studentibus assuesceret. Mox igitur [4241 1Kb] uenerabilis pater tantis [4242 1Kb] petitionibus simul [4243 1Kb] ac pollicitationibus motus, deliberato consilio duodecim de melioribus huius cenobii fratribus elegit, eisque tam [4243 1Kb] diuinarum scripturarum codices, cum diuersis ecclesiastici ministerii [4244 1Kb] apparatibus ac sanctorum patrociniis plurimis, quam et diuersarum rerum supellectilem abundanter  prebens, nec non et abbatem  qui illis preesse deberet instituens, nimis eos honorifice illuc cum Caietanorum naui direxit. uerumtamen Satana [4245 1Kb] impediente ex Dei permissione, res eodem eodem tempore ad effectum peruenire non potuit. Pisani siquidem maxima Sardorum inuidia ducti, cum iam nostri ad insulam que Lilium uocatur  , prospero satis euentu transissent, et scaphis egressi oportunum nauigationis tempus attenderent, ex improuiso super illos cum armatis nauigiis ueniunt, et tam nostros quam ceteros omnes indiscrete simul et nimis iniuriose tractantes, uniuersa diripiunt; insuper etiam predicte legationis principem patibulo iam parabant crudeles affigere, nisi monasticum habitum quodam ex nostris illi porrigente  protinus induisset. Post hec incensa naui, et uestimenta solummodo nostris restituentes, ceteris omnibus onusti, hylares [4246 1Kb] ad propria remearunt. Nostros autem per diuersa ab eis loca dispersos, fratres nostri de monasterio Lucensi pio studio disquirentes reperiunt [4247 1Kb] , omnesque preter quattuor qui iam ad Christum migrauerant, ad monasterium suum conductis uehiculis reuehunt; quique postmodum licet diuersis temporibus, eodem tamen anno ad nos uniuersi fere reuersi sunt. uiderat preterea quidem de nostris triduo antequam ista contingerent uisionem; nauiculam uidelicet unam contra se perniciter properantem, quam iuuenis quidam ualde decorus, et senex supra solis radium splendens, sceptrum gerens in manu ducebat. Cumque  iam illis [4248 1Kb] esset contigua, mox sceptriger ille in prora se subrigens, nauis nostre nauclerium [4249 1Kb] nominatim uocauit. Cui [4250 1Kb] respondenti senex quasi ualde commotus: »Putatis, ait, uos cum causa nostra tuto Sardiniam pergere? Nequaquam plane id erit.« Et hec dicens nauem illius ualido impulsu feriens uertit, et uela omnia in mare disiecit, moxque disparuit. Mane somnio recitato diuersi diuersa coniicere, et quidam quidem uehementissime trepidare; quidam uero nequaquam somniorum illusionibus asseuerabant intendendum esse. Pirate igitur illi cetera omnia inter se diuidentes, scrinium reliquiarum cuidam suorum [4251 1Kb] qui maior facinoris illius extiterat, apud se custodiendum contradunt; sacramento se inuicem obstringentes, nullo unquam  tempore, nullo modo, nulli hominum, nisi aliter forte non possent se id reddituros. Sed cum infelix ille [4252 1Kb] ad domum suam easdem sanctorum reliquias detulisset, et utpote secularis inhoneste ac sine reuerentia illas haberet: terribilis Deus in consiliis super filios hominum! quadam die cubiculum illud causa alicuius utilitatis ingressus, subito corruit, et expirauit. Quod ubi innotuit, magnus protinus [4253 1Kb] horror uniuersos inuasit; et die altera discalciatis pedibus uenientes, cum ingenti reuerentia et honore prefatas reliquias exinde abstulerunt, atque ad episcopium ciuitatis [4254 1Kb] cum magnis laudibus [4255 1Kb] transferentes, ibidem illas debita tractandas honorificentia posuerunt [4256 1Kb] .

22. [CAP. 24.] Sardorum interea rex digna pro  tantis iniuriis satisfactione a Pisanis recepta, cum rursus ad hoc monasterium mandasset, se quidem multo ardentius in priori deuotione persistere, nos uero propter id quod euenerat nequaquam debere neglegere; duos tandem illuc fratres iam post biennium fere transmissos, rex idem alacriter nimis recepit, eisque ecclesiam beate Marie in loco qui dicitur Bubalis, nec non et Sanctum Heliam de monte sancto, cum integro ipso monte, ad monasterium constituendum per preceptum concessit  , cum colonis et seruis quamplurimis et cum substantiis ac possessionibus magnis. Hunc emulatus ad bonum alter rex eiusdem Sardinie nomine Torkytorius [4257 1Kb] , fecit et ipse cartulam oblationis sue   , et transmisit ad hoc  monasterium; de Sancto uidelicet [4258 1Kb] uincentio de Taberna, cum seruis multis et substantiis plurimis, nec non et de Sancta Maria ad Flumen tepidum, et de Sancta Martha, et de Sancto Pantaleone ad Oliuarum [4259 1Kb] , et de Sancto Georgio de Tului, atque de Sancta Maria de Palma; omnes inquam ecclesias has cum uniuersis eorum pertinentiis, ad monasterium ex eis constituendum rex predictus per cartam beato Benedicto contribuit. Ad Pisanos preterea legatus ab Alexandro papa simul cum monacho nostro directus est, ut nisi apostolicum [4260 1Kb] anathema uellent protinus experiri, causam beati Benedicti quam nequiter [4261 1Kb] abripuerant [4262 1Kb] exintegro redderent, et debita se satisfactione purgantes [4263 1Kb] , numquam amplius illos [4264 1Kb] aliquatenus disturbare  presumerent. Qui mox eius obsecundantes imperiis, et impie circa nos egisse se profitentes, ueniam supplices postulant, et queque tunc superesse de [4265 1Kb] his ac reperiri potuerunt, magna [4266 1Kb] nimis deuotione restituunt, exceptis duntaxat sanctorum reliquiis, pro quibus se ut superius dictum est iuramento constrinxerant. Non autem multo post cum Gotfridus dux Pisam uenisset, atque ad eum Desiderius, qua de causa nescio, profectus fuisset, ipso [4267 1Kb] duce interueniente atque studente post multiplicem satisfactionem tandem [4267 1Kb] Pisani in eius gratiam redeunt, et tam eidem patri quam et loco huic se fidelissimos fore de cetero pollicentur.

23. [CAP. 25.] Interea cum supradictus princeps  Richardus uictoriis ac prosperitatibus multis elatus, subiugata Campania [4268 1Kb] , ad Rome iam se uiciniam porrexisset , ipsiusque iam [4269 1Kb] Urbis patriciatum omnibus modis ambiret, Teutonici regis pertinxit [4270 1Kb] ad aures. Qui ut et bona sancti [4271 1Kb] Petri de manibus Normannorum eriperet [4272 1Kb] [cf. AMAT. uI, 9.], et imperii coronam de apostolici manu reciperet, magna cum expeditione peruenit Augustam  ; ibi prestolans Gotfridum Tuscie ducem [4273 1Kb] ac marchionem, qui regem quotiens Italiam intrare [4274 1Kb] deberet cum sua solitus erat preire [4275 1Kb] militia. Sed quoniam Gotfridus idem longe precesserat, rex hoc nimis indigne ferens, eandem mox expeditionem remittens [4276 1Kb] in sua reuersus est. Dux autem copioso nimis [4277 1Kb] uallatus  exercitu Romam accessit  . Cuius [4278 1Kb] Normanni aduentu comperto, maximo correpti tremore uniuersam protinus Campaniam deserentes aufugiunt; et Iordane tantum ac Guilelmo  qui Mostarolus [4279 1Kb] dictus est cum suis in Aquino se illi contraire parantibus, ceteri cum principe apud Patenariam rei euentum prestolantur [4280 1Kb] ; futurum ut fertur ut si dux idem Garilianum transisset [4281 1Kb] , ita ut in armis erant cuncti uersus Apuliam fugam arriperent. Eisdem [4282 1Kb] diebus ecclesia nostra euersa iacebat. Gotfridus itaque apostolico simul [4283 1Kb] et cardinalibus comitatus, mediante iam Maio Aquinum cum uniuerso excercitu uenit, ibique per octo et decem dies cum pro [4284 1Kb] uita obsistentibus Normannis pari ferme euentu confligens, tandem satagente  strenuissimo internuntio Guilelmo cui Testardita fuit cognomen, ad id uentum est ut ad pontem sancti Angeli qui dicitur Todici, dux et princeps altrinsecus, nam interruptus erat, se ad colloquium iungerent; sicque non parua ut dicitur donatus [4285 1Kb] pecunia dux ad propria repedaret. Per eos dies stella quam cometem uocant, ingentem retro se facem gerens spatio uiginti et amplius dierum apparuit  ; que eiusdem ut putatur [4286 1Kb] ducis, non enim multo post defecit  , prenuntia [4287 1Kb] mortis fuit. Eodem [4288 1Kb] quoque tempore  cum Marsorum comites ferali inter se discordia dissiderent, ab altero eorum contra alterum princeps quem diximus est euocatus. Qui desiderium iam dudum conceptum Marsie adquirende [4289 1Kb] tali occasione se  inuenisse gauisus, licet magno uallatus exercitu, et filios Borrelli habens itineris preduces, non tamen illuc sine trepidatione aliqua est profectus. Ubi cum per dies aliquot remoratus, Albam ciuitatem undique obsedisset, pugnasque ibi nonnullas et fecisset et recepisset, nichil tandem ex his que sperauerat facere preualens, relictis cum eo qui se conduxerat Normannis aliquot, ad propria repedauit.

24. [Cap. 26.] Sed cum predictus apostolicus magne admodum circa hoc monasterium deuotionis existeret, suggerente pariter et instigante Hildebrando archidiacono, si quos ex hac domo fratres a domno abbate adquirere poterat, uel suo lateri ad ecclesiasticum ministerium sociabat, uel certe in  episcopos siue abbates honorifice promouebat. Todinum igitur Berardi Marsorum comitis filium  Romam ad se accersitum, in Lateranensi patriarchio leuitam constituit. Aldemarium quoque felicis memorie Capuane ciuitatis prudentissimum ac nobilem clericum et Richardi principis olim notarium  , qui meus in conuersione magister extiterat, quique in abbatem fratribus in Sardiniam missis dudum fuerat ordinatus, postquam reuersus ad monasterium est, in ecclesia sancti Laurentii que appellatur Foris muros, cardinalem simul et abbatem sacrauit. Sed et Ambrosium Mediolanensem prudentem nichilominus et eruditum non mediocriter hominem, in Terracinensi ecclesia episcopum ordinauit  . Geraldum etiam doctissimum  per omnia clericum, Teutonicum genere, in archiepiscopum ecclesie Sipontine prefecit  . Per idem quoque tempus et Milo Capuani monasterii prepositus in Suessanam ecclesiam episcopus factus est; et Petrus, qui dicebatur Atenulli [4290 1Kb] patris cognomine [4291 1Kb] de Capuanis [4292 1Kb] nobilibus, qui postmodum Rome factus est [4293 1Kb] cardinalis, ad abbatiam sancti Benedicti de Salerno cuius iam supra fecimus mentionem, rogatu Salernitati principis est transmissus.

Eodem tempore  sollemne Desiderio priuilegium  idem apostolicus preter cetera super omnimoda huius cenobii libertate concessit: ne uidelicet aliquis alicuius ecclesie episcopus preter Romanum pontificem, non solum  in nostra hac principali ecclesia, uerum etiam in omnibus ubique terrarum [4294 1Kb] nobis pertinentibus cellis, quamlibet dicionem usurpare quolibet modo presumeret, auctoritate apostolica interdicens. Quo etiam tempore cum Hildebrandus Capuanus archiepiscopus elatione quadam turgidus contra hanc auctoritatem fuisset summurmurare conatus, publice in Romana synodo nobis super hoc proclamantibus, priuilegiis apostolice sedis conuictus se peccasse confessus est. Unde tam sibi quam suis successoribus uniuersis sub districto tunc anathemate interdictum est, ut nullam ulterius inde auderent assumere questionem, nullam prorsus contra hunc uenerabilem locum promouere aliquando litem.

 25. [Cap. 27.] Preterea cum de rectoribus Tremitensis cenobii, quod nobis antiquitus pertinuisse Romanorum quoque pontificum priuilegia pleraque testantur, multa eo tempore inhonesta et nefanda diffamarentur [4295 1Kb] , eidem Desiderio ad disquirendum et disponendum illud, prout sibi optimum uideretur, ab [4296 1Kb] apostolico auctoritas data est. Qui cum abbatem eiusdem loci Adam multorum facinorum reum conuictum exinde remouisset [4297 1Kb] , Robberto de Laurotello  et Petrone de Lesina comitibus, et episcopis Troiano  , Draconariensi  , ac Ciuitatensi  , nec non et abbate Terre maioris  se comitantibus insulam prefatam ingressus, Transmundum [4298 1Kb] inibi Oderisii [4299 1Kb] Marsorum comitis filium  nimis honorifice ordinat  in abbatem ; egregie sane tunc indolis adolescentem, et [4300 1Kb] prudentia litterisque non parum ualentem, honestis quoque moribus hoc in loco a puero institutum; nisi demum pessimorum loci ipsius fratrum consiliis fuisset [4301 1Kb] assensus: sed illorum plane quos illi etiam noster abbas iniunxerat auscultandos. Nam redeuntibus nostris paucos post dies tribus de prioribus eiusdem loci monachis oculos eruit, uni uero linguam abscidit; fuerant enim apud eum de rebellatione insule a sociis insimulati. Quod, ubi Desiderio nostro relatum est, grauiter [4302 1Kb] nimis et indigne accepit, et maximo est super ista merore confectus: tum pro passorum miseria, tum pro iubentis seuitia, tum denique quod erat precipuum, et quod magis cor eius angebat, pro loci huius infamia.  Et quoniam eodem anno dedicationis ecclesie nostre fieri prestolabatur sollemnitas, ad eam sustinetur uenturus, ac iuxta culpe modum sententiam excepturus. Quem cum uenisset in totius monasterii conuentu aspera nimis et digna castigatione correptum, grauiori penitentie subdidit, eumque illuc remanere ulterius non permisit. Hildebrandus autem archidiaconus ea que Trasmundus [4303 1Kb] egerat [4304 1Kb] omnimodis approbans, et nequaquam illum hoc crudeliter sed strenue ac digne in malignos homines fecisse confirmans, nondum anno completo eum a domno abbate aliquanto [4305 1Kb] difficulter extorsit; atque abbatiam sancti Clementis de Insula Pennensis [4306 1Kb] comitatus primo illi committens, paulo post etiam [4307 1Kb] Baluensis episcopatus addidit dignitatem   . Post hec Desiderius Ferro monachum cui prefatus Trasmundus monasterium commisserat, ad se uenire mandauit. Qui cum ad illum accedere detrectaret, Desiderius uero ad illas partes pergere pro his que contigerant quodammodo erubesceret, post annum integrum et octo circiter menses duci a Sicilia reuertenti super istis conquestus est; qui protinus illuc transmittens eum exire compulit, et in potestatem Desiderii delegauit . Comitatus itaque [4308 1Kb] episcopis et abbatibus ac monachis simulque Petrone iam [4309 1Kb] dicto comite Lesinensi, duabus galeis armatis insulam [4310 1Kb] ingressus est, et a monachis loci honorifica satis processione receptus. Die uero [4311 1Kb] altera ab uniuersis eiusdem cenobii fratribus de eadem abbatia sollemniter  est [4311 1Kb] inuestitus. Rogatus autem ut illos firmaret, ne aliquando idem monasterium monasterio Casinensi [4312 1Kb] se uiuente subiiceret, sed in dicione illud propria retineret, annuit. Rogatus etiam ut ab omni deinceps Casinensium monachorum [4313 1Kb] calumnia uel querimonia in perpetuum illud esse quietum statueret, abnuit; et hoc se quia non [4314 1Kb] esset iustum, nequaquam facturum esse respondit. Ita ergo iuxta quod placuit omnibus ordinatis, tribusque de fratribus nostris ad loci [4311 1Kb] custodiam derelictis reuersus est. Sed cum postmodum reuocatis predictis fratribus, cuidam alii de nostris eiusdem loci regimen commisisset, ille maligno usus consilio, fastu quodam superbie inflatus assumpta tyrannide rebellare disposuit [4315 1Kb] ; ita ut semel et bis euocatus,  ad Desiderium uenire contempserit. Quem cum excommunicasset, non multos post dies studio fidelium Desiderii simul cum suis fautoribus turpiter captus, atque ad eum perductus est. Et illum quidem non multopost ab excommunicatione solutum, rursus Asculensi celle prefecit. In Tremitensi [4316 1Kb] uero cenobio suam uicem abbati Terre maioris commisit. Quo post non multum tempus defuncto, rursum quasi iam nauseans supradicto Ferro eiusdem loci curam restituit; ita dumtaxat ut se uiuente sibi exinde responderet; post mortem uero suam in manus [4317 1Kb] illud pontificis Romani remitteret. Sed de his hactenus; ad [4318 1Kb] superiora nunc redeamus, et quemadmodum nouam beati Benedicti basilicam uel edificauerit, uel [4319 1Kb] dedicauerit, uel adornauerit,  prout ipsi presentes inspeximus describere properemus.

 26. [Cap. 28.] In omni igitur abbas uenerabilis prosperitate atque quiete meritis beatissimi patris [4320 1Kb] Benedicti diuinitus constitutus, et in tanta ab uniuersis in circuitu honorificentia habitus, ut  non modo mediocres quique, uerum etiam ipsi eorum principes ac duces libenter ei obedire, eiusque uoluntati non aliter quam sui patris ac domini in omnibus morigerari [4321 1Kb] studerent, ad ueterem diruendam ecclesiam, et nouam pulchrius atque augustius edificandam non sine diuino instinctu animum appulit; quamuis plerisque tunc de nostris prioribus graue nimium id et intemptabile uideretur, plurimumque ab hac intentione mentem illius auertere, tum precibus, tum rationibus modisque omnibus sint conati, quippe a quibus omni  uite sue tempore tantum opus non posse perfici estimaretur: cum ille Deo fidens, ad omnia que pro Deo fiunt Dei sibi solius polliceretur ac prestolaretur auxilium. Anno itaque ordinationis sue nono [4322 1Kb] , diuine autem incarnationis millesimo sexagesimo sexto, mense Martio, indictione quarta, constructa prius iuxta infirmantium domum non satis magna beati Petri basilica, in qua uidelicet fratres ad diuina interim [4323 1Kb] officia conuenirent, supradictam beati Benedicti ecclesiam tam  paruitate quam deformitate thesauro tanto tanteque fratrum congregationi prorsus [4324 1Kb] incongruam, euertere a fundamentis aggressus est. Et quoniam in ipso montis uertice constructa, et uentorum uehementibus flabris quaquauersum patuerat,  et igneis frequenter fuerat attacta fulminibus, statuit [4325 1Kb] eiusdem montis saxeam cristam igne [4326 1Kb] ferroque excindere, et quantum spatium [4327 1Kb] fundande basilice posset sufficere, locum in imo defossum quo fundamenta iaceret complanare. Ordinatis igitur qui hec toto nisu et instantia summa perficerent, ipse interea Romam profectus est, et quosque [4328 1Kb] amicissimos alloquens, simulque larga manu pecunias oportune dispensans, columnas, bases, ac lilia  , nec non et diuersorum colorum marmora abundanter cemit; illaque omnia ab Urbe ad portum, a portu autem Romano per mare usque ad turrem de [4329 1Kb] Gariliano, indeque ad Suium, nauigiis conductis ingenti fiducia detulit. Abinde uero usque  in hunc locum plaustrorum uehiculis non sine labore maximo comportauit. Et ut magis feruorem fidelium obsequentium admireris, primam hic columnam ab  ipso montis exordio [4330 1Kb] sola ciuium numerositas colli brachiique proprii [4331 1Kb] uirtute imposuit; namque ad augmentum fatigii montis huius ascensus nimis tunc erat cliuosus, artus et horridus: nec dum enim in cor eius ascenderat eandem uiam complanare ac spatiare, quemadmodum postea fecit. Tandem igitur totius basilice aditum  cum difficultate non parua spatio complanato, et necessariis omnibus abundantissime apparatis, conductis protinus peritissimis artificibus [4332 1Kb] , et iactis in Christi nomine fundamentis, cepit eiusdem basilice fabricam in longitudine cubitorum 105, in latitudine uero cubitorum 43, in altitudine autem cubitorum 28; basibusque subpositis columnas desuper 10 a latere uno, totidemque ex altero, in cubitis 9 erexit.  Fenestras quoque in superioribus satis amplas, in naui quidem uiginti et unam, in titulo uero sex longas, [4333 1Kb] ac rotundas quattuor, duasque in absida mediana instituit. Porticus etiam utriusque parietes in altitudine cubitorum 15 subrigens, fenestris hinc 10, totidemque inde distinxit. Aditum interea cum planitiei basilice que cubitorum ferme sex putabatur, consequenter disponeret cequare, tres non integras ulnas fodiens subito uenerabilem [4334 1Kb] patris Benedicti tumulum repperit. Inde [4335 1Kb] cum religiosis fratribus et altioris consilii uiris [4336 1Kb] communicato consilio, ne illum aliquatenus mutare presumeret, confestim ne quis aliquid de tanto posset thesauro surripere, eundem tumulum eodem quo situs fuerat loco pretiosis lapidibus reoperuit, ac super [4337 1Kb] ipsum  arcam de Pario marmore per [4338 1Kb] transuersum basilice, id est a septemtrione in meridiem, quinque per longum cubitis opere nimis pulchro construxit. Hoc itaque modo aditus ipse [4339 1Kb] in eminentia priori permansit, ita ut a pauimento ipsius usque ad pauimentum basilice octo gradibus descendatur, sub fornice scilicet maximo qui eidem adito imminet [* 1Kb] . Porro in absida maiori ad orientalem plagam statuit altarium beati Ioannis [4340 1Kb] baptiste, in eo uidelicet loco ubi eiusdem olim oratorium Benedictus pater extruxerat; a parte uero meridiana, altarium beate Dei genitricis Marie [4341 1Kb] ; a septemtrionali autem, altarium beati pape Gregorii. Iuxta cuius absidam, bicameratam domum ad thesaurum ecclesiastici ministerii recondendum extruxit, que uidelicet domus  secretarium consuetudinaliter appellatur [4342 1Kb] ; eique eiusdem nichilominus operis alteram, in qua ministri altaris preparari debeant copulauit. Sane quoniam spatiande ecclesie gratia partem non modicam  camere sue [4343 1Kb] subtraxerat, consequenter etiam predicto secretario coniunctam eandem cameram ampliorem priori potius ac [4344 1Kb] pulchriorem effecit. Secus ipsam uero, iuxta porticum scilicet principalis ecclesie, beati Nycolai curuato pariete breuem quidem, sed pulchram amodum fundauit edeculam; ab ipsa autem usque ad extimam basilice frontem, uenerabile satis beati Bartholomei apostoli oratorium opere pari porrexit. In eius etiam fronte prope baluas maioris ecclesie, de quadratis et maximis saxis mirificam arcem que uulgo campanarium nuncupatur erexit. Fecit [4345 1Kb] et atrium ante ecclesiam, quod nos Romana consuetudine paradysum uocitamus, longitudine cubitorum septuaginta septem ac semis, latitudine quinquaginta septem et semis, altitudine  uero quindecim et semis, quattuor et totidem in geminis frontibus; octo autem et octo per latera singula super quadrifidas bases habens [4346 1Kb] columnas. In cuius etiam meridiano latere cisternam maximam, tandundem longitudinis habens [4347 1Kb] , arcuato opere sub eiusdem pauimento atrii fabricauit. Ante ingressum uero basilice, nec non et ante introitum atrii, quinque desuper formices quos spiculos dicimus  uoluit. In occidentali porro atrii parte in singulis cornibus singulas basilicas, modo turrium ualde pulchras erexit; in dextro quidem sancti archangeli Michahelis, in leuo autem beati apostolorum principis Petri, ad quas uidelicet interius ab atrio quinque gradibus est ascensus. Iam uero extra atrii uestibulum easdemque basilicas, quoniam cliuosus  ualde ad [4348 1Kb] ecclesiam et [4349 1Kb] nimis arduus erat ascensus, montem ipsum 66 per longum, totidemque per latum, 7 uero in [4350 1Kb] altum cubitis excauauit, adeo ut ab imo usque ad ipsum uestibulum atrii 24 marmoreis gradibus quos ibi constituit ascendatur, habentibus in spatio latitudinis cubitos 36.

27. [Cap. 29.] Legatos interea Constantinopolim ad locandos  artifices destinat, peritos utique in arte musiaria et quatrataria, ex quibus uidelicet alii absidam et arcum atque uestibulum maioris basilice musiuo comerent, alii uero totius ecclesie pauimentum diuersorum lapidum uarietate consternerent.  Quarum artium tunc ei destinati magistri cuius perfectionis extiterint, in eorum est operibus estimari, cum et in musiuo animatas fere autumet se quisque figuras et queque uirentia cernere, et in marmoribus omnigenum colorum flores pulchra putet  diuersitate uernare  . Et quoniam artium istarum ingenium a quingentis et ultra iam annis magistra Latinitas intermiserat, et studio huius inspirante et cooperante Deo [4351 1Kb] , nostro hoc tempore recuperare promeruit, ne sane id ultra Italie deperiret studuit uir totius prudentie plerosque de monasterii pueris diligenter eisdem artibus erudiri. Non tamen [4352 1Kb] de his tantum, sed et de omnibus artificiis quecumque ex auro uel argento, ere, ferro, uitro, ebore, ligno, gipso, uel lapide patrari possunt, studiosissimos prorsus artifices de suis sibi parauit. Sed hec alias. Nunc uero constructam basilicam qualiter decorauerit [4353 1Kb] , demumque sacrauerit, designemus [4354 1Kb] .

28. Plumbeis igitur domatibus illam totam cum  titulo et utraque [4355 1Kb] porticu, simulque [4356 1Kb] uestibulo decenter operiens, absidam et arcum maiorem musiuo uestiuit. In cuius uidelicet circuitus amplitudine, aureis litteris magnis [4357 1Kb] hos uersus describi precepit:

Ut duce te patria iustus potiatur adepta,
Hinc Desiderius pater hanc tibi condidit aulam  .

In absida uero hinc inde sub pedibus sanctorum baptiste et euangeliste Ioannis uersus istos  :

Hec domus est similis Synai sacra iura ferentis [4358 1Kb] ,
Ut lex demonstrat hic que fuit edita quondam.
Lex hinc exiuit mentes que ducit ab imis,
Et uulgata dedit lumen per climata [4359 1Kb] secli.

Fenestras omnes tam nauis quam tituli, plumbo simul ac uitro compactis tabulis ferroque connexis  [4360 1Kb] inclusit; eas [4361 1Kb] uero que in lateribus utriusque porticus site sunt, gipseas quidem sed similis fere decoris extruxit. Dehinc supposito trabibus laqueari coloribus figurisque diuersis mirabiliter insignito, parietes  quoque omnes pulchra satis colorum omnium uarietate depinxit. Pauimentum etiam uniuersum totius ecclesie cum adherentibus oratoriis beati Bartholomei et beati Nycolai, simul etiam et camere sue, mira prorsus et hactenus partibus istis incognita cesorum lapidum multiplicitate constrauit [* 1Kb] ; gradibus illis quibus ad altare [4362 1Kb] ascenditur, crustis pretiosorum marmorum decenti diuersitate distinctis. Frontem quoque chori quem in [4363 1Kb] medio basilice statuit, quattuor magnis marmorum tabulis sepsit; de [4364 1Kb] quibus porfiretica una, uiridis altera, relique due  ac cetere omnes in chori circuitu candide [4365 1Kb] . uestibulum autem ecclesie desuper quidem fecit [4366 1Kb] musiuo pulcherrimo cum superlimineis arcubus  decorari; abinde uero usque ad imum pauimenti, totam basilice faciem gipso uestiri. Arcus etiam eiusdem uestibuli deforis musiuo nichilominus uestiens, uersus inibi [4367 1Kb] Marci pete aureis litteris scripsit. Reliquas uero tres atrii partes, diuersis tam ueteris quam noui testamenti historiis abintus ac deforis depingi precipiens, marmoreo totum in [4368 1Kb] giro pauimento constrauit; desuper autem laquearibus ac tegulis adoperuit; uestibulo quoque eiusdem atrii cum geminis turribus pari modo depicto, operto, marmorato.

29. [Cap. 30.] Omnibus [4369 1Kb] igitur his intra quinquennii [4370 1Kb] spatium Deo prosperante et auxiliante  peractis, dedicare basilicam sollemnitate maxima et ingenti tripudio ad sempiternam memoriam Desiderius statuit; adiensque  summe sedis pontificem Alexandrum, ad eandem illum dedicationem uenire deuotissimus [4371 1Kb] inuitauit . Quo libentius annuente Hildebrandum quoque archidiaconum eius, ceterosque cardinales ac Romanos episcopos, deque Urbanis clericis ac nobilibus plurimos affectu familiarissimo conuocauit; die tante sollemnitatis ex consultu apostolici et [4372 1Kb] cardinalium in ipsis Kalendis Octobris constituta, ac litteris inuitatoriis eiusdem apostolici ad uniuersos episcopos Campanie, Principatus, Apulie, atque Calabrie datis. Fama itaque huius rei longe lateque uulgata, tanta totius fere Italie episcoporum, abbatum, monachorum,  clericorum, magnatium, nobilium, mediocrium, diuerseque condicionis uirorum pariter ac mulierum ad diem condictam multitudo confluxit, ut stellarum fere celi quam illorum omnium numerositatem cuilibet fuerit estimare facilius. Ita uniuerse monasterii officine, et ipsa quoque [4373 1Kb] officinarum omnium tecta, totius ab imo usque ad summum montis itinera, et quid dicam domus ciuitatis omnes, omnesque platee, omnia etiam longe lateque camporum adiacentium spatia congregatorum ad tanta sollemnia cuneis stipata erant atque conferta. Apparatus interea per tres illos continuos dies precedentes ac subsequentes eandem solemnitatem, in pane uidelicet ac uino, carniumque diuersarum ac piscium multiplicitate adeo est copiosus expositus,  ut nullus fere [4374 1Kb] in tam innumera multitudine, qui non se sufficienter hec accepisse dixerit, potuerit reperiri. Ipsa [4375 1Kb] igitur die Kal. Octobris  cum annus ab incarnatione dominica millesimus et primus ac septuagesimus uolueretur, summa omnium qui conuenerant deuotione ac ingenti letitia, maximo tripudio, honore ac gloria dedicata est a domno Alexandro reuerentissimo et angelico papa eadem beati Benedicti basilica cum quinque altaribus suis, die sabbati, indictione nona  . Cui uidelicet tante tunc celebritati interfuerunt archiepiscopi decem: Capuanus [4376 1Kb]  , Salernitanus [4377 1Kb]  , Neapolitanus  , Surrentinus  , Amalfitanus  , Sipontinus  , Tranensis  , Acerentinus  , Ydrontinus  , Oiretanus  . Episcopi autem quadraginta et quattuor [4378 1Kb] , id est Portuensis [4379 1Kb]  , Tusculanensis  , Sauinensis  , Segnimus  ,  Anagninus  , Berulanus  , Terracinensis  , Caietanus  , Aquinensis  , Soranus  , Marsicanus  , Baluensis  , Pennensis  , Teanensis  , Calenus  , Rosellanus  , Aduersanus  , Nolanus  , Auellinensis  , Pestanus  , Troianus [4380 1Kb]  , Florentinensis  , Melfitanus  , Lucerinus  , Draconariensis  , Ciuitatensis  , Termulensis  , Guardiensis  , Larinensis  , Arianensis  , Yserniensis [4381 1Kb]  , Bouaniensis  , Salpitanus  ,  Cannensis  , Rubessanus  , uenusinus  , Monorbinensis  , uigiliensis [4382 1Kb]  , Melfittensis [4383 1Kb]  , Iuuenazensis  , Monopolitanus  , Stunensis  , Tarentinus  , Perusinus  , et Castellanus electus  , qui uidelicet in episcopum altero post dedicationem die sacratus est. De magnatibus autem: Richardus princeps Capuanus cum Iordane filio et fratre Rainulfo, Gisulfus princeps Salernitanus cum fratribus, suis; Landulphus  quoque princeps Beneuentanus, et Sergius dux Neapolitanus, Sergiusque dux Surrentinus [4384 1Kb] ; Marsorum [4385 1Kb] etiam ac Baluensium comitum, filiorumque Borrelli non [4386 1Kb] parua frequentia. Ceterorum uero potentium seu nobilium, tam nostratium quam Normannorum omnium circumquaque  terrarum, uel nomina uel numerum innumerum [4387 1Kb] , nulla prorsus fuit possibilitas uel consilium recensendi. Robbertus [4388 1Kb] autem dux Panormum eo tempore oppugnabat, propter quod tantis tunc solemniis interesse non potuit [4389 1Kb] . Et altaria quidem precipua [4390 1Kb] , beati uidelicet Benedicti ac [4391 1Kb] beati Iohannis uocabulis insignita, manu propria predictus apostolicus consecrauit [4392 1Kb] , altare uero quod in australi parte ad honorem sancte Dei genetricis Marie [4393 1Kb] situm est, Iohannes episcopus Tusculanensis. Quod autem in parte  aquilonari ad nomen beatii Gregorii, Hubaldus episcopus Sauinensis; sancti uero Nycolai, Herasmus episcopus Seguinus sollemniter dedicauerunt [4394 1Kb] .

Quorum sane sanctorum patrocinia [4395 1Kb] tunc in singulis altaribus sint recondita, opportunum hoc in loco inserere duximus. In altare itaque beati Benedicti habentur reliquie sanctorum apostolorum Philippi et Iacobi; martyrum autem, Alexandri pape, Sebastiani, Ciriaci, Chrisanti, et Darie [* 1Kb] , Abdon et Sennen [4396 1Kb] , atque Cecilie, uirginis. Preter has etiam duo argentea scrinia plurima diuersorum sanctorum pignera continentia, intra ipsum altare honorifice sunt in marmore superiori suspensa [** 2Kb] . In altare sancti Iohannis habetur [*** 1Kb] ex oleo de  candela sancti sepulchri, que uidelicet per singulos annos modo ualde mirabili celitus die sabbati [4397 1Kb] sancti paschalis uidentibus cunctis ascenditur de aqua [4398 1Kb] Iordanis, ex eo loco ubi Dominus baptizatus est; de manna sepulchri sancti Iohannis euangeliste, et de reliquiis [**** 1Kb] sancti [4399 1Kb] Sebastiani et aliorum multorum, que [4400 1Kb] in priori altare ipsius recondite fuerant. In altare sancte Marie habetur de lapide sepulchri eiusdem, et de reliquiis martyrum, Dionisii episcopi, Stephani [4401 1Kb] pape, Cesarii diaconi, Primi et Feliciani. In altare sancti Gregorii habetur de lapide sancti sepulchri, de uestimento sancte Marie, de uestibus apostolorum Petri et Pauli, et de reliquiis sanctorum quadraginta martyrum, nec non Pancratii, ualentini et Hylarii, Martini  episcopi, et de dalmatica sancti Ambrosii [***** 1Kb] . In [4402 1Kb] altare sancti Nycolai habentur reliquie sanctorum Cornelii [4403 1Kb] et Cypriani martyrum, Sebastiani, Nicandri et Marciani, Cirini et Maximi, Foce episcopi, Euticii, et [4404 1Kb] sanctorum quadraginta, et de capillis sancti Remigii episcopi. Super omnia uero hec, quod tacendum non diximus, in singularum columnarum eiusdem basilice capitellis, tempore constructionis in [4405 1Kb] ereis pixidulis reliquie [****** 1Kb] martyrum [4406 1Kb] sanctorum Iohannis et Pauli, Nicandri et Marciani, et aliorum quorundam reuerenter [4406 1Kb] satis [4406 1Kb] locate sunt [# 1Kb] .

 30. [Cap. 31.] Peracta itaque [4407 1Kb] sollemniter celebritate missarum, et apostolice potestatis auctoritatem tam his [4408 1Kb] quos tunc presentes esse contigerat, quam omnibus [4409 1Kb] qui per octo continuos dies ob deuotionem tante sollemnitatis ibidem accurrere possent, confessorum peccatorum absolutione concessa, cum maxima et ingenti letitia singuli redierunt in sua. uerum prefate absolutionis gratia tanta undique huc diuersi sexus atque etatis per eosdem octo dies hominum se continuauit frequentia, ut neminem fere illorum qui ad primum diem confluxerant, domum remeasse putares.

 Nec  modus est populis ceuntibus agmine denso,
Nec requies, properant in lucem a nocte, diemque
Expectare piget.
Campani [4410 1Kb] ceunt populi, coit Apula pubes,
 Et [4411 1Kb] Calabri, et cuncti quos alluit estus uterque,
Qui leua et dextra Latium [4412 1Kb] circumstrepit [4413 1Kb] omne:
Ipsaque celestium [4414 1Kb] sacris procerum monumentis
Roma, Petro Pauloque potens rarescere gaudet,
Milia profundens ad menia [4415 1Kb] celsa Casini.
uincit iter durum pietas amor et [4416 1Kb] Benedicti,
uincit et alma fides: presens  Deus [4417 1Kb] omnibus istic [4418 1Kb]
Creditur, et summi Benedictus gloria Christi.
Alma [4419 1Kb] dies magnis celebratur cetibus, omnes
uota dicant sacris rata postibus, omnia gaudent
Terrarum et celi.
Nos quoque felices quibus istum cernere Christus [4420 1Kb]
 Et celebrare diem tribuit, tantoque patrono
Gratari, et letos [4421 1Kb] inter gaudere tumultus.
Preterea [4422 1Kb] infidelem certe quisque se credere, miserum penitus estimare, si tante sollemnitatis uel fini tandem non satageret interesse. Ex eo iam per totum fere [4422 1Kb] christianum orbem cepit celebritatis tante gloria diuulgari, ex tunc iste locus licet ab olim Benedicti patris meritis famosus ac nobilis fuerit, nobilior multo ac gloriosior cepit haberi, patrisque Desiderii nomen apud plerosque iam dudum magnum et celebre, celebrius deinceps ac nobilius per occidentem totum [4423 1Kb] diffundi, prudentie simul ac religionis maxime ab omnibus predicari, omnibusque ipsius temporis abbatibus  ubique locorum atque [4424 1Kb] terrarum ab omnibus censebatur iure preferri. Partim igitur desiderio Desiderium uisendi, partim uero templi tam uulgati tamque [4425 1Kb] celebris contuendi [4426 1Kb] , partim denique in hoc sacrosancto cenobio conuersandi, et Deo quoad uiuerent seruiendi, multi ex multis et extimis terrarum partibus huc ceperunt [4427 1Kb] confluere, et hylariter Desiderio recipiente, factum est ut intra ipsum ferme biennium ad secundum circiter centenarium congregationis loci huius se numerus porrexisset. Iam uero diuersorum regum atque potentium tam [4428 1Kb] Italicorum quam ultramontanorum, quamque etiam [4429 1Kb] transmarinorum, quantus [4430 1Kb] circa eundem uenerabilem patrem ceperit haberi amor [4431 1Kb] pariter ac deuotio, supplices  ad eum littere et munera decentia testabantur, quibus se suosque omnes tam suis quam fratrum sub eo degentium precibus attentius commendabant.

 31. [Cap. 32.] Nec imperatricis quoque Agnetis dignum uidetur religiosam tacere deuotionem, que uelut altera regina Saba, Salomonis alterius et alterius templi magno uidendi desiderio ducta, ex ultimis huc Germanie finibus aduentauit, ac per medium ferme istic anni spatium commorans, multo maiora de [4432 1Kb] his que super hoc loco auditu perceperat, tam secundum Deum quam secundum seculum se [4433 1Kb] uidere gaudebat et asserebat; merito censens et locum, et patrem, et fratres per totum orbem sui ordinis hominibus celebriores habendos. Obtulit autem beato Benedicto prout augustalem dignitatem decebat dona magnifica, idest planetam diaspram [4434 1Kb] , totam undique auro contextam; albam [4435 1Kb] a scapulis et capite, ac manibus friso  decenter [4436 1Kb] ornatam, a pedibus uero frisea nichilominus lista, mensuram ferme cubiti in latitudine habens circumdatam; simulque et amictum cum brusto; pluuiales duos purpureos, pretiosis aureis listis ornatos [* 1Kb] ; nec non et pallium magnum cum elefantis, quod dorsale [4437 1Kb] cognominant. Euangelium cum tabula fusili de argento, opere anaglifo pulcherrime [4438 1Kb] deaurato. Duo quoque candelabra argentea eque fusilia, pondo librarum 12.

32. [Cap. 33.] Libet nunc post ecclesie dedicationem residua exornationis ipsius describere, ut licentius deinceps ualeamus Desiderii gestis, tam in edificiis quam et in aliis quibuslibet eius [4439 1Kb]  magnificentiis operam dare. Ad supradictam igitur regiam urbem quendam de fratribus cum litteris ad imperatorem, et auro triginta et sex librarum pondo transmittens, auream ibi in altaris facie tabulam cum gemmis ac smaltis ualde speciosis patrari mandauit; quibus uidelicet smaltis nonnullas quidem ex euangelio, fere autem omnes beati Benedicti miraculorum insigniri fecit historias. Quem profecto [4440 1Kb] nostrum confratrem imperator Romano [4441 1Kb] nimis honorifice suscepit, et quandiu ibi mansit honeste cum suis omnibus reuerenterque tractauit, et quicquid operum [4442 1Kb] inibi uellet efficere, imperialem ei licentiam facultatemque [4443 1Kb] concessit. Fecit itaque et cancellos quattuor fusiles ex ere, ante altare scilicet hinc inde inter chorum et aditum  statuendos, trabem quoque nichilominus fusilem [4444 1Kb] ex ere, cum candelabris numero 50, in quibus utique totidem cerei per festiuitates precipuas ponerentur, lampadibus subter in ereis uncis  ex eadem trabe 36 dependentibus. Que uidelicet erea trabes ereis eque brachiis ac manibus sustentata, trabi lignee quam pulcherrime sculpi, et auro colorumque fucis interim fecerat Desiderius exornari, commissa est, et supra sex columnas argenteas [4445 1Kb] , quattuor et semis in altitudine cubitos habentes et octo libras per singulas, in ipsa chori fronte constituit. Sub qua nimirum trabe 5 numero teretes iconas suspendit, 13 uero quadratas paris mensure ac ponderis desuper statuit. E quibus uidelicet 10 ex quadratis predictus frater apud Constantinopolim crosso  argento sculpsit, ac deaurauit, habentes per singulas alie 14 [4446 1Kb] libras, alie 12. Rotundas autem [4447 1Kb] omnes argentea solum urna [* 1Kb] circumdans, cetera coloribus ac figuris  depingi Greca poritia fecit. Tres uero alias de quadratis eiusdem metalli atque mensure patrari suorum artificum opere nequaquam dissimili Desiderius iussit. Alteram quoque iconam rotundam, ex utraque parte celato [4448 1Kb] argento ac deaurato uestitam, argenteis etiam bullis extrinsecus in giro circumdatam quidam nobilis tunc beato Benedicto a regia urbe transmisit; cui postmodum similis fieri [4449 1Kb] iussa altera, utraque est in ciburio altaris hinc inde suspensa [** 1Kb] . Fecit preterea Desiderius et aliam trabem de argento librarum circiter 60, sculptam nichilominus ac deauratam, quam in fornice maiori ante altare super quattuor argenteas columnas ex parte inauratas locauit [4450 1Kb] : quarum unaqueque et argenti libras 10, et 5 cubitos altitudinis  habet. Fecit et duas cruces magnas argenteas librarum 30 [4451 1Kb] per singulas, quarum imagines celatura mirifica [4452 1Kb] prominerent; easque sub predicta trabe inter easdem columnas hinc inde super marmoreos stipites statuit. Tres porro residuas maioris altaris facies argento librarum 86, sculpto [4453 1Kb] ac deaurato uestiuit. Nam reliquorum trium altarium facies ueteribus tabulis a tribus partibus adornate sunt. Fecit [4454 1Kb] etiam 4 trabes propter ciburium altaris, quas simili modo celato ne deaurato argento extrinsecus induens, abintus petalis  et coloribus decorauit; quarum [4455 1Kb] due habent in longitudine cubitos 6, libras 20, et totidem, due uero alie cubitos 4 ac semis, libras  12 [4456 1Kb] et totidem, supposite interim columnis ueteribus. Fecit [4457 1Kb] et candelabra magna 6, tres cubitos altitudinis habentia de productis ac sculptis argento lamminis [4458 1Kb] , ana  6 uel 5 librarum;  que uidelicet in festis precipuis ante altare in directa linea posita accendi cum maximis faculis debeant. Fecit [4459 1Kb] quoque et pulpitum ligneum ad legendum siue cantandum, longe priori prestantius et eminentius, in ascensu scilicet graduum 6; idque diuersis colorum fucis et auri petalis de pulchro pulcherrimum reddidit [4460 1Kb] . Ante quod columnam argenteam 25 librarum partim deauratam, ad modum magni candelabri sex cubitorum in altitudine habentem [4461 1Kb] supra basem porphireticam statuit; super [4462 1Kb] quam uidelicet cereus magnus qui sabbato paschali benedicendus est, sollemniter debeat exaltari. Fecit et pharum, idest coronam maximam de argento librarum circiter centum, habens in giro [4463 1Kb] cubitos 20 cum 12 turribus extrinsecus prominentibus,  36 ex ea lampadibus dependentibus; eamque extra chorum ante crucem maiorem satis firma ferrea catena septem deauratis malis distincta suspendit.

33. His tantisper de constructione, consecratione, partimque decoratione noue basilice quomodolibet [4464 1Kb] exaratis, ad cetera monasterii edificia percomplenda simul cum nostro Desiderio reditum faciamus. Post transactum igitur sollemnem basilice dedicationem cernens idem [4465 1Kb] uenerabilis abbas diuina cooperante potentia, simulque Benedicti [4466 1Kb] patris meritis omnia que ceperat ad perfectionem  [4467 1Kb] prout optauerat peruenisse, audentior iam imo ualentior factus, totius cenobii ambitum decreuit ingenti animo spatiare, et ut iam de aliquibus fecerat reliquas officinas, cum his etiam que ipsemet ante ecelesie constructionem construxerat renouare. Et primo quidem claustrum quod tante congregationi permodicum [4468 1Kb] adhuc esse constabat [4469 1Kb] ampliare desiderans, euerso mox uetere refectorio quod satis enormiter a latere templo, a fronte uero capitulo inherebat, quoque [4470 1Kb] ipse [4471 1Kb] etiam dudum bis tempore diuerso adauxerat, in ulteriori illud parte futuri claustri, iuxta meridianum scilicet atrii ecclesie latus decorum ualde satisque magnum extruxit, diuersisque totum coloribus pictorum artificio  compsit, et laqueari apposito trabibus, tegulis desuper cooperuit [4472 1Kb] . Legiuum quoque perpulchrum et eminens in eo constituit, quod ualde decenter gipso uestitum cunctis spectabile reddidit. Cuius  uidelicet domus longitudo [4473 1Kb] in cubitis 95 extenditur, latitudo in 23 porrigitur, in 15 uero altitudo sustollitur; ab orientali parte habens ingressum, ab occidentali uero absidam, antequam profecto ampla satis [4474 1Kb] abbatis mensa ex transuerso cernitur constituta. Habet autem a latere meridiano fenestras 14 [4475 1Kb] , a septemtrionali uero duas tantum, duas quoque rotundas in frontibus singulis, et circa pulpitum tres, omnes uitro, gipso [4476 1Kb] , ac plumbo insigniter laboratas. Iuxta eandem quoque domum ab australi parte, coquinam fratrum [* 1Kb] in duobus inuicem connexis fornicibus, quos una tantum columna sustentat [4477 1Kb] erexit; interque ipsam et refectorium, gradus et ianuam unde queque necessaria in idem refectorium siue conferantur siue referantur constituit.  Ex altera uero ipsius coquine parte cellarium statuit, ex quo uidelicet tam refectorio quam coquine quelibet debeant necessaria tribui. Post hec eum necdum sufficiens sibi ad tantam fratrum multitudinem claustri spatium uideretur, uir certe magnanimis et multe [4478 1Kb] fiducie dormitorium atque capitulum, que dudum ipsemet magno ualde sumptu ac studio fabricauerat, nec non et ueterem infirmantium domum exintegro est aggressus euertere, et claustri ampliandi occasione easdem quoque domos ampliores efficere. Quoniam igitur exteriorem dormitorii murum porro longe ab altero in magno montis precipitio statuebat erigere, quinque crossam cubitis maceriam in fundamento maxime firmitatis [4479 1Kb] gratia iaciens, eam in ducentorum spatio  cubitorum per longum extendit; in altitudine autem cubitorum 30 erexit, 24 cubitis in latitudine a muro interiori distantem. Que [4480 1Kb] uidelicet domus longe priore amplior, firmior, ac pulchrior studiose nimis est et fabrorum peritia lateribus tecta, et artificio [4481 1Kb] pictorum coloribus decorata; habens a meridiano tantum fenestras amplas 20, e quibus tres maxime tribus columnellis marmoreis fulciuntur. Iuxta quam etiam in ulteriori capite ipsius uestiarum fratrum [4482 1Kb] , paruum quidem sed satis competens pulchrumque construxit. His omnibus [4483 1Kb] triennio circiter consummatis, montem euestigio qui interiacebat [4484 1Kb] suffodere aggressus est, per longum scilicet cubitis 105, per latum autem 49, per altum uero  circiter 10 [4485 1Kb] . Sicque capituli edem [4486 1Kb] ab orientali parte per transuersum constituit, ut interior eius frontispicii angulus angulo exteriori [4487 1Kb] basilice sit connexus, absida uero ipsius appropriare [4488 1Kb]  dormitorio uideatur. Cuius uidelicet longitudo [4489 1Kb] edis cubitorum 53, latitudo 20, altitudo autem 18 habetur; habet autem a latere uno fenestras uitreas speciosissimas nouem, ab altero totidem, a frontispicio aquilonali tres rotundas, ab australi uero duas eque rotundas; laqueari, et pauimento, seu picturis pulcherrimis [4490 1Kb] sufficientissime decorata. Tantam autem tunc cum ista suffoderentur terremotuum sumus experti frequentiam, ut uno quidem die uicibus 17, per alios uero aliquot dies nunc quattuor, nunc duobus [4491 1Kb] , modo etiam sex uel quinque uicibus id per dies singulos sentiremus. Quod certe propter plurimas [4492 1Kb] eiusdem loci sepulturas tunc necessario uiolatas, que sanctorum forte hominum fuerant, non ab re contigisse multi putauimus. Alias  sane satis raro hoc in loco solet fieri terre motus. uerum quoniam ingens precipitium ab interiori dormitorii parte remanserat, erectis secus domum eandem cameris, et terra saxisque cetera replens iniectis, itemque ante refectorium in fronte uidelicet claustri curua nichilominus camera cisternam maximam fabricans [4493 1Kb] , ita demum totius claustri superficiem cequauit. Mox itaque arcus per girum deambulatorios super 110 marmoreas [4494 1Kb] columnellas instituens, claustrum omne in longitudinem cubitis [4495 1Kb] octoginta [** 1Kb] et quinque, in latitudinem [4496 1Kb] uero quinque et sexaginta [*** 1Kb] porrexit [4497 1Kb] . Cuius quia ea pars que [4498 1Kb] basilice erat contigua si ceteris cequaretur, non aptus in eandem basilicam esset ingressus, subtus item et super deambulatorios  fornices fecit, et in eius utriusque [4499 1Kb] angulis marmoreos gradus, quibus in cetera descenderetur instituit: a [4500 1Kb] capitulo quidem 15, a refectorio uero 13; totumque in circuitu et lapideis pauimentis bizantei artificii [4501 1Kb] strauit, et picturis pulcherrimis compsit. Nichil hoc moratus expleto, solarium [4502 1Kb] palatii illius quod a Richerio ceptum ipse perfecerat, ab eminentia priori ad planitiem [4503 1Kb] claustri deposuit, atque inibi cum [4504 1Kb] balneo et ceteris oportunitatibus infirmorum fratrum quietem constituit. Porro ab occidentali parte claustri, iuxta refectotrium [**** 1Kb] uidelice fratrum cellam nouiciorum satis [4505 1Kb] competenter aptauit; in qua profecto [4506 1Kb] iuxta regulare institutum  et meditari, et quiescere,  [4507 1Kb] comedere nouicii ipsi deberent. Sicque iam tandem fratres qui eatenus super tot operibus inquietati ac molestati plus quam satis extiterant, oportuna simul et amena quietis statione locatos ordini  de cetero regulari, quanto ordinatius tanto districtius operam dare [4508 1Kb] perdocuit. His omnibus [4509 1Kb] Deo fauente ex uoto perfectis, et interioribus fratrum officinis decentissime ut optauerat [4510 1Kb] consummatis, ad exteriora [4511 1Kb] nichilominus edificia monasterii reficienda [4512 1Kb] , impiger se ac fortis accingit. Ab occidentali [4513 1Kb] igitur parte primum maceriam firmissimam erigens, portam 30 [4514 1Kb] circiter cubitis extra ueterem de quadratis ac sectis [4515 1Kb] lapidibus statuit; supra quam turrim [4516 1Kb] fortissimam in quattuor magnis columnis erectam ingenti camera confirmauit. uerum cum deforis [4517 1Kb] precipitium pateret immensum, tumulus uero abintus [4518 1Kb] magnus existeret, eo defosso precipitium illud saxis eius et terra, cliuoso licet tramite peruium fecit; sicque [4519 1Kb] demum hinc  inde muro contiguo, ac propugnaculis [4520 1Kb] ciuitatum more munito uniuersum monasterium circumsepsit. Dehinc [4521 1Kb] extra predictam portam, iuxta cliuum scilicet quo [4522 1Kb] ad eandem portam ascenditur, xenodochium maximum ad susceptionem peregrinorum cum uniuersis suis oportunitatibus fabricauit: Domum [4523 1Kb] uero illam que non competenti loco prope basilicam a parte aquilonali ad xenodochium olim constructa fuerat, ampliorem ac pulchriorem reficiens, ad hospitum nichilominus receptionem aptauit, ac in utriusque ipsis receptionum domibus et lectos et queque necessaria abundantissime apparauit. Pistrinum [4524 1Kb] quoque ex eadem parte haud longe a gradibus atrii, adeo amplum pulchrumque construxit ut plerique [4525 1Kb] aduenientium id ignorantes,  quasi ad ecclesiam aliquam oraturi sepissime sint profecti [***** 1Kb] .

Hinc [4526 1Kb] ad ecclesiam beati Martini que sola fere iam intra monasterii ambitum de ueteribus edificiis remanserat renouandam, totum cor Desiderius uertit.  Diruta namque priori eiusdem beati Martini basilica, cepit eiusdem ecclesie fabricam, in longitudine cubitorum [4527 1Kb] [1Kb] latitudo [1Kb] altitudo [1Kb] . Fenestras uero ab uno latere [1Kb] , ab altero totidem; columnas uero numero 16. Cancellos uero lapideos ante altarium, mirificos patrari fecit. Fenestras uero plumbo simul et uitro compactis [4528 1Kb] , ferro ligatis inclusit. Illas autem que in porticibus site sunt, gypseas quidem, sed similis fere decoris extruxit. Absidam uero musiuo decenter uestiuit; in qua etiam aureis litteris hos uersus describi precepit:

Cultibus extiterat quondam locus iste dicatus
Demonicis, inque hoc templo ueneratus Apollo.
Quod pater huc properans Benedictus in omnipotentis
 uertit honore Dei Martini et nomine sancti.
Hoc Desiderius post centum lustra uetustum
Paruumque euertit, renouauit, compsit et hausit [4529 1Kb] .
Iam uero pauimentum quam speciosum sit, in promptu cernentibus est. Fecit et portas ereas in ingressu eiusdem ecclesie; fecit tabulam altaris argenteam librarum [4530 1Kb] circiter. Iuxta eandem uero ecclesiam mansiunculas, in quibus 4531 1Kb] ipse quando uellet maneret, decenter construi fecit. Circa eandem uero ecclesiam bicameratam domum ad ornamenta [4532 1Kb] eiusdem ecclesie recondenda construxit.

Transactis  uero a dedicatione maioris ecclesie tribus annis, totidemque mensibus, anno  uidelicet a Saluatoris natiuitate 1075. incipiente, 3. Nonarum Ian. ecclesia beati Bartholomei apostoli que ad occidentalem partem maioris ecclesie satis decenter sita est, cum grandi iterum letitia et exultatione cunctorum fratrum, honorifice dedicata est, a Iohanne Sorano episcopo  . Ubi etiam non minima particula [4533 1Kb] sancti brachii eiusdem beati apostoli in argentea capsella uenerabiliter condita est.

Eodem etiam anno post octo circiter menses, relique due basilice, pucherrime [4534 1Kb] in extremis exterioris atrii turrium modo hinc inde locate, pari studio et honore sacrate sunt, 4. Idus Septembris.  Quarum alteram que a dextra parte ad honorem beati archangeli Michahelis constructa est, predictus Iohannes Soranus episcopus consecrauit [4535 1Kb] . In quo [4536 1Kb] etiam recondidit reliquias has: sanctorum [4537 1Kb] Nicandri et Marciani, sancti uiti, sanctorum Iohannis et Pauli, sancti Mercurii, et sancte Katerine [4538 1Kb] , et uocabula sanctorum Appollinaris episcopi, Proti et Iacincti. Alteram uero que a leua, ad honorem beati [4539 1Kb] apostolorum principis Petri fundata est [4540 1Kb] , [Leo [4541 1Kb] episcopus Aquinensis diuino numini, ipso domno abbate omniumque fratrum presente conuentu, cum magna letitia et deuotione sacrarunt.

Porro  cum ab hac dedicatione annus iam quartus  decimus, et ab incarnatione dominica  millesimus et nonagesimus uolueretur, tribus iam annis, et tribus ac sexaginta diebus [4542 1Kb] a transitu reuerende ac semper honorifice memorande memorie Desiderii abbatis elapsis, presidente atque iubente domno Oderisio reuerentissimo atque dignissimo successore ipsius, dedicata est ecclesia sancti confessoris Christi Martini, quam predictus uenerabilis abbas Desiderius in loco ipso ubi olim a beatissimo abbate Benedicto constructa fuerat, circa portam scilicet monasterii mirifice ac pulcherrime in sexdecim marmoreis columnis erexerat, quamque tam musiuo quam etiam diuersis picturarum coloribus optime decorauerat. Dedicata est autem 14. Kal. Dec. ipsa uidelicet die octauarum eiusdem beatissimi confessoris Christi Martini, feria secunda,  cum tribus altariis suis, ingenti frequentia ordinis diuersi uirorum et maxima uniuersorum letitia, quorum primum atque precipuum in honore ipsiu beati Martini dedicauit uir uenerabilis domnus Ioannes episcopus Tusculanensis, illud autem quod ad dexteram ipsius basilice situm est, in honore sancti Erasmi martyris consecrauit domnus Raynaldus episcopus Caietanus, qui ipso anno ex hoc nostro monasterio eidem ecclesie datus fuerat episcopus; tertium uero quod a parte sinistra statutum est, in honore gloriosi confessoris Christi Ambrosii benedixit domnus Honestus, reuerentissimus episcopus uerulanus, Fuere autem cum eis in hac dedicatione  episcopi etiam alii tres, id est Lambertus Alatrinensis, Roffridus Soranus, nec non et Leo episcopus uenafranus. Quod autem tamdiu post patris Desiderii transitum consecratio basilice huius dilata est, hoc fuit in causa, quia et picture partem aliquam et pauimenti non modicam ad complendum morte preuentus idem abbas reliquerat. Que omnia successor illius studiosissime percomplere et addere que necessaria curauit, et sic eam dedicari quatenus premissum est, honorificentissime fecit.

Annis item post ista tribus et tribus insuper ac septuaginta diebus exactis, anno scilicet incarnationis dominice 1094, indictione 2, mensis Ianuarii die 30, 2. feria, dedicata est ecclesia beati Andree apostoli  , presidente atque iubente iam dicto  abbate domno Oderisio qui eandem basilicam a fundamentis extruxerat  ab orientali parte maioris ecclesie, inter absidam uidelicet ipsius et domum infirmorum, habens cemiterium fratrum a latere dextro, a sinistro uero claustrum, licet paruulum tamen pulcherrimum. Dedicata est autem a domno Raynaldo Caietano episcopo iam superius memorato cum ingenti deuotione et exultatione fratrum uniuersorum, ea nimirum die qua castrum quod Fratte dicitur, ultra omnem spem meritis beatissimi patris Benedicti miseratione diuina recepimus, quod uidelicet triennio ante a uicinis Nortmannis furatum nobis fuerat atque peruasum, sed die 13. [4543 1Kb] . . . . . . . Domino auxiliante receptum, atque ob sempiternam illius triumphi memoriam in eadem die consecrationis  hoc sollemne statutum. Est autem predicta basilica instituta ad utilitatem infirmorum fratrum, lignis quidem ac tegulis firmissime contignata, fenestris uitreis optime decorata, diuersis sanctorum historiis pulchra colorum uarietate depicta, pauimento quoque multimoda incisione marmorum artificiose constructa: quodque omnibus his est longe precipuum, multis ac preclaris tam apostolorum quam martyrum necnon et confessorum Dei reliquiis studiosissime consecrata. Quorum omnium nomina cum reliquarum ecclesiarum pignoribus, pariter suis in locis Domino iuuante scribemus.]





INCIPIT CONTINUATIO LIBRI III AUCTORE PETRO DIACONO.


 34. Christo igitur duce, omnia sibi, prout optauerat, euenisse cognoscens, hinc ad ecclesiam beati  Martini, que sola fere iam intra monasterii ambitum de ueteribus edificiis remanserat, renouandam, totum  cor Desiderius uertit. Diruta namque priori eiusdem beati Martini basilica, iactisque in Christi nomine fundamentis, cepit eiusdem ecclesie fabricam, in longitudine cubitorum 43, latitudine 28, altitudine 24; fenestras uero ab uno latere 9, ab altero totidem. Porticus etiam utriusque parietes in 16 cubitorum altitudine erigens, fenestris 4, et 4, totidemque ab altero distinxit, et illas quidem que in naui sunt, plumbo simul et uitro compactis tabulis ferro ligatis inclusit. In frontispicio porro eiusdem ecclesie fenestras tres, ac unam in absida distinguens, similis decoris patrari mandauit. Illas autem que in porticibus sunt, gipseas quidem, pari uero decore construxit. Columnas uero 9 ab uno latere, totidemque ab altero erexit. Secus ipsam quoque  ecclesiam, curuato pariete breuem quidem sed perpulchram domum, ad eiusdem ecclesie ministerium construxit. Cancellos uero lapideos, ante beati Martini altarium mirificos patrari fecit. Absidam autem musiuo decenter uestiuit, in qua etiam aureis litteris hos uersus describi precepit:

Cultibus extiterat quondam locus iste dicatus
Demonicis, inque hoc templo ueneratus Apollo,
Quod pater huc properans Benedictus in omnipotentis
uertit honore Dei, Martini et nomine sancti.
Hoc Desiderius post centum lustra uetustum
Paruumque euertit, renouauit, compsit et auxit.

Iam uero ipsius ecclesie pauimentum quam sit conspicuum, quam speciosum, ac diuersorum marmorum multiplicitate constratum, oculis omnium  patet. Legiuum quoque pulcerrimum auro atque coloribus pictorum ingenio decoratum, ibidem extrui iussit. Ante ipsius namque beati Martini altarium, tabulam argenteam ac deauratam, et pulcerrime scultam, 44 libras habentem, Desiderius patrari mandauit, in qua omnes fere beati euangeliste Matthei, et sancti confessoris Christi Martini desculpsit historias. Fecit et portas ereas in ingressu eiusdem ecclesie. Iuxta eandem uero basilicam mansiunculam [4544 1Kb] in qua ipse maneret construens, trabibus oppositis, tegulis desuper operuit. Hec ubi cooperante Domino, prout optauerat consummauit, beati Bartholomei apostoli basilicam, cum fratrum uniuerso conuentu 3. Nonas Ianuarias  a Iohanne huius ante cenobii monacho, post Sorano  episcopo, fecit solemniter dedicari. In cuius altari apostolici corporis partem non exiguam in argentea recondidit capsa, in qua etiam has reliquias posuit: de lapide sancti sepulchri, et sanctorum Iohannis et Pauli, uiti, Ianuarii, Hermetis, et quadraginta martyrum. Enimuero tante apud Romanum pontificem  Desiderius auctoritatis habebatur et gratie, ut in quibuscumque uellet proprio pastore uiduatis ecclesiis uel cenobiis, iuris ei esset suis ex fratribus episcopos substituere uel abbates. Non multo post hec temporis euoluto, edeculas quoque illas quas instar turrium in atrii diximus angulis constitutas, alteram ab eodem Iohanne, alteram a Leone fecit Aquinensi episcopo magna cum letitia dedicari 4. Idus Septembris. Sane in altari beati archangeli Michahelis reliquias condidit sanctorum Nicandri et Marciani, Iohannis et Pauli, uiti, Mercurii, et Caterine, et uocabula sanctorum Apollinaris episcopi, Proti et Iacinthi. Altare uero principis apostolorum Leo Aquinensis episcopus diuino nomini [4545 1Kb] , ipso domno abbate omniumque fratrum presente conuentu,  cum magna letitia et deuotione sacrauit. In eodem uero altario recondite sunt relique iste: de quinque panibus ordeaceis, et sanctorum apostolorum Petri, Matthei, Iacobi, Nazarii et Celsi, Ianuarii, Felicissimi et Agapiti, Sergii et Bacchi, Nicandri et Marciani, Aurelii, Protasii, Fortunati et sociorum eius, et de uestimentis trium puerorum.

35. Per  idem tempus Albericus diaconus uir disertissimus ac eruditissimus ad hunc locum habitaturus aduenit. Hic in hoc monasterio positus composuit librum de uirginitate sancte Marie; librum dictaminum et salutationum. In Musica dialogum. Contra Heinricum imperatorom de electione Romani pontificis. uitam sancte uirginis Christi Scolastice  . Omeliam eius. uitam sancti Dominici   . Passiones sancti [4546 1Kb] Modesti et sancti Cesarii. Librum de dialectica. Temporibus uero eius facta est sinodus in urbe Roma  aduersus Berengarium diaconem ecclesie Andecauensis, qui inter multa que astruere nitebatur, dicebat sacrificium corporis et sanguinis Domini figuram esse. Cumque nullus ei resistere ualeret, idem Albericus euocatur ad sinodum; quo dum uenisset, post uaria conflictationum genera, cum pars parti non cederet, idem Albericus ebdomade unius accepta licentia librum aduersus eundem diaconem de corpore Domini edidit, sanctorum patrum testimoniis roboratum, in quo omnes assertiones eius destruxit, eterneque obliuioni tradidit. Fecit et uersus in uitam sancte Scolastice; rithmos in  pascha, de die iudicii, de penis inferni. Epistolas quoque quamplurimas ad Petrum Hostiensem episcopum  . Rithmos de gaudio paradisi, de die mortis, de monacho penitente. Composuit et alia nonnulla, que in nostram notitiam non uenerunt. Eo etiam tempore Alfanus Salernitauus archiepiscopus   et huius cenobii monachus, cuius supra meminimus, uir in scripturis sanctis eruditissimus et notitia ecclesiasticorum dogmatum ad plenum instructus, composuit nitido et lucidissimo sermone passionem sancte Christine, et librum ymnorum et uersuum. Amatus quoque episcopus  et huius monasterii monachus, his diebus scripsit uersus de gestis apostolorum Petri et Pauli, et hos in quattuor libros diuisit  . Ystoriam quoque Normannorum componens, nomini eiusdem abbatis dicauit. Istius porro abbatis tempore Constantinus Africanus  ad hunc locum perueniens, sancteque habitum religionis induens, ecclesiam sancte Agathe in Auersa a Richardo principe sibi concessam in hoc sancto loco deuotissimus  optulit. Necessarium plane uidetur ad posterorum memoriam, quantus hic uel qualis fuerit litteris tradere. Hic igitur e Cartagine de qua oriundus erat egrediens, Babiloniam petiit, in qua gramatica, dialectica, geometria, arithmetica, mathematica, astronomia, nec non et phisica, Chaldeorum, Arabum, Persarum, Saracenorum, Egiptiorum, ac Indorum plenissime eruditus est: completis autem in ediscendis istiusmodi studiis triginta et nouem annorum curriculis, ad Africam reuersus est. Quem cum uidissent Afri ita ad plenum omnium gentium studiis eruditum, cogitauerunt occidere eum. Quod Constantinus agnoscens, clam nauem ingressus Salernum aduenit, ibique sub specie inopis aliquandiu latuit. Deinde a fratre regis Babiloniorum qui  tunc eo aduenerat agnitus, ac in magna honorificentia apud Robbertum ducem habitus est. Exinde uero Constantinus egrediens, ad hunc locum peruenit, et ordine quo supra retulimus monachus factus est. In hoc uero cenobio positus, transtulit de diuersorum gentium linguis libros quamplurimos, in quibus sunt hi precipue. Pantegnum  , quem diuisit in libros duodecim, in quo exposuit quid medicum scire opporteat. Practicam, in qua posuit qualiter medicus custodiat sanitatem, et curet infirmitatem. Librum graduum. Dietam ciborum. Librum febrium, quem de Arabica lingua transtulit. Librum de urina.  De interioribus membris. uiaticum, quem in septem partes diuisit, uidelicet de morbis in capite nascentibus, dehinc de morbo faciei, de instrumentis, de stomachi et intestinorum infirmitatibus, de languore epatis, renum, uesice, splenis, et fellis; de his, que in exteriori cute nascuntur. Expositionem Aforismi. Librum Tegni, Megategni, Microtegni. Antidotarium. Disputationem Platonis et Ypocratis in sententiis. De simplici medicamine. De genecia. De pulsibus. De experimentis. Closas herbarum et specierum. De oculis.

36. Sequenti tempore supradictus papa Alexander Urbem egrediens, uenit ad hoc monasterium. Qui a Desiderio honorifice susceptus, dum abbatis cameram que iuxta ecclesiam sancti Nycolai constructa  est ingressus fuisset, demoniacus quidam qui tunc illo aduenerat, ei factus est obuius, quem sanctus pontifex ut uidit, orationem fundens ad Dominum dixit ad demonem: Precipio tibi, immunde spiritus, in uirtute Domini, ut excas ab hoc homine, et uadas in illum locum ubi nec auis uolat nec uox hominum resonat, et sis ibi usque ad diem iudicii. Mirabilis Deus in sanctis suis, qui inuocantes se et de sua misericordia presumentes uelociter exaudire dignatur. Nam demon ad eiusdem pontificis preceptum hominem relinquens, cuncti qui aderant laudare ceperunt et benedicere Deum. Nec hoc tacendum uidetur, quod omnipotens Deus per eundem suum famulum operare dignatus est. Nam cum ciuitatem Aquinum pertransiret, claudam quandam [4547 1Kb] in itinere iacentem inuenit, cuius  infirmitati idem compatiens pontifex, aquam de qua post missarum sollemnia suas manus abluerat, ei ad bibendum tradidit, quam mox ut in potum accepit, sanitati reddita gratias Deo referre permaximas cepit. Fecit preterea idem sanctissimus pontifex patri Desiderio priuilegium de monasterio sancte. Marie in Palladio  , cum attinentiis suis, recipiens ab eo ecclesiam sancte Ierusalem, quam Leo papa reuerendissimus, sicut supra taxauimus , Richerio abbati nostro tradiderat. Concessit etiam predictus papa Alexander personaliter nostro Desiderio ciuitatem Terracinensem, cum pertinentiis  suis. Defuncto autem eodem pontifice  clerus populusque Romanus in unum conueniunt, Hildebrandumque sedis apostolice archidiaconum eligentes, Gregorium appellari decernunt, qui eodem ordinationis sue anno ad hoc monasterium ueniens, sociato sibi Desiderio Beneuentum perrexit, indeque regrediens Romam reuersus est. Quo tempore  , dum in natiuitatis dominice sollemnitate in ecclesia sancte Marie cognomento Maioris predictus papa missarum sollemnia ageret, captus est supra sanctum altare a quibusdam Romanis infidelibus, sed ui ac constantia omnium Romanorum eadem die receptus est.

37. Per idem tempus  Richardus princeps per preceptum  obtulit beato Benedicto  ecclesiam sancti Angeli, que nuncupatur Ad formas, de qua superius , tempore scilicet Baldoini abbatis, qualiter nobis a Marino papa concessa sit plenius scripsimus. Sed quia Capuanus archiepiscopus illam eo tempore retinebat, prefatus princeps cupiens ibidem facere monasterium, ante septem circiter annos cum eo concambiauit , data pro ipsa alia ecclesia uocabulo sancti Iohannis de Landepaldi  , que tunc temporis palatio pertinebat, cum ornamentis et libris non paucis, et uniuersis rebus ac pertinentiis eius. Recepit autem ab eodem archiepiscopo predictam ecclesiam sancti Angeli cum tribus aliis ecclesiis iam uetustate consumptis, id est sancti Saluatoris, sancti Iohannis, et sancti Hylarii, et cum omnibus  ubicumque ad easdem ecclesias pertinentibus, 60 auri librarum pena apposita, si aliquando uel ipse archiepiscopus uel aliquis successorum id remouere uoluisset. Quo facto concessit in eodem loco ecclesiam sancti Angeli de Olaldisi  intra Capuam cum omnibus pertinentiis suis , nec non et quicquid palatio pertinebat in toto Sarzano  cum uniuersis ibi habitantibus uillanis, et omnia, que ibi pertinuerunt Gregorio comiti palatii et Petro filio Doferi in loco Sancto Herasmo. Cum omnibus itaque his, et cum uniuersis pertinentiis suis, simul et cum cartula commutationis, quam a predicto archiepiscopo exinde receperat, in hoc Casinensi cenobio predictam ecclesiam optulit. Et  quoniam locus idem ualde amenus, et satis aptus monasterio erat, rogauit humiliter Desiderium ut pro amore suo specialiter inde studeret; quod et fecit, de monasterio Albanete integram omnium mobilium medietatem accipiens, et cum medietate etiam eiusdem loci monachorum illuc transmittens,  cepitque Desiderius illud edificare ex integro tam spatiose, quemadmodum hodie cernitur; ubi etiam intra breue tempus quadraginta et eo amplius monachos regulariter uicturos aggregauit.

38. Eodem preterea tempore quidam rusticus in partibus degens Apulie, dum siti estuaret ad bibendum perrexit. In quem mox diabolus ingrediens, eum uexare crudelissime cepit. Ductus autem a propinquis ad hoc monasterium, atque ante patris Benedicti corpus iactatus, eius interuenientibus meritis confestim sanatus est. His porro diebus cum in hoc Casinensi cenobio de uino ob totius monasterii stipendium non plus quam palmi unius et dimidii mensura esset in uase, frater qui domum uinariam custodiebat, pergens ad patrem Desiderium  ei referre curauit. Abbas autem ad hec: »Antequam ad Robberti ducis curiam pergam, ueni ad me, et unde id emere debeas dabo.« Alio autem die, ea que Desiderius preceperat monachus obliuioni tradens, ad eum minime uenit. Desiderius autem iter arripiens, Robberti ducis curiam adiit. Sed qui in deserti regione per quadraginta annos manna populum pauit, ipse per tres menses et dimidium uinum unde omnes bibebant crescere fecit. Quidam uero puer ex monasterii famulis, celestium mysteriorum ignarus, uehementer admirans uinum tantum durasse in uase, ceruinariam  adiit, uinum mensus est, stetitque eadem hora, et ultra crescere desiit; tunc ad monachum gratulabundus accedens ait: »Ego nunc uinum mensus sum, sed  tantum est, quantum fuit ante tres menses.« Monachus autem hec audiens, eum grauissime uerberauit. Puer uero ante eum aufugiens, claustrum et fratrum ingressus, et quid sibi monachus fecerat per ordinem pandit. Quem uenerande memorie Stephanus, qui eo tempore decanatus officii curam gerebat euocans, dixit: »Cur tam crudeliter hunc puerum uerberasti?« Tum frater: »Hoc quod nunc in uino per merita beatissimi patris Benedicti Deus operari dignatus est, multis iam uicibus egit. Hic uero ad uasculum pergens, uinum mensus est, et ulterius in uase non creuit.« Illi autem hac audientes benedixerunt Deum, qui suis temporibus in hoc loco antiquum dignatus est renouare miraculum.  Nocte quadam cum frater Georgius mansionarius in stratu suo quiescens uigilaret, audiuit duos pueros in ecclesia mira suauitate ac dulci modulamine laudes Deo referre. Sciens itaque pro certo, neminem monachorum esse in monasterio [4548 1Kb] qui puerilem uocem haberet, confestim surgens ecclesiam  ingreditur, nullumque ibi reperiens, et quod in re erat aduertens, facto mane quod audierat fratribus per ordinem pandit; hinc angelorum frequentiam apud beati patris exuuias hoc fuisse dixerunt. [Desid. Dial. II, 21.] Tempore alio prefatus Georgius lampadem ante imaginem Saluatoris que supra fores ecclesie picta est dependentem, aduenerat refecturus, et ecce uidet eam tensis uncinulis dependere in ere, nulla prorsus eam preter ipsum erea [4549 1Kb] materia sustentante. Conuocatis Georgius fratribus qui eminus aberant, quod miratur ostendit, ipsique postmodum cum eo pariter huius testes extitere miraculi. Nocte qua precedebatur dies de transitu sancti patris nostri Benedicti festiuus, dum ad uigilias unus e custodibus lampadem ante imaginem  eiusdem beati patris dependentem reficeret, lapsa subito lampas in pauimentum ruit, illesaque permansit, que iterum eleuata, iterum cecidit, erecta tertio, tertio lapsa est, et nullo horum casu, uel effractionis lampas, uel effusionis oleum, uel ignis extinctionis pertulit detrimentum. Cum die quadam de custodibus unus ante altare accensam lampadem usque ad ipsa fere laquearia eleuasset, repente lampas lapsa in pauimentum cecidit. Mirabilis in factis suis Deus! non solum non est fracta que deciderat lampas, sed nec effusum oleum, nec ignis extinctus. [PETR. DAM. Ep. uI, 22.] Tunc temporis in monasterio beati patris Benedicti quod intra Salernitane urbis menia constructum est, et huic Casinensi cenobio ab ipso sue constructionis exordio  subditum, satis insigne miraculum contigit. Ex ipsius namque monasterii familia uorax hominum lupus paruulum puerulum clandestinus impetiit, rapuit, et abiit; post quem transfixa dolore mater inclamans ait: »Adiuro te, bestia, per beatum Benedictum, cuius seruus est, ne filium meum ulterius feras, sed eum sub omni celeritate dimittas;« quo lupus audito, hunc quidem quem ferebat, aperto protinus ore deposuit; in alium uero puerum repentinus insiluit, eumque subito desecans, truncum cadaueris spreuit, precisumque caput mordicus confixum in suas latebras concitus asportauit.

39. Circa hos dies Michahel Constantinopolitanus imperator patri Desiderio per nuntios quos ad eum direxit, dona quamplura transmisit, poscens ut pro  se ac liberis et pro statu imperii sui Dei omnipotentis clementiam assidue supplicarent. Insuper etiam ob patris Benedicti reuerentiam, pro salute anime  sue per preceptum aurea bulla bullatum  constituit, ut per unumquemque annum hoc monasterium accipiat de palatio Constantinopolitani imperii auri libras uiginti quattuor, et pallia quattuor, ad nostre congregationis sustentationem. Borrellus autem comes Borrelli maioris filius, cum ob nonnulla sua in hoc loco seruitia Desiderii familiaritatem fuisset non immerito adeptus monasterium sancti Petri quod uocatur de Auellana  , quod uidelicet pater ipsius beato Dominico ante quattuor et quadraginta annos ad construendum tradiderat, quodque idem Borrellus satis ampla terrarum concessione ditauerat, cum ecclesiis et colonis et cum omnibus omnino pertinentiis ac possessionibus suis, quod et terra quinque millium circiter modiorum,  beato Benedicto deuotissimus optulit . Cuius monasterii cum longe post Gualterius nepos ipsius duodecim casales de riuo Franculi nequiter retineret, ueniens ad hoc monasterium sua sponte nobis ipsos refutauit ac reddidit  . Theodinus quoque et Oderisius atque Bernardus Baluenses comites, non multo post  et ipsi quoque monasterium sancti Petri quod situm est in ualle de Lacu, et aliud monasterium heremitarum in loco qui dicitur Pratum Cardosum, que nimirum et ipsa nichilominus a beato Dominico ante non plures annos fundata extiterant  , pari modo in hoc monasterio obtulerunt, cum quinque scilicet adiacentibus lacubus, cum ecclesiis et colonis et cum omnibus omnino pertinentiis ac possessionibus eorum, tam  in eodem comitatu Baluensi, quam in Marsicano et Teatino. Eodem anno oblatum est beato Benedicto a quibusdam nobilibus Marsicanis  castellum quod nominatur Meta, in ualle de Orbeto, cum omnibus finibus ac pertinentiis suis, necnon et ecclesia sancti Patris, in loco ubi Forme uocantur, et ecclesia sancti Donati supra ipsas Formas, cum omnibus que ad easdem ecclesias pertinent, insuper et uniuersis que ad prefatos nobiles iure hereditario pertinebant, tam in ipsis Formis quam et in ualle frigida. Eodem etiam anno  Leo et Girardus Fundani consules optulerunt beato patri Benedicto monasterium sancti Magni cum omnibus sibi pertinentibus, et cum quarta parte de ipsa piscaria Fundani lacus, et cum ecclesia sancte Marie iuxta amphitheatrum  Fundane ciuitatis, sancti Mauri et sancti Martini ad Tirille, et sancti Andree in Terracina, et sancti Nicolai in urbe Romana, loco  qui dicitur ad fossa, cum omnibus pertinentiis ac rebus illarum. Pari modo autem una cum Richardo cognomento de Aquila idem consules optulerunt huic loco ecclesiam sancti Onufrii cum pertinentiis suis. Et quoniam locus idem habilis ad construendum monasterium erat. Desiderius cupiens ibidem facere monasterium, per Girardum prepositum sancti Nicolai in Pica, qui quintus post eum huius cenobii abbas effectus est, in statum quo nunc cernitur erexit. His quoque diebus  Littefridus Fundanus consul cartam fecit huic monasterio de omnibus que sibi pertinebant de ciuitate Fundana et ualle de Cursa, et Aquauiua, et Ambrife, et Ynola, Campu de Mele, uatera, et de tertia parte piscarie ad Sanctam Anastasiam, et de monasterio sancti  Archangeli, et omnibus que ei pertinebant a paterno uel materno iure. Per idem quoque tempus Iohannes Hiserniensis uir nobilis similiter optulit huic Casinensi cenobio monasterium sancti Benedicti in loco Baniorala [4550 1Kb]  cum duabus aliis cellis ipsius, idest sancte Marie et sancte Lucie, cum uniuersis earum pertinentiis . Idem fecit et Morinus comes Benafranus de quattuor aliis ecclesiis, idest sancti Nasarii de Piperozza, sancti Petri de Sexto, sancti Barbati de Rauenola, et sancti Martini de ipsa Furca.

40. Opere pretium reor ea que isto in anno Dominus per beatum Benedictum in Galliis operari dignatus est, ad posterorum memoriam et edificationem annectere. Quidam namque uir potentissimus  Gallorum gente progenitus tantis se ab ipsa infantia execrarat flagitiis, ut nulla pars eius corporis proprio uacaret a uitio. Hic ad mortem ueniens, conuocatis cuiusdam cenobii fratribus, monachicum habitum sibi tribui flagitabat, mox autem ut sacris indutus est uestibus, spiritum reddidit. Cuidam uero Dei seruo iuxta manenti Dominus ea que circa defuncti animam agebantur, ostendere dignatus est. Nam statim ut de corpore exiit, terribilis turba demonum cum igneis illam ligantes catenis ad tartarea conarentur ferre incendia, beatissimus pater Benedictus pastoralem manu deferens uirgam in medium astitit. At uero hostes predam se perdere cognoscentes: »Quot a nostris iam diutissime manibus Benedicte abstuleris animas nosti; hunc uero qui  nunquam aliquid boni gessit, iniuste agis si a nostris manibus auferre conaris.« Et sanctus: »Ne uobis iniustitiam forte facere uidear, eius facta examinate, et si uestrorum operum, postquam meum accepit habitum, aliquatenus fuit conscius, uester permaneat.« Tunc malignorum illud collegium  uictum se rationabiliter sentiens, tenues per auras euanuit. Hoc Dei seruus ut uidit, cepit collaudare Christi clementiam, qui tam mirabiliter eandem animam de demonum manibus liberare dignatus est. In eisdem uero partibus monasterium est quoddam in honore eiusdem patris sacratum, in quo fratres dum die qua idem sanctus celos ascendit, festiuitatem illius sollempniter celebrassent, ad cenam uenientes, dum pisces se non habere perspicerent, ac de re conqueri contra abbatem ceperunt. Subsequenti uero nocte, sanctissimus pater Benedictus abbati in somnis apparens, dixit ad eum: »Cur fratres tristantur?« et ille: »Propter pisces quos non habuerunt in preterito die.« Cui sanctus: »Ego quidem in monasterio meo Casinensi cellararium de mundo  recedentem expectaui; qui quoniam peccatorum erat ponderibus aggrauatus, eum meis orationibus adiuui, atque illum omnipotens Deus in eterne uite quietem constituit. Nunc uero piscatores mitte ad proximum monasterio lacum, ibique abundanter inuenies unde murmurationem sedare ualeas fratrum.« Abbas autem euigilans piscatores ad lacum sub omni celeritate transmisit; quod dum fratres cernerent, mirare ceperunt, quia lacus ad quem piscatores pergebant, non nisi serpentes et ranas ferebat. Piscatores autem lacum in quo nunquam ante uel postea piscatum fuerat ingredientes, piscium multitudinem tantam ceperunt, ut per octo continuos dies fratribus ad comedendum sufficerent. Quidam Iohannes cognomine Benafranus, uicecomes  Iordani I. principis, fuit uir scelestissimus et omni uitiorum labe repletus. Qui dum ad mortem uenisset, ad hunc se locum duci et sancte sibi religionis habitum tribui rogauit. Cuius petitioni amici eius fauentes, ad hoc monasterium eum duxerunt, adque ante corpus sanctissimi patris Benedicti monastica uestimenta suscipiens, statim e mundo recessit. Illo autem sepulto, rusticus quidam de monasterio egrediens, ad campestria loca tendebat. Cumque sub ecclesia sancti Seueri olim Casinensis episcopi que in hoc monte sita est aduenisset, diabolum in uia stantem repperit, statura procerum digitos ac ungulas habentem ualde longissimos, uirgamque in manu tenentem, et rusticum toruo uultu aspicientem. Cumque ad eum rusticus peruenisset, diabolus  ait: »Unde uenis?« Ille autem hominem eum esse existimans, dixit: »A Casinensi cenobio.« Et diabolus: »Quid actum est de Iohanne uicecomite?« Tum rusticus: »Postquam monachus factus est, statim e mundo recessit.« Diabolus autem hec audiens cepit conqueri, dicens: »Hei   Benedicte michi! Hei Benedicte michi! cur meos cotidie ad te seruos conuertis? Cur me tam immaniter, tam crudeliter persequi non desistis?« Hec cum dixisset, furibundo ac flammanti rusticum uultu respiciens ait: »Scito certissime, quia nisi hodie in monasterio Benedicti cibum potumque sumpsisses, et panem de eodem loco allatum nunc in sinum tuum teneres, nulla interposita mora te confestim occiderem.« Statimque per montis latus se precipitem dedit, lapides et arbores in modum turbinis trahens. Rusticus autem hoc uiso, tremebundus de monte descendit, et cuncta que uiderat uel audierat per ordinem pandit. Cumque ad aquam que Casinus uocatur aduenisset, iterato diabolus eidem apparens, dixit: »Adhuc per terram istam  ambulas?« Frendensque ea que prius locutus fuerat protulit, et Casini aquam cum uirga quam tenebat ualidissime percussit, atque disparuit. Ad cuius sonitum rustico uisum est quod tota [4551 1Kb] tremuisset; aqua uero fluminis more tempestatis sursum in era ferebatur. Reuersusque in Riuo Matricis ad domum suam, languore corripitur, atque post diem tertium uitam finiuit.

41. Eodem tempore cum Landenulfus qui fuerat comes Caleni  , contendisset nobiscum de alueo fluminis Gariliani, quod non deberet aliquo modo pertinere castro nostro de Mortula, et quod ipsi homines de Criptis eiusdem loci nichil nobis deberent [4552 1Kb] , in iudicio iudicum Suessanorum causa ipsa diutius uentilata, uictus rationibus cessit, et de  his omnibus per cartam se manifestauit nullam prorsus habere iustitiam. Sed et Ioffridus [4553 1Kb] qui cognominatus est Monius, per idem tempus ex imperio Richardi principis ueniens ad hunc monasterium, in presentia Desiderii sponte sua per scriptum se manifestauit, ac refutauit in manus eius ipsas piscarias, que sunt in flumine Gariliano ad ipsos currentes, qualiter incipit a riuo qui dicitur uiuus, qui descendit ab ipsis Criptis, et uadit usque in riuum qui descendit a Sancta Cruce, et mittit in predictum fluuium Garilianum, que uidelicet piscarie antiquitus pertinuerunt partim huic monasterio partim sancto Saluatori de Cucuruzzo; quas etiam usque ad illud tempus Suessani comites uiolenter et  malo ordine retinuerant. Sequenti tempore  Ioffridus cognomento Ridellus, dux Caietanorum, obtulit in hoc loco monasterium sancti Herasmi de ciuitate Furmiana  , et monasterium sancti Petri de Foresta in pertinentia Pontiscurui, cum uniuersis possessionibus ipsorum.  Tunc etiam et Lando dominus Arpinensis ciuitatis, ad mortem ueniens  iudicium fecit  in hoc monasterio de omnibus que sibi iure hereditario pertinebant, id est de medietate Arpini, et Montis nigri, et Sancti Urbani, et uici albi, et Casa Siluerii, pena apposita iudicii huius uiolatoribus centum librarum auri omnibus id remouere querentibus.

42. Per idem tempus supradicto papa Gregorio Rome synodum celebrante , Leo huius loci bibliothecarius, qui post Ostiensis episcopus factus est, ex iussione patris Desiderii proclamationem fecit de cella sancte Sophie in Beneuento  , quam nuper Beneuentani a dicione huius cenobii uiolenter abstraxerant; cumque ad  placitum res perducta fuisset, relecta sunt in omnium audientia nostra munimina, qualiter Arichis princeps eiusdem ecclesie constructor illam per preceptum huic cenobio Casinensi tradiderat; demum uero qualiter omnes Romani pontifices, imperatores, reges, duces, ac principes predictam cellam in hoc loco confirmauerant. Quo audito, papa Gregorius ait, quod nequaquam possent Beneuentani ecclesiam monasterio Casinensi primitus delegatam ab eius potestate subtrahere: sed Casinensem ecclesiam omnino canonice ac legaliter eandem cellam in perpetuum optinere debere. In eadem etiam synodo  constituit, ut si quis a laico ecclesie inuestituram acciperet, dans et accipiens anathemate plecterentur. Eodem tempore cum   predictus papa Gregorius apud Capuam moraretur, clerici eiusdem ciuitatis inuidis apud eum questibus usi sunt, dicentes ecclesiam sancti Angeli que olim fuerat iuris Capuane ecclesie  , iniquo concambio in ius monasterii nostri transisse. Quam nimirum querimoniam idem apostolicus oratu Desiderii indiscussam manere non patiens, per idoneos ac ueraces uiros diligenter inquirere studuit, utrum concambium quod pro eadem ecclesia datum fuerat, conueniens esse uideretur. Qui uidelicet hoc studiosissime disquirentes, inuenerunt et probauerunt quod ecclesia sancti Iohannis de Landepaldi, que pro eodem concambio data fuerat, satis plus possessionis et ornamentorum tempore concambii habuisset.  Quod etiam Erueus, tunc eiusdem ciuitatis archiepiscopus, se ueraciter cognouisse asseuerabat. Quo competenti testimonio premote litis omni dubietate sublata, censuit prephatus apostolicus tam archiepiscopum quam et Capuanos clericos in perpetuum ab hac questione quiescere, nullamque ulterius  de ipso concambio litem mouere. Cui mox  priuilegio firmum hoc et in perpetuum stabile iudicans, atque decernens ut idem monasterium sub cura et regimine Casinensis abbatis manere perpetuo debeat, eodem quoque priuilegio cuncta, que uel ibi tunc concessa, uel in futurum essent concedenda confirmans, temeratoribus quidem huius decreti nisi forte resipuissent, excommunicationis sententiam intulit; obseruatoribus uero benedictionem apostolicam et pacem perpetuam prouenire optauit.

43. [DESID. Dial. I, 5, 8, 7.] His quoque diebus quidam frater in hoc cenobio Angelus nomine fuit, uir reuerendus et omni bonitate redimitus. Qui dum in hoc monasterio ultimum clauderet diem, demoniacus  quidam adueniens clamare cepit: »Quid hac hora michi Benedicte fecisti? Angeli monachi animam ob exigui gestaturam cuculli de potestate mea auferens, tuo in celestibus gregi sociasti.« Cumque hec lugubriter diceret, repente signum quo fratrum obitus significari solet insonuit, euntesque prefatum Angelum iam uita priuatum reperiunt. Alius in hoc cenobio monachus Iohannes nomine  fuit, qui dum in hoc loco defunctus et sepultus fuisset, frater quidam ramicis incommodum ita patiens, ut membrano intercutaneo passo diruptionem uiscera inter carnem laberentur et corium, eius sepulchrum adiit; ibique toto prostratus corpore, omnipotentis Dei cepit rogare clementiam, ut per intercessionem serui sui Iohannis,  diruptionem illam in soliditatem pristinam reuocare dignaretur. Sed quantum apud Deum eiusdem Iohannis ualeret oratio claruit, nam statim diruptio illa solidata est. Quidam frater eo tempore in hoc sancto loco Stephanus  nomine fuit, qui dum in hoc cenobio carnis uniuerse uiam ingrederetur, anus quedam Agundia nomine ante ecclesiam sancte Dei genitricis, que ad radicem huius montis sita est, in oratione pernoctans, dum ad hunc montem oculos deflexisset, uidit de infirmorum domo igneam columnam egredientem celorum ardua penetrare. Quo uiso, nuntium statim ad hoc monasterium dirigens, ea hora Stephanum inuenit animam exalasse, qua ipsa columnam igneam celum conscendere  uidit.

44. Preterea Iohannes filius Hugonis comitis, patris exemplum  secutus, obtulit atque firmauit beato Benedicto integram partem suam de castello Suio, quod est medietas ipsius, cum uniuersis ad eandem medietatem pertinentibus tam intus  quam foris, nec non et integram partem suam de supradicto monasterio sancti Herasmi in Furmia .

Item Sanso filius Alberti de comitatu Pinnensi, cartam fecit huic monasterio de integra sorte hereditatis sue, idest de medietate castelli quod dicitur Planellu  cum ecclesia sancti Stephani ibidem et de medietate Pasiniani, cum terra mille modiorum mensura. Dux quoque Robbertus capta Tarento nobilissima ciuitate Apulie , optulit beato Benedicto monasterium eiusdem ciuitatis quod uocatur Sanctus Petrus Imperialis cum omnibus pertinentiis suis, nec non quattuor et centum familias hominum eidem loco pertinentes; insuper etiam totam decimam suam frumenti et ordei, uini  et olei, et omnium piscium piscariarum suarum  , pena apposita quingentarum librarum auri quicumque id remouere quesisset. Hisdem porro temporibus  Panormitana ciuitas ab eodem strenuissimo duce capta est. Qualiter autem, uel qua occasione idem dux Siciliam ceperit, licet superius ex parte tetigerim  , opportunum uidetur ad posterorum memoriam huic loco inserere.

45. [AMAT. u, 8, 10, 18, 20, 23, 25, 27.] Cum igitur Panormitane ciuitatis regimen uulthuminus admirarius retineret, quidam ex seruis eius Belchus nomine contra eum insurgens, honore eum patriaque priuauit. Pulsus uero ille Sicilia, ad supradicti Robberti ducis confugit auxilium. Tunc nauali dux collecto  exercitu , Siciliam Christo duce expugnaturus ingreditur  . Contra quem Saraceni cum ualido exercitu congredientes, iuxta ciuitatem Messanam sine mora Christo fauente superati sunt; reliqui fuge presidium sumunt. Messana uero capta, eiusque admirario interfecto, Rimetum dux peruenit ad urbem, quam sibi tributariam faciens, cum mille equitibus totidemque peditibus ad Castrum Iohannis peruenit. Aduersum quem Balcaoth Saracenorum admirarius cum quindecim milibus equitum et centum milibus peditum properans, bellum iniit mirum et omnibus retro temporibus inauditum: cum ex christianis non equitum uel peditum aliquis uulneraretur  uel moreretur, ex paganorum multitudine interfectorum numerus uix colligi potuit. Inde autem dux uictor recedens, uenit in uallem Demene, in qua roccam beati Marci construens, Calabriam rediit, et super Barum que totius Apulie primatum optinet cum exercitu ueniens, obsidionem locauit.  Quam cum diu obsessam in deditionem accepisset  cum militari agmine Siciliam rediit, ac ciuitatem Catheniensium capiens, Panormum obsidere precepit. [AMAT. uI, 14-19; uIII, 13, 12 13, 14, 17, 23.] Quam cum quinque  mensibus obsedisset, tandem illam prout uolebat obtinuit. Talia igitur ad uotum sibi dux euenisse aduertens, immenso ualde congregato exercitu super Salernum castra locare disponit . Quod supradictus papa Gregorius dum comperisset, per patrem Desiderium Gisulfo principi ducis pacem expetere monuit, ad quod ille nec responsum quidem reddere uoluit. Dux uero suum exercitum congregans circa Salernum tentoria fixit. Ex alia autem parte Richardus princeps rogatu ducis occurrens,  cum diuersis bellorum machinis illam obpugnare uehementissime cepit. Hoc Desiderius audiens, Richardum  principem adiit, eumque una secum ad Gisulfum uenire rogauit. Quo dum uenissent, post multa uerba in uacuum habita, eorum Gisulfus spernit consilium, et cum duce nullo pacto se confederaturum iureiurando affirmat. Deficientibus tandem in ciuitate eis que ad uictum sunt necessaria, equorum, canum, asinorum, ac muricipum  carnes ceperunt comedere. uendebatur autem canis iecur tarenis decem, galline nouem, ouum uero unum, nec non et septem ficus, duobus denariis, modius uero tritici quadraginta quattuor bizanteis, Illorum uero egestatem dux dum comperisset, intempeste noctis silentio stipatus militum cuneis ad  muros urbis ueniens, et portam clausam lapidibus diruens, Salernum optinuit . Ciuitate  autem potita Robbertus ecclesiam sancti apostoli et euangeliste Matthei inibi construi iussit  , in qua etiam sacrum eiusdem apostoli corpus summa cum ueneratione locauit; os integrum brachii eius argentea theca reconditum ad suam filiorumque tutelam reseruans. Inde autem dux cum exercitu, sociato sibi principe, ad hoc monasterium uenit, atque Desiderio et fratribus honorifice susceptus, illorumque se orationibus commendans, attentius Campaniam expugnaturus ingreditur.  Talia  pape Gregorii dum peruenissent ad aures, ducem et principem a liminibus separauit, collectoque exercitu, super eos ire disponit. Quod ubi duci nuntiatum est, concite una cum  principe Capuam remeans , dux supra Beneuentum, princeps uero supra Neapolim obsidionem firmauit  . Neapolitani autem principis terrore perculsi, omnipotentem Deum rogabant attentius quatinus de supradicti principis potestate miseratione sua clementissima eos eripere dignaretur . Cumque eadem ciuitas acerrime expugnaretur, sanctus Christi martyr Ianuarius cum aliis dealbatis sepius uidebantur a principe et eius exercitu per castra armati discurrere. Qui estimans eum esse archiepiscopum, mandat cur contra ordinem suum cum lancea scutatus ad pugnam procederet; cui respondens archiepiscopus: »Ego ut tu uir illustrissime perspicis, a multis diebus egrotus in lectulo iaceo. Ille armatus quis sit  ipse uideat, nam pro certo scias, quia sanctus Ianuarius protegit ac defendit hanc ciuitatem.« Princeps uero eius dictis derogans fidem, ciuitatem oppugnare non desinebat. In qua obsessione ab excommunicatione solutus defunctus est   ; cui successit Iordanus filius eius. Exinde uero inter ducem et principem dissensionis et odii scandala orta sunt. Princeps enim fauens pape Gregorio, acceptis a Beneuentanis quattuor millibus quingentis bizantiis, castra que dux ad expugnationem Beneuenti firmauerat destruens, cum uniuersis comitibus Apulie  contra eum conspirat. Quod ubi duci qui eo tempore in Calabria remorabatur, nuntiatum est, cum quadringentis sexaginta militibus Apuliam rediit, et Asculum, Montem de uico  , et  Arianum expugnans cepit, et contra principem super fluuium Sarnum ire disponit. Desiderius interea pater hec audiens, ducem adiit, eumque ad pacem redire rogabat. Cuius monitis Robbertus obtemperans, pacem cum principe facit. Exinde autem dux mouens exercitum, supra castrum quod Monticulus  dicitur obsidionem fecit; quod cum cepisset, Carbonaram, Petram Palumbi, Montem uiridem, Gentianam, una cum Spinaczolo similiter acquisiuit. Desiderius preterea egre ferens, ducem a matris ecclesie gremio diu extorrem manere, Romam adiit, et papam Gregorium rogare cepit, ut ducem ab  anathematis uinculo quo eum ligauerat solueret. Quo impetrato pacis amator et conseruator Desiderius cum cardinalibus ad ducem profectus, eum ab excommunicationis uinculo soluit  .

 46. Eodem  quoque tempore Rosellanensis ecclesie pontifex  ad hoc cenobium ueniens, non parue pecunie summam in hoc loco deposuit. Quod ubi Iordano principi relatum est, missis militibus eandem pecuniam de ecclesie secretario abstractam ad se deferri mandauit. Fratres autem ad hec: »Pecuniam [4554 1Kb] que patri Benedicto credita est, nos alicui uiuentium minime damus, sed illam in secretario ponentes, exinde qui presumpserit auferat.« Milites uero hec audientes, et diabolico stimulo debriati, pecuniam de secretario ecclesie abstrahentes, ad principem deferunt. Tantum uero et tam immane et inauditum flagitium Gregorii pape dum peruenisset ad aures, huius temeritatis noxam inultam esse non ferens, et uerens ne exemplo huius  facinoris iterum nostra ecclesia uiolaretur, diuinum officium in patris Benedicti ecclesia interdixit, altariaque omnia denudari fecit, asserens quod in tanto scelere nimie neglegentie et acriter ulciscende timiditatis, et Desiderium ac fratres arguere posset, et grauius aduersus congregationem nostram commoueri debere, nisi ea qua locum istum semper dilexerat caritate detineretur. Siquidem tolerabilius sibi uideretur uillas et castella nobis pertinentia in predam et direptionem dari, quam ut sanctus locus et per totam christianitatem famosus et uenerabilis tante ignominie periculo subiaceret. Sed non in longum postquam officium de ecclesia nostra interdictum est, uindictam distulit dextera Dei. Nam princeps tanti auctor sceleris, postquam pecuniam  accepit, lumen amisit  . Idem uero papa Gregorius in concilio residens, constituit, ut si quis Normannorum, uel quorumlibet hominum, predia, monasteria, uillas, seu possessiones huius cenobii Casinensis inuaserit, et bis uel ter admonitus non emendauerit, excommunicationi subiaceat, donec resipiscat et ecclesie satisfaciat  .

47. Eodem anno  Iordanus princeps cuius supra meminimus, more priorum principum generale preceptum huic monasterio fecit de omnibus finibus ac pertinentiis eius  . Quo etiam precepto specialius confirmauit eidem monasterio uniuersa, que tam pater quam ipse huic monasterio concesserant, seu concambiauerant, uel reddiderant: id est castellum quod dicitur Fracte, et Terame, et Pedem de monte, et Mortulam, et Cucuruzzum, et Turrem ad mare, sed et omnia  que antiquitus huic monasterio pertinuerunt in tota Liburia, cum ecclesiis ac finibus et pertinentiis earum. Hec inquam omnia, cum uniuersis ut diximus eorum attinentiis, in hoc loco specialiter confirmauit, sub pena quattuor millium librarum auri, qui huic concessioni aliquatenus inferre uiolentiam presumpsissent. Biennio post hec  oblata est ab eodem principe in hoc monasterio ecclesia sancti Rufi intra ciuitatem Capuanam  , que dudum sibi concessa et per sacramentum firmata fuerat ab his, quibus iure hereditario iuxta morem patrie pertinuerat, cum seruis et ancillis atque colonis nec non et libris et ornamentis, et omnibus omnino tam foris quam intus pertinentiis ipsius, mille librarum auri pena proposita id  uiolare conantibus. Per eos etiam dies  comes Adenulfus simul et fratres fecerunt oblationem suam in hoc loco de lacu maiori, qui est iuxta ciuitatem Aquinensem, cum omnibus eiusdem loci pertinentiis; super eam oblationem, quam ante annum princeps Iordanus fecerat .

48. His namque temporibus Guinizo confessor almificus et huius cenobii monachus uita decessit. De cuius uirtutibus, quia ad id loci decurrens peruenit historia, equum plane uidetur aliquanta opusculo isti annectere. Hic dum Basilii peruersi temporibus pro huius cenobii causis ad Theodinum seruum tunc in arce que Bantra dicitur residentem directus fuisset, rogatus ut ea nocte in supradicta arce remoraretur, extra cellam Guinizo nullatenus  se manere posse respondit. Tunc Theodinus diabolico debriatus ueneno, dum seruum Dei orationis gratia ecclesiam intrasse conspiceret, cum summa diligentia claudi ecclesiam fecit. uirgam uero quam in manu seruus Dei adduxerat, uxori sue  tradens in arcam claudi precepit. Sed humani generis Conditor atque Redemptor qui in se sperantes non deserit, misit angelum suum, qui saluo ianuarum signaculo eum de ecclesia abstrahens, ad radices montis deposuit. Rustici uero sole iam ad occasum uergente redeuntes a ruribus, percontati a castri habitatoribus si quid nouum in illis partibus nuperrime foret gestum, responderunt se omnino nichil aliut uidisse nisi quendam hominem soliuagum, discalciatis pedibus, cambuttam in manu portantem. Theodinus uero nequissimus seruus hoc audiens, euocat confestim presbyterum, et quid de  Dei homine actum fuisset sollicite cepit inquirere. Qui cum in ecclesia eum requisissent, et non inuenissent, stupore simul et admiratione ingenti repleti sunt. Qualiter autem omnipotens Deus de eadem ecclesia ianuis clausis seruum suum abstraxit, usque hodie cunctis mortalibus manet incognitum. Huius autem uiri gesta magnifica, discipulique eius Ianuarii miracula si quis plenius nosse desiderat, textum uite eius a nobis ante hoc ferme septennium exaratum relegat  . Circa hoc fere tempus sancte memorie Gebizo e Colonia de qua oriundus erat  egrediens, ad hunc locum peruenit, atque a Desiderio monachus factus est, uir humilitate summus, honestatis nitore conspicuus, qui cuius apud Omnipotentem meriti fuerit, non debet  uideri laciniosum, si ex his que de eo apicibus tradita sunt, ex parte hic aliqua perstringamus. [PAULI u. Gebiz.] Habuerat namque ante conuersionem quendam familiarissimum, Adonem nomine, prediuitem  . In uigiliis autem natalis Domini oranti ei diabolus innumera demonum caterua stipatus affuit. Quem uir Dei sciscitatus est, dicens: »Unde iocundaris, miserrime?« Et diabolus: »Quoniam ex anima Adonis modo triumphaui, nunc enim inter nostros  eam suscepi.« Et his dictis ostendit predictam animam iumentorum more ligatam ad supplicia trahi  . Tunc uir Dei onus penitentie diuitis sibi imponens, cepit omnipotentem Deum rogare, ut eandem animam de antiqui hostis potestate eripere dignaretur. Nocte uero adueniente, diabolus affuit, eumque flagellis ita cecidit ut seminecem eum relinqueret, dicens: »Cur pro eo ausus fuisti Deum rogare, qui suis sceleribus innumeris exigentibus in nostra iura deuenit?« Non tamen pro hoc uir Dei ab oratione cessauit, usquequo angelus Domini apparens dixit: »Actenus ego meique sodales pro Adone laborauimus, sed age gratias Deo, quia modo liberatus et nostris est conciuibus aggregatus.« Nocte quadam, dum in stratu suo, quod est  ante secretarii ianuam in ipso aditu basilice resideret, uisi sunt in choro stare fratres, et quasi uiritim turificaretur, a singulis subselliis uidebatur exire fumus, cuius uirgule supra beati Benedicti colligerentur altarium. Cumque ad hoc cerneret, angelus Domini apparens dixit: »Quod uides orationes sunt fratrum, que propterea in altari congeruntur, ut sanctus Benedictus representet eas ante sedem Maiestatis.« Extant [4555 1Kb] preterea de hoc egregio uiro plura


  [1Kb]

miracula: que si quis nosse desiderat, eius uite historiam a Paulo grammatico et huius cenobii monacho  perscriptam  legat. Hoc  etiam tempore iubente Desiderio pulchro satis opere in comitatu Teatino innouata est sancti Liberatoris ecclesia ab Adenulfo eius loci preposito et nostri monasterii monacho.

49. Anno autem inc. Dom. 1079  Matilda comitissa Henrici imperatoris exercitum timens, Liguriam et Tusciam prouincias Gregorio pape et sancte Romane Ecclesie deuotissime obtulit. Unde inprimis causa seminandi inter pontificem et imperatorem odii initium fuit. Quapropter pontifex opportunitatem nactus, eundem imperatorem quod sibi iura usurparet ecclesie, communione priuauit. Cesar autem cum optimatibus imperii consilio habito . Pacis autem iste tenor erat, ut si quid utrinque fuisset admissum, solueretur; demumque cesar Romano pontifici fidelitatem iuraret. Cumque negotium effectui mandatum esset, pontifex Matilde consiliis adiutus, quendam ex suis ultra montes dirigens, et Rodulfo duci coronam imperii mittens, aduersus augustum rebellare suasit. Quod ubi cesari in Italia renuntiatum est, e uestigio Gallias transiens, anno dom. incarnat. 1081 [1080] contra ducem ipsum iniit bellum. In quo primo conflictu superatus , deinde uictor euadens , ducem ipsum cum exercitu ipsius trucidauit. Cesar igitur iniurie ulciscende non immemor, congregato exercitu Romam  aduenit ; sed obsistentibus cum pontifice ipso Romanis, sine effectu reuersus est .

Anonym. Cas. Hoc etiam anno Robertus dux cum 15 milibus armatorum transito mari Thraciam debellaturus ingreditur. Aduersus hunc Alexius imperator  cum 170 milibus pugnatorum ad prelium exiens superatus est .

50. Henricus  interea sequenti anno exercitum congregans Romam aduenit , et porticum sancti Petri per uim cepit, magnaque ex parte destruxit; archiepiscopumque Rauennatem apostolice sedis inuasorem absque consilio et uoluntate Romane Ecclesie instituit. Hoc audito omnes fere istarum partium homines aduersus Normannos uno animo unaque uoluntate conspirant, ut cum imperator Romam transiret, omnes in illos unanimiter insurgerent. Hoc illi explorato perterriti consilium inuicem ineunt, ut cum imperatore fedus quoquo pacto componant: ne si Roma ille potiretur,  adiunctis illi Romanis et omnibus per circuitum gentibus, ipsi sedibus suis pellerentur.


 

miracula, que si quis nosse desiderat, historiam uite eius a Paulo grammatico et huius cenobii monacho  descriptam  relegat. Hoc  etiam tempore, iussu Desiderii pulchro satis opere in comitatu Teatino renouata est ecclesia sancti Liberatoris ab Adenulfo iam dicti loci preposito et huius cenobii monacho

49. Anno autem dominice incarnationis 1077 Mattilda comitissa Ligurie et Tuscie, iram imperatoris Henrici sibi infesti metuens, Liguriam et Tusciam prouincias Gregorio pape et sancte Romane Ecclesie deuotissime obtulit. Hec ergo causa inter pontificem et Romanum imperium dissensionis et odii fomitem ministrauit. Quapropter pontifex opportunitate reperta eundem imperatorem ob inuestituram ecclesiarum a liminibus ecclesie separauit. Cesar autem cum optimatibus imperii consilio habito , transcensis Alpibus ut  cum pontifice pacisceretur intrauit Italiam. Triduo namque ante pontificis curiam, qui eo tempore in unam munitissimam Mattilde arcem se contulerat, idem augustus discalceatus permanens, pacem exposcebat, et hoc per se, hoc per principes imperii, hoc per familiares apostolici postulabat . Pacis autem tenor istiusmodi fuit, ut si quid commissi ab utraque parte factum esset, solueretur; demum uero cesar more antecessorum suorum Romano pontifici fidelitatem faceret. Postmodum uero cum imperator papam et Mattildam dolo capere uellet  , detecta fraude pontifex a Mattilda monitus et adiutus Romam reuersus est. Cumque Henricus in pristina relapsus esset, a Gregorio rursum excommunicatus fuit, coronaque imperii  Rodulphum ducem insignire curauit. Quod ubi cesari in Italia nuntiatum est, e uestigio in Gallias transiens, anno dominice incarnationis 1081 [1080] contra eundem ducem bellum iniens, in quo primo publico Marte superatus , deinde uictor effectus , eundem ducem gladio trucidauit. uictor igitur imperator effectus, sue iniurie ulciscende memor, congregato exercitu Romam  aduenit , sed obsistentibus Romanis cum eodem pontifice, sine effectu reuersus est .

[Anonym. Cas.] Hoc etiam anno Robertus dux cum 15 milibus armatorum transito mari, Romaniam debellaturus ingreditur. Contra quem Alexius imperator cum 170 millibus  pugnaturus adueniens,  bellum iniit; a quo idem imperator deuictus est   .

50. Henricus  interea imperator alio anno exercitum congregans Romam aduenit , et porticum sancti Petri  per uim cepit et ex magna parte destruxit, atque archiepiscopum Rauennatem inuasorem apostolice sedis absque consilio et uoluntate totius Romane Ecclesie constituit. Hoc audito omnes fere istarum partium homines uno animo unaque uoluntate contra Normannos conspirauerunt, ut cum imperator Romam transisset, omnes in illos unanimiter insurgerent. Quod illi cognoscentes, et malum timentes, acceperunt consilium intra se, ut si quomodo possent fedus cum Henrico  imperatore componerent  ; dicentes quia postquam imperator Romam habuerit, nullam [4556 1Kb] ulterius ab eo finem habebimus, sed iunctus Romanis et ceteris circa manentibus, omnes nos de partibus istis expellet.

 Quod postquam tractatum inter eos et positum est, et nuntii eorum ad imperatorem ob hoc ierant et redierant, demum uocauerunt patrem Desiderium; et quoniam neminem alium in his partibus inuenire poterant, in quo confidere potuissent, et de eo satis fideliter presumebant, omnia ei que consiliati fuerant crediderunt, secumque eum ad imperatorem ire hortati sunt; et licet propter securitatem suam finem cum imperatore componerent, eo tamen animo ueniebant, ut causa fidelitatis Romane Ecclesie de pace inter pontificem et imperatorem satagerent. Hoc ubi Gregorio pape nuntiatum est, supradictum imperatorem cum omnibus suis sequacibus a liminibus ecclesie separauit. Hoc ubi Normanni persenserunt, omnes qui predictum pontificem antea sinceriter  ac fideliter diligebant, ex tunc ab eo corpore et animo recesserunt. Imperator interea per comites Marsorum misit epistolam ad patrem Desiderium, ut iret ad eum; ad quam epistolam nullum omnino responsum dedit, quia nesciebat cuiusmodi salutationem ei scriberet. Idem misit illi aliam satis minando, quod nec ad eum ierit, nec ad scripta sua responderit, mandauitque ei ut Farue sibi occurrere non moraretur, nisi forte uellet grauiter penitere. Ad hec Desiderius rescripsit ei pro salutatione »debite fidelitatis obsequium,« ideo quia nullam ei fidelitatem se debere putabat, et cum multas illi rationes in ipsis litteris posuisset, se propter Normannos non posse illum adire, sed si forte cum Romano pontifice uellet pacem facere, inueniret  aliquam occasionem illum adire: et ad ultimum, ut illum ad pacem animaret, scripsit neque regnum neque sacerdotium in tanto dissidio incolume posse consistere. Ad hec imperator iratus, et multa contra Desiderium indignatione commotus, nuntiis suis quos ad principem mittebat, omnino interdixit ne Desiderio aliquid loquerentur, et principi mandauit ut Desiderium quantum ualeret lederet, nisi sua sponte ad imperatorem ueniret. Hoc ubi Desiderius pater agnouit, Romano pontifici hec omnia litteris intimauit, et quid sibi inde esset agendum consulit; sed nullum ab eo super hoc responsum accepit. Rursus igitur imperator misit Desiderio litteras, ut nullo modo dimitteret quin ad eum in pascha iret,  et cum eo ipsam festiuitatem celebraret; et aliam misit monachis de eadem re; sed adhuc differens, ire ad illum distulit. Postquam uero princeps et omnes Normanni ad imperatorem pergebant, et princeps Desiderium secum ire hortabatur, idem abbas fratres conuocans, dixit ad eos: »Angustie michi sunt undique; si enim ad imperatorem non iero, imminet periculum et euersio monasterii; si autem iero, et uoluntatem eius impleuero, incurram  periculum anime; si uero iero et uoluntatem eius non fecero, imminet periculum corporis mei, simulque timeo ne iratus imperator, ita Normannis monasterium istud quod sub tutela et defensione eius est, sicut et totum Principatum concedat. Pergam tamen ad eum, tradens me morti et periculo; neque enim faciam animam meam pretiosiorem quam patrem sanctissimum Benedictum: nam et pro uestra communi salute animarum et corporum, locique istius incolumitate, si aliter fieri non potest, opto a Christo anathema esse. Si enim milies occidar, nullus me separabit a dilectione loci istius; nam non dico imperatori, qui christianus est, sed etiam alicui pagano siue tyranno occurrere non recuso, dummodo res monasterii ualeam ab eius barbarie  liberare [Hist. misc. GREG. Dial. III, 5, II, 32]. Nam et Leo papa, ut ciuitatem Romanam a deuastatione et incendio liberaret, Genserico regi Arriano occurrit, et Sauinus Canosinus Attilam  eque Arrianum ad conuiuium inuitauit, et de manu eius calicem accepit, et bibit, et pater Benedictus Zallam similiter perfidie Arriane hominem etiam in oratione suscepit, ut eum afflictione rustici mitigaret.« Hec cum dixiset, patri Benedicto se commendans, iter arripuit. Ita tamen Deo se protegente cauit, ut in toto illo itinere, et in tota illa mora quam ibi habuit, cum multi sibi episcopi et honorati uiri, amici etiam sui quamplurimi, et imperatoris cancellarius  occurrissent, neminem osculatus est, cum nullo eorum simul orauerit, comederit,  aut biberit. Postquam uero Albanum peruenit, neque ipse ad imperatorem iuit, neque ad illum aliquem misit, sed per totam illam ebdomadam mine sibi ab imperatore tantummodo mittebantur. Nam mandabat ei, ut sibi fidelitatem faceret, et homo ipsius per manus deueniret, et abbatiam de sua manu reciperet. Que uidelicet omnia Desiderius forti animo contempnebat, dicens se non modo pro abbatia, sed nec pro honore totius mundi id minime esse facturum. Cumque tam rigidum et inflexibilem eum imperator esse cerneret, iratus est ualde, precepitque principi, quatinus nuntios suos acciperet, et cum eis ad monasterium ueniret, illisque ipsum assignaret; sed cum princeps multa illi bona de Desiderio frequenter locutus fuisset, et eum ad  illum duxisset, ita flexit se ut ipse coram principe amicitiam sibi promitteret, et de corona imperiali acquirenda [4557 1Kb] illum pro suo posse adiuuaret  , saluo tamen ordine suo. Que quoniam ad comparationem superiorum Desiderio leuia uisa sunt, quia aliter nequiuit, consensit, et coram principe hoc ei promisit. Cumque adhuc exigeret, ut uirgam abbatie ab ipso reciperet, respondit quia cum Romani  imperii coronam eum habere uidisset, tunc si sibi uideretur, abbatiam ab ipso reciperet; si uero nollet, dimitteret. Post hec imperator accepto a principe magno [4558 1Kb] quantitatis pretio, per preceptum aurea bulla bullatum confirmauit totius Capuani principatus attinentias, retento sibi et imperio monasterio Casinense, cum uniuersis rebus ac pertinentiis suis. Super hec interim quandiu ibi permansit Desiderius, cotidie ac sepe cum episcopis qui cum imperatore erant, de honore apostolice sedis contendit, et precipue etiam cum episcopo Ostiensi  qui etiam pape Gregorio fauere uidebatur; cum ille ei priuilegium Nycolai pape quod cum Hildebrando archidiacono et centum uiginti quinque episcopis fecerat, ostendisset, ut numquam papa in Romana  Ecclesia absque consensu imperatoris fieret: quod si fieret, sciret se non pro papa habendum esse, atque anathemizandum. Unde Desiderius tam illum quam omnes qui eum adiuuabant, palam conuicit. Dixit enim neque papam, neque episcopum aliquem, neque archidiaconum, neque cardinalem, sed nec ullum hominem hoc iuste facere potuisse. Apostolica enim sedes domina nostra est, non ancilla nec alicui subdita, sed omnibus est prelata; et ideo nulla ratione posse constare, ut eam aliquis quasi famulam uendat. Quod si hoc a Nycolao papa factum est, iniuste procul dubio et stultissime factum est, nec pro humana stultitia potest aut debet amittere suam dignitatem Ecclesia, nec unquam debet a nobis hoc aliquatenus consentiri; nec Deo uolente amplius fiet  ut rex Alemannorum papam constituat Romanorum. Cum ad hec iratus episcopus dixit: »Quod si hec ultramontani audirent, omnes simul adunati unum fierent,« Desiderius respondit: »Certe si non solum hi, sed etiam totus mundus contra hoc in unum congregaretur, numquam nos ab hac sententia excludere posset. Potest quidem imperator ad tempus, si tamen permiserit Deus preualere, et uim ecclesiastice iustitie inferre; nostrum tamen consensum ad hoc numquam poterit inclinare.« His et huiuscemodi pluribus cotidie cum eis et sepissime contendebat, et iustis eos rationibus conuincebat. Cum archiepiscopo etiam Rauennate super eadem re satis contendit, et de predicto priuilegio iustis eum rationibus uicit; cur etiam de papatu se  intromisisset, non leuiter reprehendit: sed cum multis rationibus satisfacere uoluisset, nec ualuisset, inuitum se fecisse respondit; nam si hoc non fecisset, honorem suum imperator procul dubio perdidisset. Desiderius autem ab eodem imperatore preceptum  aurea bulla bullatum de huius loci possessionibus accipiens, et licentia redeundi ab imperatore impetrata, ad hoc monasterium est reuersus.

51. Circa hec tempora Ugo uenerabilis abbas Cluniacensis, uir celeberrime uite ac fame, ad patris Benedicti limina ualde deuotus aduenit; quem uenerabilis Desiderius honorifice ut tantum decebat uirum suscipiens, et societatem Cluniacensium fratrum nostre congregationi adiungens, memoriam illorum apud nos nostreque congregationis apud illos in morte et in uita iidem uiri uenerabiles in perpetuum habendam sanxerunt  . [DESID. Dial. II, 4.] Tunc temporis in hoc Casinensi cenobio, cum quidam frater Gregorius nomine ex hoc mundo migrasset, tanta odoris fragrantia de loco in quo  iacebat emanauit, ut omne subito hoc monasterium odoris suauitas resperserit. Cumque omnes mirarentur, nuntius ab infirmorum domo uenit, qui Gregorium monachum obisse nuntiauit. Quidam frater in hoc Casinensi cenobio Randiscius [4559 1Kb] nomine fuit, cuius quanta qualisque uita extiterit, in ipso mortis articulo Dominus ostendere dignatus est. Nam cum expleto uiuendi tempore, mortis persolueret debitum, ceperunt fratres sicut mos est eius animam omnipotenti Domino commendare. Cumque iam extremum alitum traheret, uoces psallentium uirtute qua poterat compescere cepit, dicens: »Tacete, tacete, numquid non auditis, quante resonant [4560 1Kb] laudes in celo? Numquid pueros qui laudes decantant non uidetis? Nam uestimenta uultusque eorum sunt ut  nix. Unde per Deum obnixe uos postulo ut sileatis, michique tam suauissimum cantum audire sinatis.« Hec dum diceret, extremum alitum fudit.

52. Sequenti tempore Iannellus et Scifridus pro parte sua et parentum suorum renuntiauerunt se huic monasterio de castello Saracenisco cum pertinentiis suis, recipientes presentialiter a Desiderio monete Papiensis solidos ducentos, centum librarum auri pena preposita. His porro diebus Desiderius ante presentiam Iordani principis concessit Goffrido cognomento Monio, diebus uite sue castrum Suiense, in eo tenore ut ipsum castrum non recognosceret neque a principe neque ab ullo homine, nisi a predicto abbate et successoribus suis, et seruiret inde  huic monasterio et eius abbatibus per rectitudinem; ad mortem uero, predictum castrum in loci huius potestate rediret  .

53. Alio preterea anno  Eynricus imperator Romam cum exercitu uenit, et supradictum papam Gregorium, qui in arce sancti Angeli se contra eum  munierat, cum diuersis bellorum machinis oppugnare modis omnibus cepit. Hoc ubi Robberto duci qui ea tempestate Constantinopolitanum imperatorem expugnabat relatum est, Boamundum filium suum in ipsa expeditione relinquens  , Italiam citissime rediit, ac immensum ualde exercitum congregans, ob pape liberationem contra imperatorem ire disponit. Quod ubi Desiderio nuntiatum est, nuntium Rome ilico destinauit, qui et pape liberationem et imperatori aduentum ducis nuntiaret. Tunc imperator Urbe egrediens, ob id scilicet quia sine militum presidio erat, ciuitatem Castellanam ingressus est. Robbertus autem dux Rome cum exercitu ad ecclesiam sanctorum Quattuor coronatorum in tempeste noctis silentio dum aduenisset, ex consilio [4561 1Kb]  Cencii Romanorum consulis ignem in Urbem immisit. Romani igitur re inoppinata perculsi, hac in igne extinguendo dum essent intenti, dux confestim cum exercitu ad arcem sancti Angeli properans, pontificemque inde abstrahens, Roma sine mora egressus, papam Gregorium ad hoc monasterium usque deduxit; quem apostolicum noster abbas usque ad ipsius exitum, cum episcopis et cardinalibus qui eum secuti fuerant sustentauit.

54. Factum est autem dum idem papa Gregorius missam celebraret, uir quidam Iohannes nomine, iuxta altaris crepidinem [4562 1Kb] in remoto astitit. Cumque ad altare oculos deuertisset, subito in estasin raptus niuei coloris columbam, cuius guttur uidebatur esse aureum, super eandem aram stare conspexit.  Que mox inde aduolans, atque super destrum humerum pape Gregorii recubans, alis protinus expansis utrosque protexit, et tandiu sic perstitit quousque commistio corporis et sanguinis Christi in calice facta fuit; iterumque sicut prius in humero se colligens, inde ad altare descendit, caput blande super hostiam flectens, uiro illo nec quid hoc esset sentiente, cum celeri uolatu pleno rostro remeauit ad celum. Post hec rursus homo ille ad cor et ad memoriam rediit, adeo ut penitus in eius animo nulla uisionis huius manerent uestigia. Nocte uero subsecuta cum se sopori dedisset, uir ut sol irradians minaci uultu in medio sue domus hostio eidem apparuit, quo uiso quo iacebat de stratu prosiliens,  terrore cogente nimio fugam temptauit arripere; quem uir supereminens estensa manu compescuit, brachium eius tenens suauiter. Fugax autem ille, cernens quod nullo modo manus eius euadere posset, ac si ligatus inuitus stetit; cuius ad auxilium quidam niuea canitie aspersus, stola candida indutus, subito aduenit; illius merorem manu consolationis abstergens, de captione qua tenebatur eum eripuit. Quem libera uoce, quis hic tante potestatis uel claritatis  esset intrepidus inquisiuit. Cui: »Hic est sol iustitie,« respondit; et ille: »Nomen tuum simili modo querenti michi ediscere. Nequaquam te inquit meum scire nomen oportet, sed ad interrogata sapienter michi responde. Reminisceris forsitan, quod hesterna die in ecclesia dum astares uidisti? Ille forsitan cui obliuio animum impedierat, cepit infra se uoluere et cogitare, quid ab eo senior quereret; et subito memor sui factus, per ordinem sibi retulit rei euentus. »uade inquit [4563 1Kb] , quantocius auribus pape hoc ipsum intimato, ut constanter uigore sancti Spiritus ceptum opus peragat.« Et confestim ab oculis eius ablatus est.

55. His porro temporibus quidam Amalfitane ciuitatis nobilis, mundo mundanisque omnibus abrenuntians  ad hunc locum peruenit, et a Desiderio gratanter susceptus et monachus factus, partem non exiguam ligni salutifere et uiuifice crucis, auro et lapidibus pretiosis ornatam, et in aurea ycona locatam, quam ipse de palatio Constantinopolitano abstulerat, in coniuratione que contra Michelem imperatorem facta est, beato Benedicto deuotissimus optulit. Desiderius autem post ista Capuam pergens, et officinas monasterii Capuani in ruinis iam positas cernens, ad renouationem illius animum dedit. Dirupta namque priori ecclesia, iussit conduci artifices alios ad capitella columnarum miro opere facienda. Euocansque ad se Benedictum eiusdem loci prepositum, precepit ut in eiusdem ecclesie renouatione omnibus rebus postpositis, specialiter inuigilare studeret.  Cuius ille imperio parens, patris Benedicti basilicam, sicut nunc cernitur pulcherrimam satis construxit. Que quidem ecclesia habet in longitudine cubitos 98, in latitudine 52, in altitudine 40; columnas ab uno latere 9, ab altero totidem. Tunc temporis cum omnis tellus aresceret, fratribus omnipotentem Deum et patrem Benedictum per aliquot dies ex hoc rogantibus, pluuiam Dominus abundantissime tribuit. Et ut meritis beatissimi patris Benedicti id euenisse crederetur, solummodo intra terras monasterii diffusa est, a foris uero ne una quidem pluuie gutta cecidit.

56. Sequenti uero tempore  Theodinus filius Maynerii de Triuento obtulit huic loco  monasterium sancti Saluatoris quod situm est prope fluuium Tresta, simul cum castello quod eidem monasterio pertinet uocabulo Pesclatura, et duabus aliis ecclesiis id est Sancta Maria de Colle rotundo, et Sanctus Paulus de Petra coruina  , cum uniuersis earumdem ecclesiarum mobilibus et immobilibus. Transmundus  quoque Teatinus comes similiter obtulit  in hoc monasterio tria sui iuris castella in comitatu Pinnense, quorum unum  uocatur Arseta, alterum dicitur Bacuccu, tertium nominatur Bisenti, cum terra nichilominus decem millium et eo amplius modiorum. Circa hec fere tempora uir Domini Aldemarius, huius cenobii monachus et miraculorum patrator egregius, apud Bocclanicum uita decessit. De cuius miraculis, quia id ratio exigit, aliquanta opusculo isti ad succedentium memoriam perstringenda sunt. Hic dum quodam tempore Bouianum pertransiret, unus e supra dicti loci habitatoribus, eum interficere cupiens, uibrato telo ita lacertus eius obriguit, ut brachium dectere nullo modo posset. Tunc ubi se tali correptum pena perspexit, eundem Aldemarium rogare cepit, ut sui misereri dignaretur; uir autem Domini orationem pro ipso fundens, persequentem se confestim  sanum restituit. Nec hoc silendum uidetur, quod si quis languidus aquam uiri Dei manibus benedictam in potum accepisset, saluti pristine citissime restituebatur. Per hos dies oblata est in hoc monasterio a supradicto principe Iordano ecclesia sancte Agathe iusta Auersam , quam dudum Constantinus Africanus, sicut iam supra taxauimus , beato Benedicto obtulerat cum curtibus et uillanis et uniuersis pertinentiis suis, qualiter eam Richardus princeps pater eius dotauerat, et sicut Gualterius [4564 1Kb]  cappellanus ipsius qui eam restaurauerat, ad diem obitus sui tenuerat, uiolatoribus eiusdem sue oblationis centum auri librarum pena proposita.

57. Hoc interea anno Robertus dux, qui cum  Constantinopolitano imperatore eiusque exercitibus multa iamdudum prelia prospere gesserat, multasque eius urbes occupauerat, cum esset in eadem expeditione obiit , corpusque eius Italie relatum, et in uenusia ciuitate Apulie conditum est. Hic interea ad diem obitus sui brachium sancti apostoli et euangeliste Matthei cappellanis suis filio suo Salerm reportandum  atque reddendum reliquit  . Sed illi substantia pauperes ac fide pauperiores, thecam argenteam in qua sanctum brachium erat reconditum inter se diuidunt, indeque Ierusolimam pergentes, sanctas reliquias usque ad diem obitus sui apud se retinuere celatas. Ad mortem autem uenientes, supradictas reliquias  insciis sociis, pueris suis contradunt, qui qualiter sanctum brachium temporibus Girardi abbatis ad hunc locum detulerint, loco suo scribemus . Non autem uidetur indignum hic ex parte aliqua summam oblationum istius ducis eiusque coniugis Sicelgaite ad scientiam posterorum annectere, qui supra omnes fere sui temporis mortales locum istum, patrem Desiderium, et nostram congregationem diligere, exaltare et honorare studuerunt.

58. Prima igitur uice, quando idem abbas Regium perrexit ad eos, donauit ei dux 600 bizantios, et 5 pallia, et unam nauiculam auream  . Alia uice pallium unum magnum, et gemmas atque margaritas quamplures pro skifatis  700. Item alia uice ad Castrum uillari  donauit ei 600 bizantios, et duo millia tarenos Africanos, et 13 mulos cum 13 Saracenis, et unum tappetum magnum. Item  quando egrotauit, mandauit huic [4565 1Kb] mille skifatos. Item a Gallipoli mandauit 300 bizanteos, et duo millia tarenos. Quando prima uice uenit huc. et iuit in Campaniam, posuit in capitulo 12 libras auri, et 100 bizanteos, et super altare sancti Benedicti 300 skifatos, et 3 pallia, et 100 skifatos pro fabrica dormitorii, et 100 in refectorio, et 40 in ospitali, et 12 libras denariorum in infirmario, et 100 michalatos  pro pictura capituli. Quando uenit super Aquinum, misit huc 500 bizanteos. Quando recepit Barim donauit Desiderio 12 libras auri. Item secunda uice quando perrexit super ciuitatem Tiburtinam, posuit in capitulo 12 libras auri, super altare uero 100 skifatos, et unum pallium magnum. Tertia uice quando reuersus est a Roma cum papa Gregorio  posuit in capitulo mille solidos Amalfitanos, et cen tum bizanteos super altare, et abiens hinc, misi 190 farganas  fratribus in dormitorio. Alia uice misit huc mille tarenos pro piscibus. Iten mille tarenos, et unum nauigium ualens solidos mille Item 400 solidos Amalfitanos. Item a Romania misit huc mille michalatos. Uxor preterea ipsius quando egrotauit, misit beato Benedicto 45 libras argenti, et pallium 1. Item quando uenit huc post mortem ducis posuit in capitulo 300 skifatos, et cooperuit omnes mensas refectorii manteliis. Alia uice obtulerunt beato Benedicto altarium aureum, cum gemmis, margaritis et smaltis ornatum. Coopertorium altaris sericum cum urna purpurea, ornatum  margaritis ac smaltis. Calicem aureum paruum. Planetam purpuream cum friso, et cum aquila de margaritis. Tunicam unam de panno perso  inaurato.  Pluuiales 4. Albas sericas 4. Albas de matassa  bambacii 8. Candelabra de cristallo et honichino atque argento, parium 1. Abia candelabra argentea cum malis cristallinis, parium 1. Bazili  de argento, parium 1 librarum 7. Laternam argenteam librarum 8. Scrinium argenteum super altare cum nigello, librarum 8. Scrinium eburneum magnum. Coppas duas argenteas deauratas cum nigello, librarum 15, cum quibus fratres in precipuis festiuitatibus biberent. Concam argenteam cum aquiminili suo, librarum 24. Urceum de cristallo maiorem. Scutellam argenteam cum nigello, librarum 14. Scutellam aliam librarum 16. Alias duas librarum 10. Pannum sericum magnum cum uno roto  , et alios eque magnos 3, et 4 minores. Circitoria de  altare sancti Benedicti 4. Duas cortinas Arabicas, que pendent supra chorum. Alias duas cortinas, que appenduntur in circuitu chori per quadragesimam. Item quando uenit huc post mortem ducis, posuit in capitulo 5 libras auri, et duas dedit in infirmario, unam pro expensis, alteram pro balneo construendo. Super hec omnia, et multa alia que nec recoli nec numerari possunt, optulerunt beato Benedicto monasterium sancti Petri Imperialis in Tarento  , cum decima de piscaria, et cum decima manualium  suorum. Monasterium sancti Angeli in Troia, sancti Nycandri  , sancte Anastasie in Calabria, sancti Nycolai in Sellectano  , et fundicum  in Amalfi, cum pertinentiis suis. Anno sequenti  eadem ducissa Sicelgaita per consensum  filii sui ducis Roggerii, optulit beato Benedicto per cartam aurea bulla signatam  locum qui Cetrarius dicitur, in Calabria, cum toto portu suo, et omnibus pertinentiis suis, atque uniuersis colonis ibidem habitantibus: quod uidelicet in dotem a predicto coniuge suo duce Robberto dudum receperat; ea tamen condicione, ut quoad ipsa uiueret, idem locus in eius dominio permaneret, post obitum uero eius absque ulla heredum seu successorum suorum calumnia ad huius monasterii ius remearet; apposita pena centum librarum auri, quicumque huius oblationis sue uiolator existere temptauisset. Super hec autem transmisit beato Benedicto per Desiderium altare pretiosissimum, auro ac smaltis, margaritis et gemmis, quodque his omnibus  multo pretiosius est, beatissimi apostoli et euangeliste Matthei sacrosanctis reliquiis mirifice decoratum.

59. Hoc eodem anno  Iohannes comes, filius Landulfi de uenafro, ad extrema ueniens, ad hoc monasterium cum rebus suis ferri se iussit, et concambium de castello suo, quod Cardetum uocatur  , ideo nobis ualde congruum quia contiguum, diu iam optanti Desiderio fecit. Date sunt autem pro eiusdem castelli commutatione quattuor ecclesie quas in uenafro habebamus, cum omnibus possessionibus ac pertinentiis earum, id est Sanctus Benedictus qui uocatur Pizzulu, Sancta Maria in Sala, Sanctus Nazarius in Piperozzu, et Sanctus Benedictus intra eandem ciuitatem; apposita pena mille bizanteorum omnibus idem concambium remouere  uolentibus. Per hos dies  Marinus comes Traiectensis una cum Oddulana uxore sua obtulit beato Benedicto totam partem suam de comitatu Traiectano et castro Spinii ac Fracte, pena apposita centum librarum auri id remouere querentibus . His quoque diebus Gualterius comes Lesinensis  reddidit beato Benedicto fluuium Lauri cum tota piscaria sua, et ipsam focem sancti Benedicti cum tota piscaria et calatoribus suis tam intus quam foris, cum introitu et exitu suo, nec non ecclesiam sancti Focati, et ecclesiam sancti Petri, cum pertinentiis suis, que malo ordine retinuerant homines de ciuitate Lesinensi; pena apposita duum milium bizantiorum, qui hoc remouere temptasset. Tunc temporis Leo filius Symeonis ad mortem ueniens,  per manus Desiderii obtulit in hoc loco omnia sua mobilia et immobilia tam intus quam foris in ciuitate Barensi, pena mille solidorum proposita.

60. Hic abbas concessit Landoni comiti Traiectensi quartam partem de eodem comitatu Traiectano, quam uidelicet Marinus comes sicut supra diximus sancto Benedicto cum Obdulana  uxore sua tradiderat, et quartam partem de castro Fracte, et medietatem de castro Spinii, et quartam partem de monasterio sancti Martini de Aquamundula, excepto monasterio sancti Marini cum pertinentiis suis; in eo tenore ut inde, ubicumque uocatus fuisset, supradicto abbati ac eius successoribus fideliter seruiret, post mortem uero suam omnia hec in ius monasterii nostri absque omni contradictione redirent.  Fecit et libellum Transmundo comiti Teatino usque in tertiam generationem  de castello Monte, et castello Muccla, et castello Frisa, cum pertinentiis suis  ; eo uidelicet ordine, ut in tertia generatione supradicta castra in monasterii huius dicionem redirent. Eodem uero tempore  Petrus filius Gregorii Romanorum consulis preceptum fecit huic monasterio de ecclesia sancti Antonini in monte Porculo cum omnibus attinentiis suis  , quam superius Gregorius consul Romanorum una cum filio suo Ptolomeo beato Benedicto optulerat.

61. Idem quoque Gregorius illustris ob maximam deuotionem quam in patre Benedicto, et per eum in loco isto habebat, cum supradicto filio suo Ptolomeo  constituit, ut omni tempore nauis nostra cum nauclero et nauticis suis libera maneat ab omni condicione et debito pensionis, et ut nullum plateaticum uel portaticum monachi nostri aliquando darent in omni iure et dicione potestatis sue mari terraque; obtulit etiam tunc beato Benedicto ecclesiam que dicitur Sancta Ierusalem, cum uniuersis pertinentiis suis, sitam territorio Tusculano, iuxta tenorem scilicet quo antea monasterium sancte Agathe, et sancti Angeli, sancte Lucie, sancte Felicitatis, sancti Petri in Plegi, sancti Saluatoris in Tusculana, et sancte Marie in uineis, huic Casinensi cenobio concesserat et confirmauerat  . Sequenti tempore  Iordanis princeps  preceptum fecit Desiderio de terris, quas homines nostri de  castro Teramensi et Plumbariola et Pedemontis emerant ab hominibus de Aquino. De castro autem Sarracenisco  , et Sugensi  , et de Turre ad mare  , cum pertinentiis suis, nec non de lacu Aquinensi  , et de ecclesia sancti Rufi in Capua  , et monasterium sancte Agathe in Auersa  : hec inquam omnia, cum omnibus pertinentiis suis, singillatim principalibus preceptis in hoc monasterio confirmauit.

Berardus etiam comes filius Berardi Marsorum comitis, eo tempore obtulit beato Benedicto monasterium sancte Marie in ualle Porclaneci, et castellum Roscolu, cum pertinentiis suis  . Id ipsum fecit et Iohannes diaconus [4566 1Kb] cum parentibus suis,  de ecclesia sancti Bartholomei in Arci cum pertinentiis  suis. Per eos etiam dies Romualdus presbyter fecit cartam huic monasterio de sancto Iohanne in Conca cum attinentiis suis. Preterea et Nubilo comes de castro uipera obtulit huic loco monasterium sancti Eustasii infra eundem castrum, et ecclesiam sancti Barbati, et sancti Eleutherii, et sancti Hylarii, atque monasterium sancti Eustasii in castello Ribza, cum omnibus pertinentiis eorum   . Sed et Andreas sacerdos et monachus cum parentibus suis oblationem fecit huic loco de ecclesia sancti Blasii in Limata, subtus castrum quod uocatur in Carica   . Hoc tempore   Rolandus uir nobilis de ciuitate Lucensi obtulit beato Benedicto partem suam de monasterio  sancti Georgii infra eandem ciuitatem, et partem suam de ecclesia sancte Marie in palatio, et castello Alflexo, et de ecclesia sancti Mathei, et sancte Marie in Curte uechia, et sancti Nazarii in burcho sancti Martini et sancti Martini in eodem burcho, et quicquid sibi pertinere uidebatur in comitatu Lucense, Lunense, Pinsense, Pistoriensi, Florentinensi, uoloterrensi, Populoniensi et Roselensi. Mattilda preterea ductrix Ligurie et Tuscie cuius superius memoriam feci, reuerentiam huius loci constituit, ut nullum plateaticum uel theloneum in ciuitate Pisana, et Lucensi, et in omni dicionis sue terra monachii nostri aliquando darent  . Racterius quoque filius Petri de territorio Marsicano his diebus cartam fecit huic loco de tota parte sua de ecclesia  sancti Benedicti in Ciuitella loco Pascusano. Idem fecit et Rainaldus filius Obberti de ciuitate Antena cum parentibus suis, de Sancto Petro in Morini, et Sancta Lucia in Redenaria, cum omnibus pertinentiis illarum. Balduinus quoque comes filius Oderisi Marsorum comitis, fecit huic loco oblationem de ecclesia sancti Urbani in Cominio, et sancti uictorini in uicu albo, una cum ipso lacu, nec non de ecclesia sancti Angeli in Pratora, cum pertinentiis suis. Similiter fecit et Robbertus de Belloprato de ecclesia sancti Iohannis in Poto  , cum pertinentiis suis . Petrus etiam et Iohannes filii Antenulfi de Ceperano tunc temporis similiter fecerunt oblationis cartulam de ecclesia  sancti Petri in Fabratera, cum montibus, planis,  siluis, ac pertinentiis suis. Per eos etiam dies Maio iudex de ciuitate Berulana cum parentibus suis, per manus Desiderii obtulerunt huic monasterio ecclesiam sancti Stephani intra eandem ciuitatem. Oderisius preterea Landonis filius de Baduco  ad hunc locum ueniens, ecclesiam sancte Marie sitam sub ipso castro, et aliam ecclesiam sancte Marie in iam dicto castro, et sancti Pauli et sancti Archangeli in Mozzani, et sancti Quinziani, in hoc cenobio deuotissimus obtulit   . Sed et Iohannes filius Liudini de ciuitate Aquinensi oblationem fecit in hoc monasterio de ecclesia sancti Martini intra eandem ciuitatem. Raul quoque Nouellus eodem tempore cartam fecit in hoc sancto cenobio de ecclesia sancti Iohannis in Pantano,  et sancti Laurentii in Casa Palumbi, et sancte Marine in ipso colle, et sancti Blasii in Farneto, cum omnibus rebus ac pertinentiis illarum. Heynricus etiam filius Heynrici comitis de castro Cremonensi  , obtulit et ipse monasterium sancti Benedicti situm in pertinentiis eiusdem castri, et ecclesiam sancti Ambrosii in castro Aire [4567 1Kb] , cum omnibus pertinentiis suis . Id ipsum fecit et Punzo filius Benedicti de duabus ecclesiis, idest sancti [4568 1Kb] Felicis et sancte Trinitatis, in ciuitate sancti Urbani. Pandulfus quoque Aquinensis  comes eo tempore similiter obtulit in hoc loco monasterium sancti Martini in colle Arcizzi cum pertinentiis suis. Tunc temporis Bernardus quidam nobilis de ciuitate Aquinensi cartam fecit  huic monasterio de silua que dicitur Matrelle, loco qui appellatur Ad riuum tortum, territorio Aquinensi.

62. His quoque diebus Guaiferius  uir sapientissimus et facundissimus, e ciuitate Salernitana de qua oriundus erat egrediens, ad hunc locum peruenit, atque a Desiderio susceptus, monachus factus est. In hoc igitur cenobio positus, scripsit uitam sancti Secundini  . uersus in laudem psalterii. De miraculo illius, qui se ipsum occidit, et per beatum Iacobum uite redditus est  . Omelia de aduentu, In natiuitate Domini; de pyphania, et alia quamplurima, que hic scribere superfluum duximus.

63. Non solum autem in edificiis, uerum etiam in  libris describendis  operam Desiderius dare permaximam studuit. Codices namque nonnullos in hoc loco describi precepit, quorum nomina hec sunt. Augustinum contra Faustum. De opere monachorum. De sermone Domini in monte. Omelias 50. Super epistolam ad Romanos. Sermones. Epistolas Pauli. De Genesi ad litteram. Epistolas eius. Pastorale eius. De baptismo paruulorum. Ambrosium de rebus gestis in ecclesia Mediolanensi. De Patriarcbis. De fide ad Gratianum imperatorem. Sermones eius. Registrum Leonis pape. Registrum Felicis pape. Regulam Basilii. Ieronimum super Ezechielem. Super epistolas Pauli. Super duodecim prophetas. Eugepium. Sermones Seueriani. Historiam Anastasii. Historiam Langobardorum, Gothorum, et Wandalorum.  Historiam Iordanis episcopi de Romanis, et Gothis. Historiam Gregorii Turonensis. Iosephum de bello Iudaico. Historiam Cornelii cum Omero  . Historiam Erchemperti. Bedam super Tobiam. De locis sanctis. Euangelium maiorem auro et lapidibus pretiosis ornatum, in quo has reliquias posuit: de ligno Domini, et de uestimentis sancti Iohannis euangeliste. Sermones Leonis pape. Sermones Gregorii Nazianzeni. Doctrinam patrum. Sacramentorum cum martirologio. Sacramentorum aliud. Ordo episcopalis. Gualfridum de officiis. Super regulam. Passionaria totius anni, libros quattuor. Antiphonaria de die duo in choro semper habenda. Antiphonarium de nocte. uitas patrum. Instituta patrum. Actus apostolorum cum epistolis  canonicis, et apocalipsin. Epistolas Pauli. Paralipomenon. Super cantica canticorum Origenis, Gregorii, et Berengarii. Iohannem Crisostomum de reparatione lapsi. Dialogum, quem ipse cum Alberico diacono  edidit de miraculis monachorum loci istius. Dialogum aliud. Dialogum de uita sancti Benedicti. Hilarius mysteriorum, et ymnorum. Sedulium de euangeliis. Iuuencum de euangeliis. Medicinalis. Psalterium. Cresconium de bellis Libicis  . uersus Arichis, Pauli, et Caroli. uersus Paulini. Ciceronem de natura Deorum. Instituta Iustitiniani. Nouellam eius. Terentium. Oratium cum Geometria. Ouidium Fastorum. Senecam. uirgilium cum egloga [4569 1Kb] Theodori [4570 1Kb] . Donatum.

64. [DESID. Dial. I, 13.] Hoc preterea tempore latrones  noctu huius nostri monasterii ingressi cellarium, carnes, caseum, lardumque inde surripientes, suos his mercibus sacculos impleuerunt, foras autem egressi, sacculos quos impleuerant leuare conati, minime potuerunt. Dein relicta sarcina temptantes fugam, per totius excursum noctis monasterii claustra circumeuntes, nullam egrediendi facultatem penitus consequi ualuerunt. His quoque diebus in ecclesia que est ad honorem patris Benedicti in partibus Liburie constructa, satis insigne miraculum factum est. Nam cum quidam frater ad terraticum a ruricolis accipiendum directus fuisset, rusticus quidam a quo triticum exigebatur, intempeste noctis silentio saccum frumento implens et super humeros ponens, fugam arripuit. Sed ho uerax per  celestem lata sententia Regem: Qui ambulat in tenebris, nescit quo eat, quia tenebre obcecauerunt oculos eius. . Nam qui iussa principis tenebrarum omni conamine omnique instantia implere nisus est, per uiam rectam se incedere putans, per totam noctem in circuitu curtis illius deambulauit; ubi autem dies est reddita terris, in se rusticus rediens, et quod in re erat aduertens, uolebat cum tritico egredi, et nequibat; uolebat triticum de collo suo deponere, et minime poterat. Monachus uero completis ymnis matutinalibus ecclesiam egrediens, eumque diuinitus ligatum aspiciens, postquam ab ipso totius rei seriem dedicit, orationem Deo Benedictoque patri sanctissimo fundens, rusticum a nexu quo detinebatur ocius soluit. Hoc preterea tempore  fames maxima per totam fere Italiam facta est  . Tunc Desiderius cum fratribus communicato consilio, cibos indigentibus abundanter conferebat.

65. Anno autem dominice incarnationis 1085, indictione 8, cum uenerabilis ac semper recolende memorie dominus Gregorius septimus papa apud Salernum infirmitate magna detineretur, interrogatus ante diem tertium obitus sui ab episcopis, et cardinalibus, qui tunc una cum Desiderio presentes erant, quid post suum obitum de Romane sedis ordinatione iuberet; respondit, ut si unquam aliquo modo possent, eundem Desiderium ad hoc officium promouerent. Is enim preter id quod primum presbyter cardinalis Romane tunc ecclesie esset, et  prudentia maxima, et religione singulari, et principum circummanentium amicitia multa polleret. Si uero hunc nullatenus flectere ad ista ualerent, aut archiepiscopum Lugdunensem Ugonem, aut Ottonem Hostiensem, aut Lucensem episcopum  , quem prius ex his habere possent, in papam eligere post suum obitum quantocius festinarent. Hoc statuto, defunctus est, octauo scilicet Kal. Iunii, die dominica, et honorabiliter intra ecclesiam beati Matthei apostoli et euangeliste sepultus, cum sedisset in pontificatu annis 12, mense 1, diebus 3.  Et quoniam Romana ecclesia pastore destituta remanserat, et heretici atque schismatici more luporum illam nitebantur inuadere, Desiderius una cum episcopis et cardinalibus, nec non et laicis religiosis, qui actenus in catholica unitate et obedientia pape Gregorii fideliter perstiterant, cepit unanimiter agere qualiter eam posset decentissime ordinare. Miserunt ergo, et conuenire fecerunt undique aptas huic officio personas, quatinus ex eis unanimi consensu eam persouam cum gratia et auxilio Dei eligerent, que idonea et apta tanto ordini esset. Conuenientes post hec ad predictum abbatem episcopi et cardinales, ceperunt eum super prefati pontificis iudicio appellare, utque in tanta temporis necessitate periclitanti subueniret ecclesie, papatum suscipiendo,  instantissime flagitare. Ad hec ille, papatum quidem se suscipere obstinatissima responsione recusauit, aliis uero quibus sciret et posset modis, ad Romane ecclesie seruitium se paratum esse spopondit. Die pentecostes  Sauinensi episcopo  et Gratiano Roma uenientibus occurrit, eisque uerba que cum papa Gregorio de ecclesie ordinatione habuerat retulit, pariterque cum eis Iordanum principem et Raynulfum comitem  adiit, atque ad seruitium et adiutorium Romane ecclesie adhortatus, libentissime ad omnia paratos inuenit. Cepit deinde cardinalibus uehementer insistere, ut de pontificis eligendi persona quantocius deliberarent, et ut ad comitissam Mattildam litteras mitterent, quatinus studeret ut et ii quos prediximus  episcopi, et quotquot idonee tanto officio persone iudicarentur, Romam sine tarditate uenirent. Quod illi facere neglegentes, cum Iordano principe clam machinabantur eidem abbati pastoralem curam iniungere, et suasionibus multis nitebantur eum quoquo modo Romam perducere, putantes uiolenter se id ei posse imponere. Quod ipse persentiens, omnino renuere et contradicere cepit, sicque ad hoc monasterium reuersus, iterum Normannos et Langobardos et omnes quotquot potuit, ortari ad Romane ecclesie seruitium cepit, et multos ex eis promtos et paratos ad rem ipsam inuenit. Sed quia feruor estatis nimius erat, propterea tunc Romam ire distulerunt, quousque se et calor estatis imminueret,  et tempora infirma transirent. Postquam uero princeps conducto exercitu huius rei gratia Romam eundi Campaniam uenit, comitantibus etiam se una cum Desiderio nonnullis partium istarum episcopis, ipse suspectus predictorum consiliorum amplius procedere noluit, dicens quod nisi Iordanus princeps et comes Raynulfus et episcopi Romani fidem suam sibi presenti darent, nullam super hac re uim illi illaturos, neque alios inferre passuros, ipse eum eis nullatenus pergeret. Renuentibus facere, hac de causa res tunc infecta remansit.

 66. Iam fere annus in tali fluctuatione transierat, quo in apostolica sede nullus pastor erat, nullus dominici gregis curam gerebat, et Guibertus eresiarcha oues Christi sanguine redemptas suis cum sequacibus laniabat, cum circa paschalem festiuitatem episcopi et cardinales Romane ecclesie de diuersis partibus Romam conuenientes , mandauerunt predicto abbati, ut una cum episcopis et cardinalibus Romanis qui secum tunc morabantur, et cum Gisulfo Salernitano principe qui tunc a cysalpinis partibus uenerat  , ad eos quantocius pergerent, quatinus de Romane ecclesie ordinatione simul tractarent. Ille nichil suspicans de se iam illos aliquid cogitare, cum iam nulla de eo mentio ab aliquo fieret, assumptis prephatis omnibus  Romanam peruenit ad urbem. Eo die quo applicuit, in uigiliis pentecostes , instante Desiderio ut pontificatus apex personarum earum iniungeretur alicui, que uel ipsis, uel ei uidebantur idonee, renuerunt prorsus omnis Romanus et clerus et populus consentire. Per totam autem ipsam diem multa frequentia quotquot catholice parti fauebant tam clerici quam laici ad eum conuenientes, iam circa uesperam congregati sunt pariter omnes tam episcopi et cardinales quam et ceteri Romani, qui in fidelitate beati Petri apostolorum principis perseuerabant, in diaconiam sancte Lucie que est iusta Septesolis; ceperuntque omnes unanimiter Desiderium multis precibus obsecrare ut Romanum pontificatum suscipere non recusaret, eumque obtestare  per diuina, per humana omnia, ut subueniret periclitanti ecclesie in naufragio constitute, multotiens ad genua eius, nonnullis lacrimantibus omnes pariter ruentes. Desiderius uero qui iam dudum decreuerat uitam suam in quiete transigere, et qui magis optabat in diuina peregrinatione  suum tempus finire, cepit omnimodis refutare, et hoc se numquam consensurum firmiter repromittere. Instare illi uehementer, perseueranter insistere, ipse uehementius reniti, resistere perseuerantius, dicens: »Pro certo sciatis, quia si aliquam michi uiolentiam super hoc intuleritis, ego quidem prout citius potuero, Casinum redibo, et nullo modo unquam inde me intromitto; uos autem propter hoc ridiculnm magnum et uobis et Romane [4571 1Kb] ecclesie facitis.«  Et quia tardior iam ora processerat, imminente iam nocte ad sua quique reuersi sunt. Summo mane dominica pentecostes , omnes unanimiter ad eum iterum conuenientes, eadem ceperunt repetere, et ipse nichilominus in semel fixa sententia perdurare. uidentes se omnino iam nichil proficere, dixerunt Desiderio presbyteri et cardinales episcopi, quoniam  quemcumque ipse illis consuluisset, ipsum illi parati essent eligere. Unde cum Cencio Romanorum consule consilio habito, tandem ut Hostiensis episcopus papa eligeretur decreuit. Post hec quesierunt ab eo, ut ipsum pontificem quem eligerent, in Casinensi monasterio reciperet, eumque donec ecclesia tranquillaretur, cum suis omnibus sustentaret, sicut et de supradicto papa Gregorio fecerat; quod Desiderius libentissime facere repromisit, et per ferulam quam manu gestabat, eos in fide sua de hoc inuestiuit. Cum autem iam iamque de Hostiensi episcopo decernerent, repente iterum quidam de cardinalibus contra canones esse hanc electionem affirmans  , nequaquam se consensurum clamauit. Illi pro tempore, pro necessitate hoc ferre oportere  astruentibus, nequaquam eum ad suam sententiam flectere ualuerunt. uerum ut sapientum Salomon sapiens attestatur, non est prudentia, non est consilium contra Deum . Mox enim episcopi et cardinales, una cum clero et populo, in Desiderii duritiam stomachantes, et uidentes se nil posse cum eo precibus agere, statuerunt uiolenter causam perficere. Tandem itaque uniuersi pariter uno consensu et animo illum capientes, inuitum et renitentem attrahunt, et ad ecclesiam predictam Christi martyris Lucie perducunt, ibique eum iuxta morem ecclesie eligentes, uictoris ei nomen imponunt. Sed quoniam hec omnia ut diximus contra eius animum et uoluntatem fecerunt, cappam quidem rubeam induebat, albam uero numquam ei potuerunt  induere.

67. Eo igitur tempore prefectus imperatoris a duce  et eius matre dimissus, propter illud uidelicet odium quod episcopi et cardinales, faciente tamen Salernitano principe, Salernitanum archiepiscopum  sacrare noluerunt, die noctuque cum aliquantis ere iniquo conductis in capitolium contra eundem electum conueniens, persecutiones ei maximas intulit. Post quattuor dies idem electus Romam egressus, uenit Ardeam, ibique per triduum remoratus, abiit Terracinam; abinde crucem et clamidem et cetera pontificatus insignia ita dimisit, ut eis ulterius uti nullo unquam modo persuaderi potuerit: decernens potius omni uite sue tempore in diuina peregrinatione uitam finire, quam tanti ordinis fascibus  grauissimis colla submittere. Insistebatur ei cotidie precibus lacrimisque creberrimis, obiciebantur ecclesiarum magna discrimina, ingerebatur plurimarum perditio animarum, quibus ei manifestissime diuina indignatio intendebatur; sicque Casinum reuersus est. Ceterum per anni totius curriculum adeo mentis eius propositum immobilis  perstitit, ut nullis omnino argumentis ad eorum potuerit hortamenta precationesque deflecti. Non tamen ob hoc cardinales et episcopi qui cum eo erant aliquatenus quiescentes, Iordano principi instare ceperunt ut quantocius properaret, et propter consecrationem eiusdem electi Romam cum eis pergeret. Qui cum magno exercitu ad hoc monasterium ueniens, partim deortatione ipsius electi, partim timore estatis ulterius progredi nolens, reuersus est.

68. Sequenti anno mediante quadragesima  apud Capuam episcoporum concilio congregato  , cum predictus electus una cum episcopis et cardinalibus Romanis eidem concilio prefuisset, Cencius etiam Romanorum consul cum  aliis nobilibus Romanis, et Iordanus princeps, et Rogerius dux cum omnibus fere suis optimatibus interfuisset, post finem concilii rursus insperate, et nichil eo de his suspicante, cum multis precibus lacrimisque a clericis et laicis perurgeretur, biduo immobilis perstitit. Tandem cum dux et princeps, una cum episcopis ceterisque catholicis uiris, flentes eius pedibus adiacerent, multis rationibus et orationibus coactus, uix tandem succubuit, et preteritam electionem crucis et purpure resumptione firmauit; duodecimo scilicet Kalend. Aprilis, dominica in ramis palmarum. Inde Casinum reuersus, ibidem pascha celebrauit. Peracta festiuitate, cum Capuano ac Salernitano principe Romam perrexit, ac iusta ciuitatem Hostiensem Tiberim cum omnibus transiens,  cum graui infirmitate detineretur, extra porticum sancti Petri tentoria fixit; et quoniam Rauennas eresiarcha, qui uiuente papa Gregorio papatum inuaserat, ecclesiam sancti Petri armata manu tenebat, non integro die a militibus principis Dei auxilio expugnata et recepta est. Dominico uero die post dominicam ascensionem, multis Romanis et omnibus fere Transtiberinis sollemniter cum maxima frequentia occurrentibus, prefatus electus a Romanis episcopis, Hostiensi uidelicet, Tusculanensi  , Portuensi  , atque Albanensi  , cardinalibus quoque et episcopis atque abbatibus quamplurimis assistentibus, more ecclesiastico consecratus et in apostolicam sedem locatus est, septimo Idus Magi  ; quo etiam die corpus sancti confessoris  Christi Nicolai a ciuitate Mirensi, in qua per annos 775 quieuerat, Barim delatum est  . Predictus autem pontifex per octo circiter dies Rome remoratus, una cum predictis principibus ad hoc monasterium rediit

 69. Post exiguum uero temporis spatium comitissa Mattildis Urbem adiens, magnis eundem pontificem supplicationibus per legatos interpellauit, quatinus eius frui aspectibus, eius potiri colloquiis mereretur. Eam quippe causam sibi Romam ueniendi fuisse permaximam suggerebat. Cogebat corporis languor loco non abscedere; sed quia pro sancte utilitate ecclesie omnibus se disposuerat uel extremis periculis obiectare, iter per mare aggressus est. Cumque ad Urbem peruenisset, a comitissa et eius exercitu, ac ceteris beati Petri fidelibus deuotissime officiosissimeque susceptus est, atque apud ecclesiam beati Petri octo diebus permansit. Deinde in festiuitate sancti Barnabe super altare sancti Petri missam sollemniter celebrans, eadem die auxilio et ope  prefate comitisse per Transtiberim Romam intrauit. Transtiberim tunc totam, Romanorumque permaximam partem et nobilium [4572 1Kb] , pene omnem populum, castellum quoque sancti Angeli, basilicam beati Petri, ciuitatem Hostiensem ac Portuensem, in sui iuris dicione tenebat; morabatur uero apud insulam Rome  , que et ipsa sui iuris extabat. Die igitur qui apostolorum natalitia precedebat , nuntius quidam quasi ex imperatoris parte adueniens, omnes consules, senatores, ac populum Romanum de corona summouit imperii, cum subito Romani superuenientes, preter beati Petri ecclesiam uniuersa ceperunt. Ecclesiam uero ipsam, quam supradicti pontificis homines desuper tuebantur, ingredi nullo modo potuerunt. Sed quia Guiberti  eresiarche multitudo permaxima erat, hi qui ex parte pape uictoris erant, contra tantam hostium manum obsistere non ualentes, in Transtiberim, siue in castellum sancti Angeli discesserunt. Iam die mediante , in ecclesia sancte Marie in turribus Rauennas eresiarcha missam cantauit, nam utrumque campanile  igne et fumo supposito ceperat; sole autem iam ad occasum uergente, hii qui in ecclesia steterant, palam cum armis suis descendentes reuersi sunt. Ita eu pro dolor! apostolica, et uniuersalis beati Petri ecclesia eo die quo eius precipue festiuitas extitit, omni tam nocturno quam diurno officio caruit. Sic Guiberti eresiarche spes frustrata est, qui in apostolorum solempnitate missas illic celebrare affectabat. Altera die   ab hereticis apostolicum altare lotum, et missa est ibi peracta. Die uero sequenti  omnes ad propria sunt reuersi, et eadem ecclesia in dicionem pape uictoris rediit. Eo itidem tempore, dum quidam peregrini orationis gratia ad beatum Benedictum  uenirent, obuius illis quidam uir canonicus factus est, quem quis esset interrogantes, Petrum apostolum se esse respondit. Et illi: »Quo tendis?« Et sanctus apostolus: »uado ad fratrem Benedictum, ut cum illo passionis mee diem celebrem; nam Rome consistere non ualeo: uariis enim procellis ecclesia mea deprimitur.« Quod dum fratribus uiri illi postmodum reserassent, ad succedentium memoriam constituerunt ita tanti apostoli festiuitatem, sicut et patris Benedicti, cum maxima deuotione sollemniter celebrare.

70. Guibertus interea eresiarcha, qui post prestita domino suo beate memorie Gregorio septimo pape fidelitatis sacramenta, et obedientiam nouem annis exibitam, apostolicum thronum inuaserat, cernens  uictorem papam ab omnibus in maxima ueneratione haberi, Heynricum imperatorem soluens ab obseruatione iuramenti, quod apud Canusiam Tuscie oppidum olim pape Gregorio fecerat, Romam attraxit, et cum eo expugnare catholicam ecclesiam cepit . Hi uero qui ex parte pape uictoris in ultramontanis partibus erant, imperatorem Rome remorare cognoscentes, contra eum rebellare disponunt. Contra quos Heynricus imperator adueniens, facto ut assolet uario bellandi euentu, diutissime plurimis depredationibus et incendiis ac cedibus utrimque decertatum est. Tandem prephatus imperator relictis ad resistendum in Germania copiis, assumto partim suo, partim conductitio siue gregario exercitu, Romam et suburbana eius depredationibus  et incendiis ac cedibus quibus ualuit quadriennio deuastauit, et tandem suo Simone magis pretio quam ui inthronizato , ab eodem imperialem coronam accepit  , et tam non fauentibus quam non communicantibus sibi suisque complicibus, et Rome et in omni Romano imperio seuissimam et diuturnam intulit persecutionem. Huius rei causa et ecclesie pene totius Romani imperii desolate, et christiana religio propemodum dissipata, et uiginti milia hominum et eo amplius in diuersis regionibus, katopapa Guiberto cooperante cesa sunt. Qui etiam pulsis catholicis episcopis et abbatibus et aliis ecclesiarum prepositis, scientia pariter et religione pollentibus, sceleratos et idiotas singulis ciuitatibus et cenobiis uel ecclesiis singulos, interdum  autem binos uel annuos prelatos dampnabili prioris magistri sui Simonis magi mercimonio substituens, in depredationibus sanctorum locorum et christianorum sibi non fauentium, imo et fauentium, dum non esset qui armato resisteret, longe lateque, uoluntate quidem Neronis et Decii, sed minus possibilitate crassatus est. Idem uero Guibertus, qui multo rectius papa Demens quam papa Clemens dici debuit, in oppidulo suo, quod Argenteum dicitur  ,  quasi ad sui munitionem excelsa turri fabricata, prestolabatur simoniacos angelos, cum quibus uolando in putidissimas stigias paludes rueret, scilicet cruribus suis, Deo per omnia pape uictori propitio, confractis et ad nichilum redactis  . Cui nemo apostolicam reuerentiam siue obedientiam exhibebat, preter imperatorem et complices eius, uel qui se illi propter auaritiam que est idolorum seruitus, uel perpetuo uel ad tempus pacto iusiurando uendiderunt; quorum plurimi quibus eius perfidia claruerat, dum execranda sacrificia celebraret non intererant, scientes eundem nulli Romanorum pontificum successisse, sed prescripto modo periurum et inuasorem ac simoniacum pape Gregorio fuisse superiniectum. Nam catholici qui fidem et religionem zelo  Dei tuebantur, pape uictori scientia et religione prestantissimo adherebant.

71. Aestuabat interea  ingenti desiderio idem uictor apostolicus, qualiter Saracenorum in Africa commorantium confunderet, conculcaret, atque contereret infidelitatem. Unde cum episcopis et cardinalibus consilio habito, de omnibus fere Italie populis christianorum exercitum congregans, atque uexillum beati Petri apostoli illis contrdens, sub remissione omnium peccatorum contra Saracenos in Africa commorantes direxit. Christo igitur duce, Africanam deuoluti dum essent ad urbem  , omni nisu illam expugnantes, Deo adiuuante ceperunt, interfectis de Saracenorum exercitu centum milibus pugnatorum. Quod---ne quis ambigat  hoc absque uoluntate accidisse diuina---illo die quo christiani de Saracenis uictoriam adepti sunt, eo etiam Italie diuinitus patefactum est

72. Prephatus autem uictor papa tertius Urbem egrediens uenit ad hoc monasterium, sociatisque sibi episcopis et cardinalibus ecclesiam sancti Nicolai in Pica sollempniter dedicauit; mense autem Augusto sinodum celebrare cum episcopis Apulie et Calabrie nec non Principatuum statuens, Beneuentum perrexit. In qua uidelicet idem apostolicus presidens ait: »Nouit dilectio uestra, carissimi fratres et cepiscopi, omni etiam orbi non latuit, sancta Romana et apostolica sedes cui Deo auctore deseruio, quot aduersa pertulerit, quot denique per simoniace  hereseos trapezitas malleis crebrisque tunsionibus subiacuerit, adeo ut columpna Dei uiuentis uideretur iam pene concussa nutare, et sagena summi piscatoris procellis intumescentibus, cogeretur in naufragii profunda submergi. Guibertus enim eresiarcha, qui uiuente sancte memorie predecessore meo papa Gregorio Romanam inuasit ecclesiam, precursor Autichristi ac signifer Satane effectus, cessat oues Christi conculcare, occidere, et dilaniare. Irritator enim, persecutor, exaggerator,  et accensor iniuriarum pape Gregorii factus, quantas tribulationes, et quantas persecutiones ei intulerit, referre quis ualeat? conspirationes et coniurationes aduersus eum excitauit, Urbe fugauit, sacerdotio periurus ac simoniacus, quantum ad se fuit priuauit, atque contra eum Romanum imperium, gentes et regna commouit, et quod a seculo non est auditum, ipse excommunicatus et dampnatus, eumdem sanctum pontificem excommunicare presumpsit, et Romanam urbem actenus sacrilegiis, omicidiis, periuriis, conspirationibus, flagitiis, et omnibus uitiorum et criminum ludibriis deturpare non desistit, et Simonis magi munitus perfidia, ipsiusque officina factus, nequitiarum suarum complices ad tam impiissimum et execrabile facinus  euocans, imperatorisque exercitum congregans, apostolice sedis inuasor est factus; contra precepta euangelica, contra prophetarum et apostolorum decreta, contra canonum et Romanorum pontificum iura, nullo cardinalium episcoporum precedente iudicio, nullo Romani cleri approbante suffragio, nullo deuoti populi feruore adibito, in sancta Romana ecclesia omnis malitie, nequitie, et perditionis caput est factus. Sed omnipotentis Dei clementia predictum pontificem Gregorium post labores et certamina ad eternam requiem euocante, cum iam unanimi concordia episcoporum et cardinalium, et comprouincialium episcoporum, et cleri ac populi Romani, nostram paruitatem omnibus modis contradicentem et renitentem apostolice sedi prefecissent,  non timens eterni imperatoris iudicium, usque nunc Christum et oues pro quibus suum sanguinem fudit, persequi non omisit. Idcirco auctoritate Dei et beatorum apostolorum Petri et Pauli et omnium sanctorum, omni sacerdotali officio, honore priuamus, et a liminibus illum ecclesie separantes, anathematis uinculo innodamus. Nostis preterea, et bene nostis, quantos dolos, quantasque persecutiones michi intulerint Ugo Lucdunensis archiepiscopus, et Richardus Massiliensis abbas, qui pro fastu et ambitione sedis apostolice, quam actenus latenter habuerant, postquam se non posse adipisci peruiderunt, in sancta ecclesia scismatici facti sunt: et Richardus quidem electionem nostram Rome cum episcopis et cardinalibus fecerat, Ugo  autem post modicum ad nos ueniens, pedum effusus uestigiis, dum obsequium nobis summi pontificis inuitis ac retractantibus exiberet, legationem a nobis in partibus Galliarum postulauerat, et acceperat. Quoad itaque paruitatis nostre infirmitatem facte et collaudate a se ipsis electioni conspexerant repugnare, omnibus ipsi nobis modis insistebant ne onus abiicerem, pro ecclesie necessitate  impositum. Sed ubi nos ad id deflexos contemplati sunt, conceptam diu ambitionis flammam clibanus exturatus euomuit. Quapropter omnium sibi fratrum uidentes unanimitatem pertinacius in eo scandalorum scelere reluctari, ab eorum et nostra continuo sunt communione seiuncti. Unde uobis apostolica auctoritate precipimus, ut ab eis abstinere curetis, nec illis omnino communicetis, quia Romane ecclesie communione sua sponte seiuncti sunt; quoniam ut beatus scribit Ambrosius  qui se a Romana  ecclesia segregat, uere est hereticus estimandus. Constituimus etiam, ut si quis deinceps episcopatum uel abbatiam de manu alicuius laice persone susceperit, nullatenus inter episcopos uel abbates habeatur, nec ulla ei episcopo seu  abbati audientia concedatur. Insuper ei gratiam beati Petri et introitum ecclesie interdicimus quousque locum quem sub crimine tam ambitionis quam inobedientie, quod est scelus idolatrie, cepit, resipiscendo non deserit. Similiter etiam de inferioribus ecclesiasticis dignitatibus constituimus. Item si quis imperatorum, regum, ducum, marchionum, comitum, uel quilibet secularium potestatum aut personarum, inuestituram episcopatuum, uel alicuius ecclesiastice dignitatis dare presumpserit, eiusdem sententie uinculo se astrictum esse sciat. Nec mirum, cum omnes uendentes et ementes trecenti decem et octo patres in Niceno concilio congregati excommunicauerunt, dicentes: »Qui  dat et qui recipit, anathema sit.« Quando ergo tales episcopos uel abbates  uel reliquos clericos non deuitatis, si eorum missas auditis, uel cum eis oratis, cum illis excommunicationem subitis. Quos quidem sacerdotes esse saltim credere, omnino errare est. Penitentia uero et communio, a nullo nisi a catholico suscipiatis [4573 1Kb] : si uero nullus sacerdos catholicus affuerit, rectius est sine communione manere uisibili, et inuisibiliter a Domino communicari, quam ab heretico communicari, et a Deo separari; nulla etenim conuentio Christi ad Belial, ait Apostolus, neque pars fideli cum infideli : omnis enim hereticus infidelis est. Simoniacus uero, quia hereticus, ideo infidelis. Sacram enim communionem Christi, quamuis uisibiliter et corporaliter catholici propter imminentes hereticos habere non possint, tamen  dum mente et corpore Christo coniuncti sunt, sacram Christi communionem inuisibiliter habent.« Hec igitur dum cunctorum episcoporum in eodem concilio residentium auctoritate confirmata fuissent, facientes exemplaria per Orientem et Occidentem disseminauerunt.

73. In eodem uero concilio idem pontifex grauiter infirmatus, post actum per tres dies concilium festinanter  Casinum rediit, atque cum episcopis et cardinalibus ad hoc monasterium ascendens, in capitulum fratrum se ferri precepit, et sub districtissimo anathemate interdixit, ne quis successorum suorum auderet uendere uel alienare terraticum, ecclesias, uillas, uel quascumque possessiones huic Casinensi cenobio pertinentes. Simili modo interdixit, ne quis monachorum auderet facere cartam uel libellum absque scientia abbatis sui; quod si fecisset, irritum esset. Constituit etiam tunc, ut omnia monasteria que sub dicione huius nostri Casinensis cenobii sunt, prandium per unumquemque annum huic nostre congregationi faciant  . Hoc statuto, omnium monachorum unanimi consensu, prefatis episcopis in eodem capitulo residentibus atque confirmantibus,  domnum Oderisium religiosum ualde uirum et Romanum diaconum, qui tunc in hoc monasterio prepositure fungebatur officio, abbatem constituit . Post hec conuocatis eisdem episcopis atque cardinalibus, monuit atque precepit, ut iuxta quod predecessor suus papa Gregorius iam dudum decreuerat, Ottonem Ostiensem episcopum in papam eligere quanto possent citius perstuderent, eumque quia presens erat manu apprehendens, ceteris episcopis tradidit, dicens: »Accipite eum, et in Romanam ecclesiam ordinate, meamque uicem in omnibus, quousque id facere possitis habete.« His ita dispositis atque decretis, sepulchrum sibi construi in absida ipsius capituli iussit, atque post diem tertium feliciter migrauit ad  Dominum 16 Kalendas Octobris, anno dominice incarnationis 1087, a patris autem Benedicti transitu anno 579, cum prefuisset in huius monasterii regimine annis 29, mensibus 4, dies 16; in sede uero apostolica ab ipso sue electionis exordio anno 1; sacrationis, mensibus 4, diebus 7.

74. Ista preterea ornamenta idem papa uictor ad mortem suam in hoc monasterio dereliquit; que omnia fere post dedicationem ecclesie, partim ipse cum fratribus huius cenobii acquisiuit, partim ab aliis in pignore posita recollegit. Planete diaspre deaurate 5, et 3 sine auro. Diarodane 3 deaurate, diapisti 2, et alia cetrina. Purpuree deaurate 7, et alie 5 purpuree, et 2 examete. Planeta Iohannis medici. Planete cotidiane 6, quadragesimales 4.  Dalmatice parate  8, et alie 11. Tunice parate 5, et alie 19. Propter incensum 5. Pluuiales auro ornatos 38, et alios 87. Albas lineas 193, de serico 10. Stole deaurate cum manipulis suis 19, de argento cum manipulis suis 3. Stole alie 18. Semicintia 7. Fanones  aurei pro subdiaconibus 3, et alii 14. Camisi magni deaurati cum amictis  suis 2, et alii de serico 7. Panni de altare sancti Benedicti: facies una cum margaritis, et altera facies deaurata; coopertoria cum auro 3, et 2 alia sine auro; circitoria magna et optima 11. Panni de altare sancti Iohannis: circitoria 5, et coopertoria 5. Panni de altare sancte Marie: facies una purpurea cum auro; coopertorium cum smaltis; circitoria 4; opertoria 4. Panni de altare sancti Gregorii: circitorium aureum, et alios 4 sine auro; opertoria 4. Dossales  magni 19. Dossales minores 30. Ostiaria 7. Calices aurei 12, cum patenis suis, 7 maiores, et 5 minores. Fistula  aurea cum angulo. Calices argentei Saxonici 2, et alii argentei 7. Fistulas argenteas 2. Turibula de auro 2, de argento deaurata 2, alia argentea maxima 2, et alia  argentea 8. Candelabra de cristallo parium unum, et aliud parium argenteum cum onichino, et aliud parium argenteum cum malis christallinis, et alia candelabra 5. Due laterne argentee magne, et una cotidiana. Euangelium ipsius. Euangelium imperatoris. Euangelium pape Stephani. Euangelium imperatricis. Duo euangelia Fratris Firmi  . Euangelium abbatis Aligerni. Duo sacramentoria cum argento. Epistolaria duo, unum cum tabula aurea, aliud cum tabulis argenteis. Regulam sancti Benedicti cum tabulis argenteis. Capsa magna argentea cum gemmis et smaltis. Scrinia argentea 2. Duas cruces aureas magnas cum gemmis, et 2 alie auree minores, et 3 argentee ad processionem. Candelabrum; urceum cum aquamanili suo; fumigatorium  Grecum, aliud cum nigello; urceum cum smaltis; omnia hec argentea. Pixis aurea cum smaltis pro corpore Domini, et alia maior argentea cum nigello. Coppetelle de pernis tres. Calices onichino duos. Bacilia argentea paria duo. Centum libras auri non laborati. Stole auree due. Fanonem imperialem totum aureum. Scaramange imperatorum 12. Coronam de argento super altare sancti Iohannis cum crucibus 5, et aliam crucem Grecam. Coronam argenteam deauratam et lapidibus pretiosis ornatam, ferens 6 cruces. Aliam coronam super altare sancti Benedicti, ferens 3 cruces lapidibus pretiosis ornatas. In Sancto Nycolao coronam argenteam, et crucem argenteam fusam. Corone argentee quas in ueteri ecclesia inuenit, undecim.  Hec de reuerendissimi uictoris tertii pape uita et moribus, ac loci istius renouatione seu adornatione breuiter dicta sufficiant. Certe quandiu mundi istius orbita uoluitur, eius laudabile meritum semper accipit incrementum, per Iesum Christum dominum nostrum, qui [4574 1Kb] uiuit et regnat cum Patre et Spiritu sancto in secula seculorum. Amen.





INCIPIT PROLOGUS PETRI DIACONI In libro quarto Historie cenobii Casinensis ad reuerendissimum Rainaldum sedis apostolice cardinalem et sacratissimi cenobii Casinensis uenerabilem et pium abbatem.


 Patri in Christo uenerabili et semper recolende memorie Raynaldo sancte Romane ecclesie cardinali et sacri Casini Montis uenerabili abbati Petrus diaconus debite obedientie famulatum.

Priscorum quondam ueterum rerum doctores ob sapientie ingenium demonstrandum assidue retexere non desinebant, que forte, quanta, uel qualia prospere ac secus, in Romano imperio euenissent. De quibus, uel in quibus stilum ingenii sui exacuere et limare modis omnibus cupiebant, et renitentes sui magisterii flores per historias diu desideratas imperatoribus ostendebant, summumque apud eos studium erat, animique ingens sagacitas, ut minime lateret in toto, quod in parte contingeret gestum. Sed illi fauorali et inani gloria cupidi, et fastu uano  cecati, perituram sue elationis gloriam longe lateque satagebant per orbis circulum propagare. At pater patrum in Christo milies beatissime, uenerabilitas uestri studii, huius sacri cenobii residuam historie partem texere cupiens, nostre exiguitati hoc precipere dignati estis; simili quidem feruoris studio, sed dispari tamen amore. Illi namque descripserunt, ut perituram, transitoriam, momentaneam ac labentem laudem acquirerent: uestra uero a Deo protegenda beatitudo id exigit, ut pretiosi, preclari, fulgidi, atque laudabiles apud omnipotentem Deum simus in future quietis gloria, illud sepe sepiusque in nostre mentis archano replicantes: »In Domino laudabitur anima nostra; audiant mansueti, et letentur  .« Ego nempe uestre iussionis imperio ceruicem submittens, quartam nostre chronice decisionem, quam uir facundissimus Leo Hostiensis  episcopus, morte preuentus explere nequiuit, sicut disposuerat scribere ordiar; sed dum tot ac tantos uiros in hoc sacratissimo cenobio liberalibus disciplinis plenos aspicio, oneris fasce deuictus succumbo. Hi enim sal terre sunt, quorum uerbis hominum mentes, ne tedi torpore deficiant condiuntur. Hisperule  sunt et lilia in septiformi candelabro positi, qui densas peccatorum sordes abluunt, et ad eterni luminis claritatem reducunt.  Inter tales igitur positus, cum opus a uobis antea nobis iniunctum dimisissem, utpote iners, indoctus et impar, uestra beatitudo antiquorum uiam in omnibus tenens, talibus affatis nos instruere cepit: »Ad ea que tibi iniunguntur accingi ne cuncteris; uerte oculos tuos ad montes  , idest ad precepta legis et gratie, et inde tibi auxilium ueniet. Illius enim est perficere, quod nobis uelle adiacet; hominum namque est plantare, Dei autem incrementum dare; ipse nempe ad se festinantes separat ab amicitia carnis et sanguinis, et trahit ad gratiam suam, suscitans de terra, et de lacu miserie, et locans cum principibus populi sui. Ergo de illius fidens auxilio, aggredere illud quod tibi a nobis obedientie merito imperatur; simul etiam et quicquid a patris Desiderii felici ad  celestia transitu in hoc euenere [4575 1Kb] cenobio, seu in aliis terrarum partibus, studiosius inquirens exarare sollicite studeas: illa nichilominus suis in locis adiiciens, que nostro uidelicet tempore in orientali climate per peregrinos milites operatus est Christus, simulque tempora, loca, personas, et precipua duntaxat gesta ac bella annectens, ex eo uidelicet tempore quo idem peregrini ipsum iter auxiliante Deo aggressi sunt, quousque sanctam ciuitatem Ierusalem receperunt, et sanctum ac uenerabile Christi sepulchrum, propter que utique specialiter profecti sunt, de prophanorum manibus eruerunt.« Hoc ubi pectore ausi, conatus sum pro uiribus quod iniunxeratis, fidens in illo cui omnia  possibilia sunt, quique ea que abscondita sunt philosophis et uane glorie turgidis, sua largiflua pietate sepius reuelat paruulis; et insipientibus causam etiam reddens, quod excusabit nostre inscitie culpas tanti patris precipientis auctoritas. Et quia abbatum series ab patris Benedicti temporibus usque ad renouationem ecclesie beati Martini, a predicto Leone fuerat exarata: nos ab eiusdem ecclesie renouatione scribendi sumentes initium, ea que de sanctissimi Desiderii uita descripta non erant, eidem historie adiungere curauimus, ne ex maxima parte tertius liber detruncatus uideretur; deinceps reuerendissimum  et religiosissimum Oderisium cum reliquis abbatibus sibi succedentibus, litteris utcumque mandaturi. Notandum sane, quia ea que conscribenda sunt, ex registris Romanorum pontificum, Gregorii septimi et successorum eius, necnon principum et ducum gestis decerpsimus, aliquando sensum tantum, nonnunquam uero illorum uerba et acta ut descripta erant interserens. A Girardi porro abbatis tempore, qui me in hoc scolastico Casinensi cenobio primo etatis mee lustro suscepit, usque ad hunc diem, partim ex ore uenerabilis abbatis Seniorecti sui temporis singularis nostri ordinis uiri audiui, partim oculis propriis uidi, partim priorum nostrorum aliorumque fidelium relatione comperi. Ea preterea, que nuper ante hoc fere triennium  sub imperatore Lothario nostro euenere cenobio, dum in eius expeditione uersarer, ac pro huius sacri Casinensis cenobii causis imperiali curie apocrisarius adererem, ipsemet conspexi, et uniuersis fere rebus et uerbis interfui. Quod si uestre sanctissime paternitati non displicere perspexero, aliis me placiturum confido. Enim uero ut nosti disciplinis liberalibus nequaquam operam dedi, sed a quinto etatis mee anno, quo ad hunc locum sicut supra retuli, Christo largiente perueni, diuinis expositionibus et priscis annalibus, prout Dominus dedit secundum nostrum scire et posse adesi. Quod si aliquis contra nos propter hoc locutus fuerit, et me insulsum atque indoctum diiudicans, tantum opus nequaquam aggredi debuisse clamauerit, liquido  noscat quia tunc Redemptoris nostri magnalia pene annichilantur, si humane rationis astutia inuestigantur. Ille enim qui brutum animal olim resoluit in uerba loquentum, ipse in cordibus seruorum suorum prout uult, et quantum uult, et quando uult, dat uerbum. Unde et per psalmographum uatem clamat: »Aperi os tuum, et ego adimplebo illud ,« et in alio loco: »Omnis sapientia a Domino Deo est: et cum illo fuit semper, et est ante euum ;« et Iacobus: »Si quis indiget sapientia, postulet a Deo, qui dat omnibus affluenter, et non improperat; et dabitur ei ;« et rursum: »Omne datum optimum, et omne donum perfectum desursum est,  descendens a patre luminum .« Et amantissimus Domini Paulus, thalamus Trinitatis, uas electionis, et singularis ecclesie magister clamat: »Unicuique datur per Spiritum sermo sapientie, alii sermo scientie, alii gratia sanitatum, alii genera linguarum alii interpretatio sermonum. Hec autem omnia operatur unus atque idem Spiritus, diuidens singulis prout uult .« Unde si quid scientie, si quid ingenii, si quid in nobis boni conspicitur,  ad cunctorum bonorum auctorem ex toto necesse est ut referatur. Ipse namque dixit: »Non enim uos estis qui loquimini, sed Spiritus Patris uestri, qui loquitur in uobis ,« per quem, et in quo, et a quo omnis sapientie, omnis scientie, et omnis bonitatis norma et principium constat. Et quia sunt aliqua forsan, a quibus a sapientibus possim merito reprehendi, hoc nostre inscitie imputent; si qua uero inreprehensibilia, Deo, non michi ascribant, quia nos distracti necessitate et perturbatione temporis a doctissimis uiris hunc locum incolentibus hoc opusculum, non quo debui stilo digessi. Nam teste beato Gregorio, dum mens diuiditur ad multa, efficitur in singulis parua. Sicut enim formas hominum per colores quosdam  pictores in tabulis tetras depingunt, dum tincturas non proprias et non congruas immittunt, ita historia a uenusti decoris altitudine ruet, si mens cogitationibus obumbrata, et pressurarum mundialium tenebris offuscata fuerit. Aliud namque operatur eloquium, aliud auditus, aliud intelligentia, quam in hominis mente infundit intrinsecus Deus. Et beatus pater et egregius doctor Augustinus, ecclesie organum, ueri sponsi amicus, et templum Spiritus sancti in scriptis suis reliquit dicens: »Cum uidemur aliquid addiscere, nichil addiscimus, sed potius preteritorum, que ante peccatum in natura fuerant, recordamur  .« In aliis siquidem scientia naturalis per uitium nature deleta est, in aliis uero parumper fucata permansit. Mens uero historiographi  elucescere minime ualet, quandiu terrenis curis et lucris insudat, quia cum homo mundi turbinibus quatitur, mouetur pariter et mens; et cum quiescit, similiter et ipsa quiescit, quemadmodum circa ignem fieri naturale est, ut cum paleis circumcirca tegitur, et nulla aura suscitatur, nec circumtecta depascit, nec penitus extinguitur. Quod si paululum commotus fuerit, ilico excitatur in flammam. Similiter et mens diuersis curis obtecta, nec ad sermonis ornatum poterit elucere, nec splendidum ornatumque proferre. Ego namque, quem non grammaticorum scientia ornat, non eloquentie gloria, non sapientium peritia, sed sola naturalis intelligentia, quam iehsu Christus  Deus et Dominus meus nostro animo ac menti sua solita pietate restituendo infudit, iuxta uestre sanctitatis imperium, et illud uidue duo minuta in templo offerentis exemplum, offerre studeam uestre sanctissime religiositati quod possum. Et licet non pure, non nitide, non ornate, non speciose, exiguum tamen, turbulentum, et paruum libare studeam. Quapropter Rainalde pater in Christo beatissime patrum, unicum in orbe leuitice [4576 1Kb] sapientie et  monastici stematis decus, qui nos indignos ad tantum opus eligere censuistis, uestro id si placet elimato splendidoque sermone corrigite, nec simplicis uerbi inerciam, sed historiam nostro cenobio attendatis utilissimam. Est namque historia testis temporum, indiculum ueritatis, uita memorie, magistra uite, priscorum temporum nuntia  , bonorum omnium norma. uobis enim condecet hanc elimare, quam superni Regis clementia constituit currum et  aurigam spiritualis Iherusalem, Benedicti uicarium atque abbatum abbatem. Enixius autem flagito, ut in hoc opere non uerborum sillogismos requiratis, non rethoricorum faleras, sed potius pio cordis oculo sollicite perlustrantes, emendare, corrigere, et superflua resecare studete. Iam uero sermonis nostri principium ac finis sit Christus Dominus, qui est Patris uerbum, lux, decus, splendor, sapientia, uirtus.


Explicit Prologus.


INCIPIUNT CAPITULA IN LIB. Iu HISTORIAE CeNOBII CASINENSIS.

    1. De habitu Oderisii, et electione eius.
    2. De electione Urbani pape.
    3. De infirmario reconstructo.
    4. De sene a diabolo decepto et interfecto.
    5. De Urbano papa per sanctum Benedictum sanato.
    6. De oblatione Sancte Marie in Luco, Sancti Nycolai de ualle Sorana, et castri Aque fundate et Sancti Stephani in Riuo uiuo.
    7. De castro Suiu.
    8. De dedicatione ecclesie sancti Martini, et obitu Sichelgayte ducisse.
    9. De captione castri Fractarum, et resignatione, et dedicatione ecclesie sancti Andree.
    10. De Iordano principe, et filio eius, et duce Roggerio, et oblationibus eius.
    11. De crucesignatis.
    12. De oblatione septem ecclesiarum et trium castrorum et aliorum multorum.
    13. De Citro, et Arnulfo, et oblationibus eorum.
    14. De Adenulfo comite Aquinensi.
    15. De Paldo comite uenafrano, et Teuto, et oblationibus eorundem.
    16. De quorundam oblationibus in hoc loco concessis, in comitatu Thelesino.
    17. Qualiter Oderisius abbas obtinuit priuilegium ab Urbano papa de libertate huius monasterii.
    18. Qualiter idem papa monasterium sancti Mauri de Glannafolio a potestate monachorum abstulit, et sub regimine Casinensis monasterii perpetuo subiugauit.
    19. Qualiter concessa fuit huic monasterio ecclesia sancti Nycolai de Turre pagana in Beneuentana ciuitate.
    20. Qualiter Rogerius comes Sycilie et Calabrie confirmauit huic monasterio omnia que Rocca neptis sua dederat.
    21. Qualiter Paschalis papa priuilegium S. Nicolai de Turre pagana huic monasterio concessit.
    22. Qualiter quidam Capuani huic monasterio Turrem de mari obtulerunt in Suessana ciuitate.
    23. Qualiter dedicata est ecclesia sancti Stephani a Benedicto Terracinensi episcopo.
    24. Qualiter Guilielmus comes montis Gargani huic monasterio fecit priuilegium de cenobio monialium posito in eadem ciuitate.
    25. Qualiter Robertus comes obtulit huic monasterio castrum Pontiscurui. De oblatione uitecusi, et de obitu Oderisi abbatis.
    26. De ordinatione abbatis Octonis, et de obitu Henrici imperatoris.
    27. Qualiter Alexius imperator Constantinopolitanus misit b. Benedicto unum optimum pallium.
    28. Qualiter dedicata est ecclesia sancti Angeli in Formis a s. Brunone Syngnensi episcopo.
    29. Qualiter monachi conabantur abbatem Octonem eponere, et qualiter miraculum fuit in Francia meritis beati Benedicti.
    30. De obitu Octonis abbatis huius loci, ac de miraculo in hoc monasterio uiso.
    31. De aduentu sancti Bruni ad hunc locum, et de bonis operibus suis.
    32. Qualiter comites Aquinenses castrum Terami rusticorum proditione depredati sunt.
    33. De dedicatione ecclesie sancti Benedicti de Capua a Paschali papa.
     34. De renuntiatione Pandulfi comitis Presenzani de castris Mortula, Cucurutio et rocca de Bantra
    35. De aduentu Henrici imperatoris.
    36. Qualiter Paschalis papa mandauit imperatori predicto, ut exhiberet ei obedientiam.
    37. Qualiter idem imperator intrauit Romum.
    38. De captione Paschalis pape, cardinalium, clericorum, ac laicorum
    39. De pugna Romanorum cum Teutonicis.
    40. De coronatione dicti imperatoris ab eodem papa recepta.
    41. De dedicatione ecclesie sancti Thome, site extra castrum uallis frigide, et de miraculo ibi facto.
    42. De obitu sancti Bruni episcopi Signensis, et quomodo abbatiam dimiserit.
    43. De origine et de infantia ac de ordinatione Girardi abbatis huius loci.
    44. Qualiter b. Benedictus sanauit Ugonem de Albaspina, et postmodum effectus fuit monachus.
    45. Qualiter Girardus abbas post confirmationem a Paschale papa obtinuit priuilegium de libertate huius monasterii.
    46. Qualiter Alexius imperator Constantinopolitanus delegauit predicto pontifici, ut imperatorem Romanum eum coronaret.
    47. De quibusdam oblationibus et ecclesiis in partibus Beneuentane ciuitatis et in pertinentiis eius.
    48. De aduentu Rogerii [4577 1Kb] ducis ad hunc locum, et de libertate ab eodem concepta [4578 1Kb] hominibus Castellioni, ac de concessione Sancti Petri in Tarento.
    49. Qualiter idem papa inuestiuit Guilielmum ducem ducatus Apulie et Calabrie.
    50. Qualiter Azo decanus et socii missi in Sardiniam, cum ipso capti sunt a Sarracenis, et per Rogerium ducem Sicilie liberati sunt.
    51. Qualiter dictus decanus defunctus fuit, et lampadem plenam aque in morem olei semper ardentem uisa sit.
    52. Qualiter concessa fuit huic monasterio Sancte Agathe in Auersana ciuitate.
    53. De renouatione Sancte Marie in Cingla.
    54. Qualiter Rangarda uxor Riccardi de Aquila subtraxit a potestate huius monasterii ecclesiam sancti Benedicti de Suessa, et aliis possessionibus.
    55. Qualiter dedicata est ecclesia sancti uincentii de uulturno, et de miraculo in obitu Alamanni monachi istius monasterii facto.
    56. Qualiter homines de Sancto Germano sepe rebelles extiterunt, ac de constructione rocce Ianule.
    57. Qualiter comites Presenzani renuerunt omne ius competens in castro Camini huic monasterio.
    58. De quodam milite, qui in Apulia in foueam demersus, catenisque deuinctus, per beatum Benedictum exstitit liberatus.
    59. De quibusdam renunciationibus et oblationibus huic monasterio factis, ac de electione et confirmatione abbatisse sancti Iohannis in Capua.
    60. Qualiter abbas huius monasterii abbas abbatum uocetur.
    61. Qualiter imperator Henricus Romam ingressus est.
    62. De terremotu mirabili fere per totam Ytaliam facto.
    63. Qualiter Robertus rex Anglorum legatos ad hoc monasterium direxit, et de quibusdam oblationibus in Sicilia.
    64. De morte Paschalis pape, et de Iohanne huius monasterii monacho, qui ei in papatum successit, ac dedicatione ecclesie sancti Mauri in Francia.
    65. Qualiter idem terremotus meritis beati Benedicti quieuit.
    66. Qualiter Petrus diaconus receptus fuit in monachum ab abbate Girardo, et quot libros et omelias fecit.
    67. De quibusdam oblationibus, ecclesiis atque seruis in Sardinia huic monasterio concessis.
    68. Qualiter papa Calixtus ad hoc monasterium uenit.
    69. Qualiter archiepiscopus Capuanus conabatur tres ecclesias subtrahere huius monasterii a potestate, et per summum pontificem contra eum sententia lata fuit.
    70. Qualiter idem papa restitui fecit huic monasterio Sancta Maria de Cingla.
    71. Qualiter Sparanus abbas obtulit huic monasterio ecclesiam sancti Martini in Arche.
    72. Qualiter ciuitas Capuana igni tradita est, et monasterium sancti Benedicti in eadem ciuitate mansit illesum.
     73. Qualiter brachium sancti Matthei apostoli ad hoc monasterium fuit deportatum
    74. De quodam claudo per beatum Benedictum sanato.
    75. Quomodo Pandulfus de Sexto renuntiauit per iuramentum castrum uitecosi, et de aduentu Pontii abbatis Cluniacensis ad hunc locum.
    76. Quomodo idem abbas concessit uestiario monachorum ecclesiam S. Marie de Casaleplano.
    77. De obitu Girardi abbatis huius loci.
    78. De ordinatione abbatis Oderisii II.
    79. Qualiter homines castri sancti Angeli in Teodici rebelles fuerunt, et idem abbas ad fidelitatem cegit eosdem.
    80. Qualiter oblata fuit huic monasterio Sancta Maria de Rabiata in Sclauonia.
    81. De Lamberto episcopo Hostiensi, qui et Honorius papa fuit.
    82. Qualiter castrum Picani huic monasterio datum fuit.
    83. De obitu Calixti pape, et quomodo cardinales diuisi fuerunt in electione supradicti Honorii.
    84. Qualiter restitutum est huic monasterio monasterium sancti Manni de Fundis cum pertinentiis suis.
    85. Qualiter monasterium sancti Nycolai de Pica fuit depredatum a comitibus Aquinatis.
    86. De aduentu Honorii pape ad hunc locum.
    87. De obitu Henrici u imperatoris.
    88. Qualiter depositus fuit Oderisius II, abbas huius loci.
    89. De electione et confirmatione abbatis Nicolai huius loci.
    90. Qualiter predictus abbas Robertum principem Capuanum suum auxilium euocauit pro castro Sugii, quod Goffridus de Aquila tenebat; aquiminilia argentea et crucem auream ad se deferri precepit, dictum castrum non recollegit; odium monachorum aduersum se suscitauit.
    91. Qualiter idem abbas Castrum nouum recollegit, et castrum Picanum Normannorum ditioni subiugauit.
    92. Qualiter duo fratres Ispani Philippus et Philibertus obtulerunt beato Benedicto ecclesiam constructam in Ispania, ac de renuntiatione abbatis Oderisii II, huius abbatie in manu pape.
    93. Qualiter idem abbas ab Honorio papa depositus fuit.
    94. De electione Seniorecti abbatis.
    95. Qualiter Honorius predictus ad hunc locum uenit, et consecrauit predictum abbatem.
    96. De obitu Guilielmi ducis, et de quibusdam oblationibus huic monasterio factis.
    97. Qualiter Anacletus coronauit Rogerium comitem in regem Sicilie.
    98. Qualiter Guarinus cancellarius predicti regis intendebat capere predictum abbatem, set non potuit.
    99. [4579 1Kb] De miraculo in obitu Iohannis, et uisione eius.
    100. Qualiter dictus cancellarius morte subitanea defunctus est.
    101. Qualiter sanctus Benedictus apparuit cuidam monacho Bono nomine.
    102. Qualiter quidam monachus uidit animam Guarini dicti cancellarii.
    103. De obitu Seniorecti abbatis huius loci.
    104. De electione Raynaldi abbatis.
    105. Qualiter Henricus dux Baioarie misso [4580 1Kb] ab imperatore Lothario intrauit regnum cum Innocentio papa.
    106. Qualiter Lotharius imperator restituit omnia monasterio sancti Liberatoris de Magella, quicquit sancto Benedicto in partibus illis oblata [4581 1Kb] fuerant.
    107. Qualiter dictus imperator cum Richiza imperatrice, direxerunt epistolam huic monasterio, ut uniuersali ecclesie Dominus concederet pacem.
    108. Qualiter predictus imperator iussit ad se uocari Raynaldum huius monasterii electum.
    109. Qualiter Petrus diaconus cum quibusdam de cardinalibus Romane ecclesie causidicus fuit pro monasterio Casinensi in consistorio imperatoris.
    110. Qualiter dicti cardinales petebant et conabantur, ut monachi sacramentum et fidelitatem facerent Romane ecclesie.
    111. Qualiter Petrus diaconus genuflexit ante imperatorem predictum pro iuribus et libertate huius monasterii.
    112. Qualiter dictus imperator conabatur ut monasterium istud manuteneretur, defenderetur et ueneraretur.
     113. Qualiter obiiciebatur a Girardo cardinali, cur sine consensu Romani pontificis subdiaconem in abbatem eligerent.
    114. Qualiter predictus Petrus remansit in curia pro seruitiis imperatoris.
    115. Qualiter predictus Raynaldus exhibuit obedientiam domino pape Innocentio II.
    116. Qualiter dictus Petrus disputauit cum quodam philosopho Greco.
    117. Qualiter per Lotharium imperatorem restitute fuerunt multe ecclesie huic monasterio.
    118. Qualiter predictus Raynaldus licentiam habuit redeundi ad monasterium.
    119. Qualiter dictus imperator eum imperatrice uenit ad hoc monasterium.
    120. Qualiter Raynaldus predictus incusatus fuit imperatori predicto.
    121. Qualiter papa Innocentius misit duos cardinales ad electionem examinandam supradicti Raynaldi electi.
    122. Qualiter predictus Raynaldus depositus fuit ab Innocentio papa secundo.
    123. Qualiter Gerardus cardinalis conabatur deuertere electionem huius monasterii ad manus paue Innocentii.
    124. Qualiter Guibaldus abbas effectus fuit, et consecratus a papa Innocentio II.
    125. Qualiter Lotharius imperator preceptum fecit et confirmauit huic monasterio omnes possessiones eius.
    126. Qualiter rex Rogerius audito sepedictum imperatorem de Campania recessisse, Apuliam deuenit, ac de obitu imperatoris.
    127. Qualiter Guibaldus abbas ex timore Rogerii regis Sicilie perterritus recessit.
    128. Qualiter Raynaldus II electus fuit in abbatem.
    129. Qualiter Sanctus Maurus et sanctus Placidus apparuerunt in uisione cuidam monacho Alberto nomine ac de aliis duobus miraculis.
    130. De obitu Petri qui et Anacletus dictus fuit, et quomodo fautores eius pape Innocentii uestigiis ad uoluuntur

Expliciunt capitula libri quarti.







INCIPIT LIBER QUARTUS.


 ODERISIUS huius monasterii abbas tricesimus octauus, sedit annis decem et octo, mensibus duobus, diebus decem et octo.

1. Hic ex Marsorum comitum origine sanguinis lineam ducens, in ipso sue pueritie tempore, dum in hoc Casinensi cenobio a reuerende memorie Richerio abbate susceptus  , et habitu sancte conuersationis indutus fuisset, cernens eum supradictus abbas luxus seculi spernere, diuinis lectionibus intentum esse, contemplatiuam uitam inianter appetere, et regularis uite egregium sectatorem, et Casinensem abbatem illum futurum esse predixit. Qui a predecessore suo sancte ac semper uenerande memorie Desiderio, qui et uictore papa, prepositus huius loci ordinatus, dum idem pontifex sicut supra retulimus  grauiter infirmatus  ad hunc locum uenisset, in capitulo fratrum se deferri in lecto precepit, ibique in presentia episcoporum et cardinalium qui cum eo erant, admonuit fratres ut iuxta quod beati Benedicti regula precipit  , abbatem sibi de ipsa congregatione eligerent. Fratres uero habito consilio, omnes pari consensu Oderisium ad tantum ordinem recipiendum dignum proclamantes elegere ; quod cum supradicto pape uictori retulissent, ipse uoluntatem eorum et electionem ualde laudabat, cundemque protinus uocari faciens, omnino inuitum et renitentem, et uirtute, qua poterat obsistentem, seque infirmum et nescium tantum ordinem regere uoce qua poterat proclamantem, et per ipsum Deum ne hoc faceret obtestantem [4582 1Kb] , per uirgam et regulam de abbatia eum inuestiuit.

2. Post mortem autem supradicti pontificis tristitia ingens et desperatio cunctos nostre partis inuasit, et iam fere quid agerent, uel qualiter se de ecclesia intromitterent ignorabant. Predictis igitur episcopis circumquaque dispersis, rursus frequentes nuntii crebrique legati tam Romanorum, quam ultramontanorum, et comittisse Mattilde ad eosdem episcopos transmissi, hortabantur pariter atque rogabant,  ut de Romane ecclesie ordinatione studerent, ut in unum conuenientes caput facere christianitatis satagerent; membra Dei auxilio capiti non defutura, facile et in proximo casuram et confundendam ecclesiam nisi pastorem haberet. Tandem itaque rursum undique coadunati, una cum nostro abbate Oderisio, miserunt litteras Romanis clericis et laicis, sancti Petri fidelibus, ut quotquot ex eis possent,  prima ebdomada quadragesime  Terracinam uenirent; quotquot uero non possent, assensum suum in persona quam ipsi concordi uoto eligerent, propriis litteris representarent. Similiter etiam miserunt litteras uniuersis circumquaque per Campaniam, Principatum, atque Apuliam manentibus episcopis atque abbatibus, ut quicumque possent absque canonica excusatione, per se ipsos ad predictum locum et tempus occurrerent: non autem ualentes, aut per idoneas personas, aut certe per litteras, consensum suum transmittere perstuderent. Factum est, et quarta feria prime ebdomadis quadragesime, octauo scilicet Idus Martii, congregati sunt apud Terracinam Campanie ciuitatem, cum episcopis et cardinalibus Romanis superius nominatis,  atque cum nostro abbate Oderisio, archiepiscopi, episcopi, atque abbates ex diuersis partibus numero quadraginta; ab urbe autem Roma, Iohannes Portuensis episcopus omnium cardinalium et clericorum catholice dumtaxat parti fauentium, Benedictus uero prefectus uniuersorum laicorum fidelium legationem et consensum unanimem per litteras attulerunt. Legatorum autem ultramontanorum et Mattilde comitisse nonnulli interfuerunt, orantes instanter, ut eidem propter quam conuenerant rei, cum auxilio et gratia Spiritus sancti ita studerent, ut leta illis a quibus legati fuerant nuntia referre ualerent. Altera igitur die  conuenerunt omnes pariter ad episcopium predicte ciuitatis in ecclesia beati apostolorum principis et sancti Christi  leuite Cesarii; et cum resedissent, surgens in medium Tusculanensis episcopus  , retulit per ordinem omnia que de ordinatione ecclesie uel papa Gregorius antea, uel postmodum papa uictor statuerant; simul etiam quam ob causam ipsime uniuersi tunc in eodem loco conuenerant. Deinc surgens episcopus Portuensis, et Benedictus prefectus, retulerunt et ipsi tam clericorum quam laicorum fidelium a Roma super hoc negotio legationem pariter atque consensum, uidelicet ut quemcumque ipsi tunc unanimi uoto ad hoc officium promouerent, eundem omnes pari et simili consensu in apostolica sede statuendum reciperent. Cumque huius monasterii abbas, et archiepiscopus Capuanus, et ad postremum  cuncti qui conuenerant, bene factum recteque dictum laudassent, atque omnipotentem Deum ut miseriam et afflictionem ecclesie quandoque respicere ac releuare dignaretur, multis precibus implorassent: statuerunt demum communi consilio, ut per tres illos dies, idest quintam et sextam feriam ac sabbato, triduanum specialiter ieiunium celebrarent in abstinentia, et orationibus ac eleemosinis diuinitus ostendi sibi personam tante dignitati condignam continuis precibus impetrarent. Dominica  itaque die , ualde mane, omnes iterum in eadem ecclesia congregati, cum inter se pariter nonnulla de re huiuscemodi tractauissent, exurgentes tres cardinales episcopi qui caput eiusdem concilii erant, Portuensis scilicet, Tusculanensis, et Albanensis  , ambonem ascenderunt, factoque silentio, uno simul ore pronuntiant, Ottonem episcopum placere sibi in Romanum pontificem eligendum. Cumque utrum omnibus idem quoque placeret sicut est consuetudo requirerent, repente mirabili ac summa concordia omnes magna uoce, hoc sibi placere, dignumque illum uniuersi conclamant apostolice sedis papam existere. Tunc Albanensi episcopo pronuntiante, Urbanum illum placere uocari, mox cuncti surgentes capiunt, eumque  cappam laneam exuentes, purpuream induunt, et cum acclamatione atque inuocatione sancti Spiritus ad altare beati Petri apostoli illum pertrahentes, in pontificali solio ponunt, quarto Idus Martii; sicque ab eodem pontifice missa sollemniter celebrata, uniuersi gaudentes, Deoque gratias referentes, redierunt ad sua. Sed de his actenus, nunc qualiter noster abbas ueteres officinas diruens, nouas extruxerit describamus.

3. Cernens igitur Oderisius renouationem cenobii Desiderio ad uotum cessisse, ad officinas que ex ueteribus supererant renouandas non signis accingitur; domum namque infirmorum, quam dudum predecessor suus Desiderius magno sumptu ac studio una cum balneo edificauerat, a fundamentis  est orsus euertere; et monasterii ampliandi occasione, ipsam infirmorum domum ampliorem et meliorem efficere. In decliuo igitur montis latere demum illam construens, in spatio cubitorum [1Kb] extendit, in latitudine [1Kb] in altitudine [1Kb] erexit. Que uidelicet longe priore speciosior ac firmior, mirifice satis est lateribus tecta, et pictorum studio decorata, habens ab oriente fenestras [1Kb] In cuius capite perpulchram abbatis cameram constituit, iuxta quam etiam ecclesiam sancti Andree apostoli  in longitudine cubitorum [1Kb] latitudine [1Kb] altitudine [1Kb] construxit. Desuper autem trabibus tabulisque est mirifice laqueata, ac lateribus cooperta, parietibus in  giro figuris pulcherrimis decoratis: pauimenti uero opus quam speciosum, quam solidum, quam multigena marmorum sit diuersitate constratum, obtutibus omnium patet. Circuitus etiam chori magnis duorum [4583 1Kb] marmorum tabulis sepsit. Fenestras preterea in absida duas, in frontispicio [1Kb] ab uno latere [1Kb] ab altero totidem instituit. Que uidelicet ecclesia ab uno capite abside sanctissimi patris Benedicti, ab altero heret domui infirmorum. Iuxta eiusdem uero ecclesie frontem,  cisternam arcuato opere fabricauit; a septemtrionali porro eiusdem ecclesie parte cimiterium in longitudine cubitorum [1Kb] latitudine [1Kb] altitudine [1Kb] construens, lateribus cooperuit; iuxta infirmorum uero domum ab interiori parte coquinam, ac balneum, atque cisternam opere perpulchro extruxit. Claustrum quoque infirmorum inibi super [1Kb] marmoreas columnellas erigens, et picturis decorauit, et tegulis texit. Nichil hoc uir strenuissimus expleto moratus, circa atrium maioris ecclesie palatium, in quo nobiles quique hospitarentur, in longitudine cubitorum [1Kb] latitudine [1Kb] altitudine [1Kb] fabricauit, et idem trabibus contignans, tegulis cooperuit; iuxta quod etiam cisternam arcuato opere patrari  mandauit.

4. Hoc preterea tempore quidam frater in hoc cenobio Maio dictus est, qui qualiter a diabolo interfectus, qualiterque per sanctissimum patrem Benedictum ereptus sit, presens textus declarat. Hic igitur dum in domo infirmorum senio fessus maneret, in natiuitate Domini ob sui corporis necessitatem ad secessus pergebat; cui diabolus in humana effigie apparens, dixit ad eum: »Scio quo pergis; sed quia decrepito iam senio fessus absque amminiculo tendere illuc inter noctis tenebras minime uales, sequere me; ego ero dux itineris tui.« Hec dum supradictus frater audisset, putans eum hominem, non diabolum esse, post eum pergere cepit, cumque ad fenestram magnam que in medio  palatii est peruenissent, antiquus hostis senem in eandem fenestram imponens, eumque exinde precipitans, interfecit. Fratres uero eum per totam noctem inquirentes non inuenerunt. Igitur cum eum ubique quererent, et non inuenirent, monachus quidam ad eandem fenestram accedens, eumque mortuum aspiciens, fratribus ubi iaceret ostendit. Alio uero die idem abbas eterne iustitie reseratorem precibus pulsare fratres admonuit, ut qualiter uel quo ordine predictus frater ex hoc mundo recessisset, pandere dignaretur. Tunc is qui defunctus fuerat, cuidam fratri per uisionem apparens, quid circa se actum fuerat narrauit; adiungens, quia postquam defunctus est, cum eum diabolus per uiam carbonibus plenam duceret, et  illum sepissime in eodem igne uolutaret, pater illico Benedictus adueniens, eumque de potestate demonum auferens, suo cetui aggregauit. Tunc predictus una cum fratribus ob eiusdem anime liberationem Deo gratias referens, constituit ut quotquot  fratres obirent, tot etiam pauperes usque ad tricesimum diem ad mandatum ospitum addi deberent: adiuncto insuper uno paupere pro anima Desiderii sui predecessoris; et omni tempore cum a capitulo fratres surgunt, cantent pro defunctis psalmos quattuor, et quotquot fratres defuncti fuerint, tot etiam psalmi de canticis graduum super prefatos quattuor usque ad diem tricesimum addantur; insuper sexta feria per totum annum, mox ut missa defunctorum expleta fuerit, psalmos decantantes ad cimiterium pergant, ibique dantes orationem, postea de more capitulum soluant.

5. His porro diebus  , dum supradictus papa Urbanus ad hunc locum uenisset, consuetudinario sibi lateris dolore grauissime tactus est. In uigiliis  igitur patris Benedicti , dum eodem languore cruciaretur, et de presentia corporis eius dubitaret, uisibiliter ei sanctus apparens, dixit ad eum: »Cur de mei corporis presentia dubitas?« Ad quem pontifex: »Tu quis es?« et sanctus: »Ego sum frater Benedictus. Quia autem tu me in hoc loco dubitasti quiescere, id ne amplius dubites, et me certissime in hoc Casinensi cenobio quiescere credas, hoc tibi signum erit. Cum primum ad nocturnalem synaxim pulsatum fuerit, statim sanus eris.« Et his dictis disparuit. Adueniente autem hora, pontifex sanus effectus Oderisium abbatem uocauit, dicens: »Quia usque nunc de corpore beati Benedicti dubitaui, fateor; sed quia in hac nocte me uisibiliter sanauit, et suum sueque sororis  corpus hic certissime quiescere docuit, surgamus, et Deo laudes permaximas reddamus.« Et his dictis, que sibi pater Benedictus reserauerat, per ordinem pandit. Quanta autem tunc letitia, et quanta mentis exultatio de tanti pontificis sanitate omnibus fuerit, quia adhuc fere omnes qui uidere supersunt, omitto referre.

6. Tunc temporis  Gentilis  filius Balduini comitis, una cum Transmundo nepote suo, obtulere beato Benedicto monasterium sancte Marie in Luco, cum omnibus suis mobilibus et immobilibus, et ecclesiam sancti Nycolai in ualle Sorana, sancti Stephani in Riuo uiuo, sancte Restitute et sancte Marie in Morrei, et sancte Marie in Colle longo, cum omnibus pertinentiis  illarum. Propterea [4584 1Kb] et Morinus  Benafranus comes, obtulit beato Benedicto castrum Aquefundate, quod  uidelicet antiquitus sicut precepta imperatorum continent, intra huius monasterii fines situm esse dinoscitur, cum omnibus  pertinentiis suis, pena apposita mille bizanteorum; pro quo uidelicet castro idem abbas 115 libras ei contradidit. 

7. Sequenti tempore  supradictus papa Urbanus iterum ad has partes deueniens, Iohannem Caietanum, loci huius a pueritia monachum, diaconum in Lateranensi patriarchio ordinauit. Quo etiam tempore , dum apud Troiam Apulie ciuitatem sinodum celebraret, abbas noster Oderisius proclamationem fecit de cella sancte Sophie in Beneuento  , sed causis bellorum ingruentibus nil iustitie habere exinde potuit. His porro diebus  defuncto in Gaietana ecclesia Leone episcopo, Raynaldus huius cenobii monachus in eadem ecclesia episcopus ordinatur; similiter  in Sardinie insula Benedictus huius monasterii monachus episcopus substituitur. Huius autem Benedicti miracula nosse qui cupit, librum qui »De miraculis« prenotatur, a nobis ante hoc fere septennium exaratum relegat  . Tunc temporis Richardus cui cognomen de Aquila inditum est, ad hoc monasterium ueniens, abbati nostro iureiurando firmauit quod castrum Suium non recognosceret ab ulla persona, nisi tantum ab hoc monasterio Casinensi, et ex predicto castro seruiret inde sancto Benedicto, secundum tenorem quem Goffridus [4585 1Kb] Monius Desiderio abbati fecerat  ; ad mortem uero suam absque alicuius contradictione in huius cenobii dicionem rediret.

8. Porro  cum a  dedicatione maioris  ecclesie annus iam quartus decimus, et ab incarnatione dominica millesimus et nonagesimus uolueretur, tribus am annis et tribus ac sexaginta diebus a transitu reuerende ac semper honorifice memorande memorie pape uictoris III. elapsis, presidente atque iubente supradicto patre Oderisio, dedicata est ecclesia sancti confessoris Christi Martini , quam predictus uenerabilis abbas Desiderius, sicut supra retulimus , in loco ipso ubi olim a beatissimo patre Benedicto constructa fuerat, circa portam scilicet monasterii, mirifice ac pulcherrime in 16 marmoreis columnis erexerat, quamque tam musiuo quam et diuersis picturarum coloribus optime decorauerat. Dedicata est autem 14 Kalendas Decembris, ipsa uidelicet die octauarum  eiusdem beati confessoris Martini, feria secunda, cum tribus altariis suis, ingenti frequentia ordinis diuersi uirorum et maxima uniuersorum letitia.  Quorum primum atque precipuum in honore ipsius beati Martini dedicauit uir uenerabilis domnus Iohannes episcopus Tusculanensis. Illud autem quod ad dextram ipsius basilice situm est, in honore sancti Herasmi martyris consecrauit domnus Raynaldus episcopus Gaietanus, qui ipso anno ex hoc nostro monasterio sicut supra retulimus , eidem ecclesie fuerat datus episcopus. Tertium uero, quod a parte sinistra statutum est, in honore gloriosi confessoris Christi Ambrosii benedixit domnus Honestus, reuerendissimus episcopus Berulanus. In altare uero sancti Martini he reliquie recondite sunt: Matthei apostoli et euangeliste, Marci euangeliste, Martini episcopi, Cornelii et Cypriani, Cirini et Maximi, Stephani pape et martyris, Sebastiani,  Foce episcopi et martyris, Quadraginta martyrum, et brachium sanctorum Faustini et Iouite. In altare sancti Herasmi habentur reliquie eius, Casti, Secundini et Yppoliti martyrum. In altare sancti Ambrosii sunt reliquie eius, Augustini episcopi, Pancratii martyris, et uocabulum sancti Ieronymi presbyteri. Fuerunt autem cum eis in hac dedicatione episcopi etiam alii tres, id est Lambertus Alatrinensis, Roffridus Soranus, necnon et Leo episcopus Benafranus. Quod autem tandiu post patris Desiderii transitum consecratio basilice huius dilata est, hoc fuit in causa, quoniam et picture partem aliquam et pauimenti non modicam ad complendum, morte preuentus idem abbas reliquerat. Bis enim illam construxit: primo namque postquam columpnas  et epistilia locauit, Desiderio Capuam adeunte, ecclesia ipsa funditus corruit; quod ubi agnouit, in hec uerba prorupit: »Sacerdos Dei Martine, pastor egregie, ora pro nobis Deum.« Moxque uir strenuissimus ad hunc locum remeans, ecclesiam sicut hodie cernitur, a nouo construere fundamine cepit; sed ut diximus morte preuentus hanc explere nequiuit; quam successor illius studiosissime complere, et addere queque necessaria uidebantur curauit, et sic eam dedicari, quatinus premissum est, honorificentissime fecit. Quo tempore Sikelgaita ducissa, coniux bone memorie ducis Robberti cuius supra meminimus, uita decedens  , propter summam spem quam in patre Benedicto habebat, ad hoc se monasterium duci fecit et in paradiso huius ecclesie  ante basilicam beati Petri apostoli tumulari rogauit.

9. Eodem preterea tempore  quidam miles Richardus nomine, in castro degens quod Spinium  nuncupatur, orreis alimenta negantibus ad eundem abbatem quantocius properauit, ac preces pro pretio offerens, aliquantulum tritici quo suam consolaretur inopiam, magnopere postulauit. At ipse postulantis necessitati compatiens, bis quinque tritici modios se ei indubitanter daturum, alacriter spopondit; et dictis fidem facturus ut certiorem illum redderet, predixit quando uel unde esset accepturus. Ille uero substantia pauper, sed mente pauperior, uice contraria persecutionem pro benignitate, pro misericordia impietatem beato patri Benedicto rependere deliberauit, maiora potius eligens cum execratione possidere, quam paucis contentus cum benedictione manere. Nam diabolo suggerente unius consolationi, alterius compassioni grauiter inuidente, quid apud  abbatem inuenerat, idem Richardus Raynaldo Ridello suo domino, in oppido quod Traiectum dicitur, tunc manenti festinauit referre: non tamen ut caritatis exemplo informaretur, sed quod sub recipiendi occasione tritici, castrum quod Fracte uocatur, in quo erat repositum, locus sibi tradendi congruus haberetur. Tunc ille aurem accommodans consilio traditoris, eundem Richardum sacramento securum reddidit, quod dimidiam partem supradicti castri sibi esset daturus. Adueniente ergo festiuitate sancte Prisce, dux nefandi sceleris sub amici specie predictum castrum ingressus est. Quem nonnulli iuuenes bini ac bini demissis uultibus sequentes, ab inabitantibus castrum communi hospitio recipiuntur; recepti autem, non uirtutis merito sed fraudis  magisterio, de hospitalitate ad dominationem subito transeunt. Quod ubi Oderisio abbati nuntiatum est, eundem Raynaldum rogando mandauit, ut accepto centum solidorum pretio castrum monasterio redderet. Hoc dum ille etiam audire contempneret, per integram ebdomadam ab eodem abbate commonitus, iustitiam huic loco facere contempnens, ante patris Benedicti corpus excommunicatus est. Quarta autem die Adenulfus Aquinensis comes ab eodem abbate illuc cum exercitu directus, ab oppidanis in castro receptus, arcem obpugnare modis omnibus cepit. Mira  dicturus sum, uerissima tamen. Nam, cum hi qui in arce erant, super obsidentes uiritim lapides et iacula mitterent, nullus quispiam in aliquo lesus est; sicque auxilio Dei et  meritis beati patris Benedicti interuenientibus, eandem ui arcem ceperunt , captis omnibus eiusdem Raynaldi fidelibus qui ibidem reperti sunt, cum uniuersis eorum. Nam ut ista beati Benedicti auxilio ac uoluntate gesta credantur, in exercitu deambulans quidam monachus apparuit, cum nullus  monachorum tunc se illi pugne miscuerit. Septimo uero die, dum prephatus abbas cum papa Urbano Capue esset, astantibus multis clericis atque nobilibus Capuanis, predictus Raynaldus cum omnibus qui secum erant ueniens discalciatis pedibus, publice satisfecit, sicque ab excommunicatione solutus est. Eo  etiam die quo supradictum castrum recipimus, anno dominice incarnationis millesimo nonagesimo quarto [4586 1Kb] , indictione secunda, mensis Ianuarii die tricesima, dedicata est ecclesia sancti Andree apostoli, quam idem abbas a fundamentis sicut supra retulimus  edificauerat, a domno Raynaldo Gaietano episcopo et huius cenobii monacho; in qua uidelicet sunt recondite sanctorum reliquie que subter ascripte sunt: De catena sancti  Petri apostoli, Andree apostoli, Iacobi apostoli, Philippi apostoli, Matthei apostoli, Matthie apostoli, sanctorum Innocentium, Stephani protomartyris, Urbani pape, Felicis pape, Gregorii pape, Marcelliani et Marci, Cyriaci diaconi, Cosme et Damiani, uiti martyris, Sauini Canosini episcopi, Antonii Constantinopolitani, et sancte Lucine. Tunc temporis Oderisius filius Oderisii Sangrorum comitis, ad mortem ueniens optulit beato Benedicto duo sui iuris castella, Fracturam scilicet et collem Angeli, et quicquid sibi a paterno uel materno iure pertinere uidebatur in toto comitatu Sangretano.

10. Per idem tempus  Iordanus princeps cuius supra meminimus, cum uniuersam fere Campaniam a iure sedis apostolice subductam in deditionem  accepisset, apud Pipernum  uita decedit ; corpusque eius ad hoc monasterium delatum, et iuxta ecclesiam beati Petri apostoli reconditum est. Capuani autem ubi mortem principis agnouere, contra Richardum supradicti Iordani principis filium, eiusque matrem conspirantes, Capuane ciuitatis munitiones capiunt. Normannosque omnes urbe depellunt . Richardus autem Auersam una cum matre secedens, ducem Roggerium in suum auxilium euocat  ; qui estiuo adueniens tempore, cuncta Capuane ciuitati adiacentia flamma ferroque consumpsit, et tandiu eos expugnauit, usquequo Capuani necessitate coacti predicto Richardo munitiones redderent, eumque recipientes, sibi in principem consecrarent  .

Idem preterea Roggerius dux eo tempore  fecit preceptum beato Benedicto, de omnibus que Robbertus dux pater eius, una cum uxore sua loco isti concesserant, et  de monasterio sancte Anastasie cum pertinentiis suis in territorio  Follocastri. Insuper et decem homines in eodem castro, quorum nomina hec sunt: Petrus Marci cum familia sua, Niciforus cum familia sua, Theodolus Domini cum familia sua, Andreas Sceloxelli cum familia sua, Theodolus cum familia sua, Marinus, Leo Dorcari [4587 1Kb] , Condomiti Calazuri, Perechita, Leo Fargadari. Hos omnes cum familiis et rebus suis in hoc sancto cenobio per preceptum aurea bulla bullatum concessit; nec non et monasterium sancti Nycolai in bisiniano  , sancti Angeli in Troia, sancti Nycandri, Castellionem  , fundicum in Amalfi: pena apposita id remouere querentibus auri purissimi libras quingentas. Sed et Boamundus  frater eius eo anno  similiter per preceptum aureo sigillo bullatum  confirmauit omnia que pater eius in hoc loco tradiderat, cum monasterio sancti Petri Imperialis in Tarento cum omnibus omnino pertinentiis suis, et decimam suam de frumento, uino, ordeo, animalium, piscium, quas tunc habebat uel deinceps habiturus erat.

11. Anno  autem dominice incarnationis 1095, indictione 3, pridie Nonas Aprilis, quarta feria post octauas pasche, a quarta ferme uigilia noctis usque in crepusculum, stelle innumerabiles de celo uersus occidentalem plagam ubique terrarum cadere uise sunt  . Eodem tempore innumerabilis et inestimabilis multitudinis occidentalium gentium facta est motio, omnibus certe retroactis seculis inaudita et admirabilis, cum profecto toto  simul gentes, tot principes, tam subito, tam unanimiter, tamque constanter, absque hominis ullius imperio conspirauisse, nemo qui legerit, nemo qui uel audierit aliquando, uel uiderit alicubi, ualeat reperiri. Unde non sine celesti nutu ac dispositione diuina id geri, uel etiam incipi potuisse, nemo qui possit ambigere. De quorum omnium magnis et multiplicibus gestis summa duntaxat et excellentia queque breuiter et compendiose opusculo isti decreui inserere; quoniam quidem nec mei propositi est per ordinem uniuersa litteris tradere, et certe tot sunt et talia, que prudentis cuiuslibet non parua exigant otia, et prolixi ac specialis uoluminis opera. Fertur autem commotionem hanc apud Gallias occasione quorundam penitentium principium accepisse.  Qui uidelicet propterea quod de innumeris sceleribus digne apud suos penitere nequibant, et  quod sine armis utpote seculares, inter notos conuersari uehementer erubescebant, auctoritate atque consilio sancte memorie pape Urbani, prudentis plane et uere apostolici uiri qui tunc temporis pro negotiis ecclesie partes illas adierat , ultramarinum iter ad sepulcrum Domini a Saracenis eripiendum, in penitentiam et remissionem peccatorum suorum illis iniunctum, fide promptissima se arripere spoponderunt; certi et indubii redditi quod quicquid aduersi, quicquid periculi, quicquid denique incommodi illis contingeret, loco penitentie a Domino recipiendum: ut tamen se a preteritis nequitiis continerent. Paulatim  igitur ab uno ad alterum, et a prouinciis ad prouincias uerbo huiusmodi uolitante, incredibile est ad quantam multitudinem  breui tempore conspiratio ipsa peruenerit. Ad inditium autem euidens ac speciale huius expeditionis, communi consilio in uestibus suis a dextera scapula [4588 1Kb] signum sancte crucis undecumque facere assuere, et simul altis uocibus »Deus louolt, Deus louolt, Deus louolt« per totum iter decreuere frequentius inclamare  . Et re uera diuine iam uoluntatis erat, et hoc ipsum clementissima simul et omnipotentissima iam illa sua miseratione disposuerat, ut et christianos illarum partium ex tanto iam tempore sub iugo et ludibriis Saracenorum degentes a dominio illorum erueret, et sancta illa loca salutifere natiuitati, passioni, ac sepulture eius dicata, que ab impiis per tot annorum curricula propter iniquitates nostras et patrum nostrorum  occulto suo iudicio inuadi ac profanari permiserat, ipsamque sanctam ciuitatem Ierusalem a nostris recuperari sua pietate concederet, atque ad ea uisitanda et adoranda uniuersos per orbem fideles sine periculo aliquo properantes, misericorditer exaudiret. Factis  igitur tribus turmis ex omni illa que ad id iam consenserat multitudine, una pars eorum cum duce Gotfrido et eius fratre Balduino, et cum comite Balduino de Monte, simul et cum quodam Petro heremita, quem sequebatur ingens turba Alemannorum, Ungariam ingressi, per uiam quam olim rex Carolus statuerat, abiere Constantinopolim ; ubi iam illos Lombardorum ac Langobardorum maxima multitudo preuenerat. Pars  uero alia cum Raimundo  comite Sancti Egidii et cum episcopo Podiensi  per Sclauoniam perrexit. Tertia autem pars per  antiquam stratam Romam uenit, cum Robberto scilicet comite Flandrensi, et Roberto comite Normannie, et Hugone qui uocatus est Magnus, et Guilielmo Marchisii  filio, cum aliis pluribus: qui  uidelicet omnes per nostrum Casinense monasterium transeuntes, et Benedicto patri ac fratribus se plurimum commendantes, Barium profecti sunt. Interea Boamundus filius bone memorie ducis Roberti cognomento uiscardi, qui primo cum patre, dehinc per se multa cum Constantinopolitano imperatore eiusque exercitibus prelia iam dudum prospere gesserat, cum esset in expeditione una cum patruo suo comite Roggerio in partes Campanie  , et hec omnia per ordinem ad aures peruenissent ipsius, mox ad eiusmodi seruitium  subeundum celitus animatus, pannum sericum sibi protinus afferri precipiens, totum in frusta diuisit, et tam sibi quam et omnibus suis et pluribus aliis ob id negotium ad se confluentibus, sicut alios fecisse audierat, cruces inde in uestibus fecit, et simul omnes »Deus louolt« inclamare magnis uocibus iussit. Qua fama exciti omnes Rogerii milites, tam multi ad huiuscemodi confederationem subito confluxerunt, ut paucis sibi relictis predictus comes mestus ad Siciliam remeauerit. Mox Boamundus ad sua regressus, ad prefatum iter aggrediendum se preparauit. Perrexerunt autem cum eo capitanei hi: Tancredus Marchisii  filius, Robbertus filius Girardi, Richardus de Principatu, et Rainulfus frater eius, Robbertus  de Ansa,  Hermannus  de Cannis, Robbertus de Surda ualle, Robbertus filius Trosteni, Unfridus filius Rao, Richardus filius comitis Rainulfi, Goffridus comes de Ruscilione, et episcopus, et Girardus frater eius, episcopus de Ariano, Bellus Carnotensis, Alberedus de Caniano, et Ioffridus de Monte scaioso  , et plures alii quorum ad presens non reminiscimur. Cum uero transfretassent , uenerunt ad uelonam  , ibique sociati sunt eis Flandrensis comes, et comes de Normannia, et alii plures qui cum illis transierant. Inde progressi uenerunt in parte uulgarie, dehinc in uallem Andronopolis  , inde Castoriam  , inde Paflagoniam  , demum ad flumen Bardarum   , Cumque audisset imperator uenire Boamundum, misit choropalasium  quendam, qui illum cum omnibus suis secure et honorifice  conduceret usque Constantinopolim; uenientes autem ad Russam ciuitatem  , Boamundus relicto ibi uniuerso exercitu, cum paucis abiit Constantinopolim cum imperatore locuturus, ibique inuenit ducem Gotfridum cum fratre eius . Comes  interea S. Egidii cum Podiensi episcopo, post multa pericula uix de Sclauorum terra egressus, uenit Dirrachium, indeque progressus post dies aliquot introiuit Constantinopolim. Hucusque tamen omnes hi quos prediximus, et maxime primi, non ita facile, uerum cum magna difficultate multisque angustiis et periculis peruenisse credendi sunt: que uidelicet tam a Turcis et Pizinacis aliisque barbaris, quam etiam et ab ipsius imperatoris exercitibus per diuersa loca perpessi  sunt; pluresque ex eis alii fame, alii gladio, quidam uero diuersis infirmitatum mortiumque generibus periere: multotiens tamen ex predictis barbaris uictoriam Christus suis peregrinis concessit. Cepit preterea prouidus et callidus imperator cum duce et comite atque Boamundo ceterisque eorum sociis agere, quod si uellent ei ex sacramento securitatem et fidelitatem facere, ipse quoque omnibus illis fidem nichilominus et securitatem daret, iuraret etiam quod simul cum eis et ipse cum exercitu suo in uiam sancti sepulcri per terram et per mare pergeret, et mercatum illis concederet, et queque perdita liberaliter restauraret; insuper et Boamundo quindecim dierum terram in longitudine, octo autem in latitudine, ex ista parte Antiochie   daret. Sed dum hoc facere diu ex consilio detrectarent, ita tandem multa et ineuitabili necessitate coacti iurare assensi sunt, ut si imperator iuramentum quod se facere pollicebatur illis fideliter obseruaret, isti quoque suum nullatenus preterirent. Quo facto, mox omnis supradictorum exercitus transmeato brachio profecti sunt ciuitatem Nicomiam  . uidens itaque dux Gotfridus, quod tanto exercitui arta nimium esset uia, per quam transire ad Nyceam debebant, utpote per ualde ardua et excelsa montana, premisit tria millia hominum cum securibus et aliis ferramentis, qui eandem uiam uiriliter inciderent et spatiarent, crucesque ferreas ac ligneas fieri, ac [4589 1Kb] supra stipites pro signo uie  iussit affigi. uentum tandem est ad Niceam, que uidelicet ciuitas nobilissima et ualde munita totius Romanie caput esse dinoscitur; ibique castra metati  sunt, sexto die incipiente mense Maio  , obsederuntque illam per continuas hebdomadas septem  . Ipso  autem primo biduo tam acriter nostri ciuitatem ipsam aggressi sunt, ut quandam muri partem perfoderent. Tertia uero die, cum Soliman  rex Unnorum quos nunc Turcos uocamus, cum ducentis milibus equitibus  a meridiana porta, que nondum custodiebatur, ad auxiliandum sociis uellet intrare, repente irruit super eos comes Sancti Egidii, et tanta eos uirtute contriuit, ut uix paucis euadentibus ceteros obtruncaret; itemque alios cum tanta superbia accedentes, ut etiam funes secum quibus nostri uincirentur afferrent, Dei auxilio deuicerunt, eorumque capita ad reliquorum terrorem cum fundis et aliis instrumentis  intra ciuitatis muros iecerunt. Tunc ad omnem penitus ciuitatis aditum disturbandum, fecerunt in circuitu eius unusquisque de predictis magnatibus unum castellum ligneum, et cepere cum diuersis machinis ciuitatis turres confringere. Post hec consilio habito, elegerunt de suis tres prudentissimos uiros, et miserunt Babiloniam  ad ammirarium cum litteris huiuscemodi: uidelicet, ut sciret quod uniuersi Francorum principes Ierosolimam unanimiter pergerent, et iter ad sepulchrum Domini aperire disponerent, deque prophanorum paganorum dominio christianorum terram eripere, eosque inde turpiter eiicere cum Christi auxilio uellent; uideret nunc quid sibi agendum esset, et eligeret utrum uellet, aut fide Christi recepta  illorum de cetero amicum manere, aut amicitia paganorum prelata obuiam illis in bellum exire. Erat igitur iusta ciuitatem lacus quantitatis non modice, per quem Turci cum nauibus exeuntes nonnulla ciuibus subdita deferebant. Accepto itaque consilio, miserunt ad imperatorem, orantes ut mandaret illis aliquot naues usque ad portum ciuitatis, ac deinde faceret eas cum bobus deferre per montana usque ad predictum lacum; factumque est. Cumque naues applicuissent, nocte miserunt eas in lacum plenas armatis Turcopolis, quos cum eisdem nauibus imperator transmiserat; et facto mane, ceperunt properare contra ciuitatem. Quod Turci uidentes, cepere ualde mirari, ignorantes utrum  de suis essent, an de imperatore; cum autem cognouissent naues illas imperatorem mandasse, eumque nostris fauere, de suis uero neminem illis posse succurrere, confusi atque perterriti, et penitus desperantes miserunt imperatori, quod si eis cum uxoribus et filiis et armis suis exire impune liceret, ipsi sponte ciuitatem protinus redderent. Tunc imperator mandauit illis, ut reddita  ciuitate ad se sine aliqua trepidatione fiducialiter properarent. Quoniam autem imperator iam dudum promiserat, se omne aurum et argentum et equos, omnemque suppellectilem ciuitatis nostris contradere, sed et monasterium ibi Latinum, ac xenodochium constituere: sperantes in uerbis eius ueritatem esse, deditionem ipsam et laudauere et misere   Sed imperator ciuitate recepta letissimus redditus, nichil eorum que fuerat pollicitus fecit. Post hec mouentes inde tentoria, cum iam tertia die ante lucem iter arripuissent, noctis errore confusi in duos seorsum cuneos per duos ferme dies diuisi sunt. Interea ingens multitudo Turcorum atque Persarum Arabumque quoadunata, uersus cuneum in quo Boamundus erat,  summo diluculo tendere cepit, immensis uocibus more suo garrientes, stridentes, atque frendentes . Quod Boamundus magnanimis uir prospiciens, cepit hortari socios, dicens: »O fortissimi Christi milites, nolite terreri, scientes quod Dominus cuius bella bellamus nobiscum est. Equites igitur abeant contra illos; pedites uero festinanter extendant tentoria. Quod uult Deus de nobis, hoc faciat.« Erant tunc cum illo comes de Normannia et Tancredus; misit interea nuntios ad ceteros principes, ut quantocius festinarent accurrere illis: cinxerant enim illos undique Turce et Arabes, quorum non esset numerus, et nequaquam tanti prelii pondus ferre soli ualerent. Quod illi audientes, quamuis id minime crederent, et hec sub ludo mandata  esse putarent, profecti tamen protinus sunt; et cernentes tantam hostium multitudinem, ualde mirati sunt. Tunc accepta a Deo fiducia ordinauerunt acies, steteruntque in sinistro cornu Boamundus, et comes de Normannia, et Tancredus, et Richardus de Principatu; Robbertus filius Girardi eorum signifer. In cornu uero dextro, comes Sancti Egidii, dux Gotfridus, Hugo Magnus, et comes Flandrensis; episcopus autem Podiensis per montana cingebat eos. Statimque ut a nostris omnibus pariter inclamatum ex more est »Deus louolt,« tanto mox terrore barbari omnes arrepti sunt, ut quantocius fugam inirent; quos nostri instantissime persequentes, multitudinem ex eis maximam occiderunt,  per diuerticula queque uix ceteris euadentibus. Fertur relatione fidelium, et ipsorum quoque Turcorum qui euaserant testimonio comprobatur, quod tres egregii milites super albos equos sedentes, et alba nichilominus uexilla crucibus insignita gerentes, exercitum nostrorum precedere, et aduersarios quosque insequi ac perimere uidebantur: Georgium scilicet, et Demitrium, atque Theodorum  insignes Christi milites fuisse conicientes. Nec mirum plane istud, nec incredibile debet uideri: quomodo enim persequeretur unus mille, et duo transmouerent dena milia, nisi quia Dominus subdidit eos, et Deus tradidit illos? Nam itinere trium dierum postea inueniebant nostri Turcos occisos et equos illorum, cum nondum aliquis illuc de nostris transisset. Fertur autem ad illam expeditionem Turcorum atque Persarum quadragenta sexaginta  milia conuenisse, preter Arabes quorum numerus ignoratur. Preda omnis in auro et argento, uestibus atque animalibus, satis magna, inter omnes diuisa. Durauit autem pugna hec ab hora ferme tertia usque in uesperam, acta ipsa die Kalendarum Iuliarum, cecideruntque in eo prelio de nostris duo  nobiles ac felicissimi milites, cum maximo certe dolore cunctorum, Ioffredus scilicet de Montescaioso, et Guilielmus frater Tancridi, et quingenti sexaginta sex equites, et undecim milia pedites; Saracenorum uero plus quam centum milia  . Accidit post hec, ut Solima dux Nicee ab inde fugiens, obuius fieret exercitui Arabum circiter decem milium, uenienti in auxilium suorum; qui percunctatus ab eis, curnam sic fugeret, respondit: »Si michi credere uobisque consulere uultis, uertite cursum; alioquin si uel parum teritis moras, nemo uestrum euadet manus Francorum: Deus enim eorum pro certo cum illis est. Nam cum nudius tertius ita eos undique cinctos et superatos iam fere in manibus haberemus, respicientes subito  uidimus tam innumeram gentem, quantam nemo unquam hominum uidit. Siquidem tam montana quam plana omnia repleta erant armatis, moxque uociferantibus cunctis, tanta nos repente formido, tantus tremor arripuit, ut nichil aliud quam fugam meditari possemus. Mirum ualde, si quisquam de tanta illa multitudine nostra uiuus euasit.« His Arabes et huiusmodi uerbis auditis, protinus terga uerterunt; et dum fugerent ante nostros, ubicumque applicabant gloriabantur, dicentes: »Nos sumus qui superauimus Francos;« et deuastabant ecclesias et domos et uillas et filios christianorum ducebant captiuos, et incendebant omnia que nostris fore necessaria uiderentur. Nostrorum itaque exercitus dum illos indesinenter insequeretur, per  inaquosa et deserta loca, maximam equorum multitudinem amisit; ipsi quoque per dies aliquot nil nisi solas agrorum spicas reperiebant ad comedendum. Tandem per Iconium deuenerunt Heracleam  ; ibi quoque cum non parua Turcorum  manu congressi, superatos fugere compulere. Hinc Tancredus et Balduinus frater ducis Gotfridi se ab exercitu diuidentes, ingressi sunt uallem de Botentrot  . Inde Tancredus cum suis tantum progressus uenit Tharsum, ibique cum Turcis qui illi haud procul a ciuitate occurrerant confligens, intra eandem illos se tutari cegit; moxque ante ipsius urbis portas tentoria fixit. Balduinus etiam superueniens, similiter fecit, quod Turci uidentes, exterriti omnes nocte illa fugere. Facto mane, exeuntes ciuitatis maiores Tancredo illam spontanee tradidere, quem uidelicet tam strenue uiderant cum Turcis pridie dimicasse. Quam Tancredus Balduino relinquens, et in anteriora contendens, Adenam et Mamistam similiter adquisiuit, nec non et uniuersa  castella usque Antiochiam. Ceteri uero ab Heraclea digressi, Armeniam ingressi sunt, castella seu ciuitates ipsius partim ui partim deditione recipientes, et uersus Antiochiam quantocius properantes. Cum autem prope iam essent precursores exercitus nostri, non paruam Turcorum manum, qui Antiochie ad suffragia ferenda ueniebant, offendunt; quos in Christi nomine unanimiter aggressos, plures eorum interfecere, ceteros uero in fugam uerterunt, predamque maximam equorum, mulorum, et camelorum, quos diuersis uictualibus oneratos duxerant, acceperunt; atque iuxta ripam fluminis Farfar eo die castra metati sunt .

12. His diebus  Richardus de Aquila cuius supra meminimus , obtulit beato Benedicto  ecclesiam sancti Helie in Ambrife, sancti Mauricii in monte supra castellum sancti Iohannis de Carica, sancte Marie ad fontem de monte Ceruario, et sancti Iohannis de Fabrateria loco Campusani, cum terris, uineis, casis, molendinis, et omnibus tam mobilibus quam immobilibus illorum  . Quo tempore idem abbas dedit ei libras 25. Similiter Pandulfus de Presenzano [4590 1Kb]  obtulit beato Benedicto partem suam de castro Mirtula  , et Bantra comitale, et sancti Saluatoris in Cucuruczo, cum uniuersis pertinentiis illorum mille libras auri pena apposita ; pro qua etiam re abbas Oderisius 96 libras ei contradidit. Rodulfus  etiam de Molisio Bouianensis comes cartam fecit huic loco de monasterio  sancte Crucis in Ysernia, necnon de castello qui uocatur Balneus, cum casis, terris, uineis, aquis, molendinis, siluis, ecclesiis, et uniuersis pertinentiis suis, tam intus quam foris, apposita pena 150 librarum auri ; accipiens ab  eodem abbate libras 100, Petrus quoque filius Atenulfi, cum Iohanne cognomento Reuere fratre suo, idem fecit de Sancto Iohanne in Campo Samni cum pertinentiis suis, territorio Cyperano. Id ipsum fecit et Raynaldus comes Pontiscurui  de monasterio sancti Pauli in Furesta cum pertinentiis suis . Sed et Lando dux olim Cagetanorum eodem tempore [Dec. 10]  fecit et ipse cartam beato Benedicto, de omnibus que sibi a paterno, uel materno iure pertinebant in toto ducatu Cagetano ac principatu, de ciuitatibus, castellis, uillis, ecclesiis, siluis, omnia et in omnibus, pena centum librarum auri apposita.

13. His porro diebus Cidrus uicecomes Richardi principis  ad hunc locum ueniens, sancteque  conuersationis habitum accipiens, monachus factus est. Opportunum uero uidetur tam ad presentium quam ad posterorum notitiam scribere, quid iste diuersis temporibus huic loco obtulit. Prima igitur uice dedit domno Desiderio abbati, quando cepit renouare ecclesiam sancti Benedicti, solidos Amalfitanos 800. Item alia uice dedit ei solidos 400. Post hec dedit ei 6 libras denariorum. Item dedit ei solidos 300, de quibus emit circitorium optimum ad altare sancti Benedicti. Item alia uice dedit ei 100 libras argenti. Item alia uice pro tabula altaris beati Martini libras 24, pro renouandis libris ipsius solidos 45. Post patris autem Desiderii transitum, obtulit beato Benedicto crucem auream pretiosam cum gemmis et margaritis, et scrinium aureum  mirificum, et calamarium aureum margaritis et gemmis pretiosissimis undique adornatum, uestem etiam imperialem totam deauratam, gemmis, smaltis ac margaritis decenter ornatam. Pallium purpureum, et listam auream pro pluuiale. Item pro corona argentea libras 40, pro constructione cimiterii libras 20, item libras argenteas 50. Pro tabula altaris sancti Andree libras 20, nec non et plura alia in utilitatibus fratrum in diuersis temporibus. Arnulfus  interea uir nobilis cum omnibus parentibus suis, eo tempore  fecerunt huic sancto loco cartam oblationis de rocca que uocatur Ciuitella in ducatu Spoletino, nec non et de monasterio sancti Saluatoris ibidem constructo, et ecclesiam sancti Petri de Montescopulo, ac medietatem  de ecclesia sancte Marie, et de ecclesia sancti Agnelli in Cese, et curtem in Petraccle, et in Alanu, in Paganica, et in Porcaria in comitatu Narniensi, cum omnibus pertinentiis illarum tam mobilibus quam immobilibus, quingentarum librarum argenti pena apposita.

14. Eodem quoque tempore, cum Aquinenses comites ferali aduersus Soranos odio deseuirent  ab eisdem Soranis contra eos Ionathas filius Iordani principis est euocatus; qui desiderium acquirende Campanie per hoc se inuenisse letatus, Normanos ad se euocans, urbem Soranam ingressus est. Ubi, cum per aliquot annos remoratus pugnas ibi nonnullas fecisset et recepisset, ab eodem Ionatha Adenulphus comes captus, atque in carceris est uincula coniectus. Tunc capti comitis fratres Landulfus, Pandulfus et Lando, Oderisium abbatem adeunt, utque sibi in tantis necessitatibus subueniret, modis omnibus poscunt. Abbas uero Oderisius sociatis sibi aliquot fratribus, Ionathan apud Soram remorantem adiit, ibique cum eo colloquens, predictum comitem a uinculis soluit: sub hoc uidelicet tenore, ut quousque mille libras Ionathe  persolueret, filios suos obsides illi contraderet; quod et factum est. Post hec autem idem comes ad monasterium ueniens, idem abbas dedit ei libras centum, et alias centum accommodauit, et comes Adenulfus dedit in ciuitate illius de Sancto Urbano omnes illos, quos beate memorie domnus Desiderius abbas cum eo concambiauerat  , cum omnibus eorum pertinentiis in integro, sicut octo diebus antea domnus Desiderius abbas commutationem tenuerat; tali tenore, ut a proxima paschali festiuitate ueniente usque ad aliam resurrectionem, uel antea, si potuerit fieri, si comes Adenulfus reddiderit centum libras, siue de alia tali merce que abbati uel monachis complacuerit, reddantur ex integro ipsi supradicti homines: si uero ad  predictum terminum easdem libras non reddiderit, per cartam legaliter scriptam testibusque roboratam amittat omnes homines iam dictos, cum omnibus illorum pertinentiis, que supradicti sub abbate Desiderio tenuerunt; ita tamen, ut usque ad predictum terminum sic possideant et habeant ipsos homines, ut hodie habere uidentur. Excipitur Mons de Alberto cum uineis et terris, si tamen ibi castrum edificauerit. Excipitur et Miluczu cum rebus soceri sui, et presbyteri Landonis auunculi sui. Et refutauit terram huic monasterio pertinentem, que est ad Petram scriptam, quam post mortem patris sui idem comes ab huius loci dicione subduxerat. Adueniente uero reddendi pretii termino, ab Oderisio abbate Adenulfus comes conuentus, ut supradictas  libras Casinensi cenobio redderet, se non habere professus est, unde has nobis restituere posset.

15. His quoque diebus Paldus comes, filius Iohannis uenafrani comitis, reddidit beato Benedicto ecclesiam sancti Benedicti in uenafro, et sancti Benedicti Pizzuli, cum omnibus pertinentiis suis, pena mille bizanteorum apposita; quas uidelicet Desiderius abbas in concambium dederat Iohanni patri  ipsius  . Sed et Teudus uir nobilis  obtulit huic sancto cenobio ecclesiam sancti Petri subtus castrum Murolum, sancti Angeli et sancti Martini super castrum eundem, nec non 8 familias hominum, quorum nomina hec sunt: Aspranus cum familiasua, Mampo cum familia sua, Iohannes de Silua de Muli cum familia sua, Benedictus de Merco cum familia sua, Iohannes de Adammo, et Leo de Raynerio  cum omnibus suis. Hos omnes cum uniuersis substantiis suis in hoc loco deuotissimus obtulit, centum librarum auri pena proposita 

16. Sub [4591 1Kb] huius abbatis temporibus Balduinus, dominus castelli quod uocatur Pons sancte Anastasie in comitatu Telesino, optulit beato Benedicto ecclesiam [4592 1Kb] sancti Dionisii de predicto castello  sancte Anastasie---quam ipse ualde paruulam reperiens ac uetustam, a fundamentis renouauit et ampliauit, eamque nonnullis possessionibus atque colonis dotans, et mansiones in circuitu construens, dompnum Roffridum Beneuentanum archiepiscopum illam dedicare sollempniter fecit, commonitus a supradicto papa Urbano---cum terris, uineis superpositis et siluis, cum arboribus, cultis et incultis, et ecclesiis antiquis constructis intra easdem pertinentias numero quinque, uidelicet ecclesia sancte Dei genitricis et uirginis Marie, que Ad Aruente uocatur, cum omnibus pertinentiis suis, ecclesia sancti Angeli que dicitur Ad gruttam, cum omnibus pertinensiis suis, ecclesia sancti Barbati cum omnibus pertinentiis suis, ecclesia sancti Iuliani que  constructa est in territorio castelli Limate, que dicitur Ad pugnam, cum omnibus pertinentiis suis; insuper et ecclesia sancti Herasmi intra fines ipsius castelli Pontis sancte Anastasie, in loco ubi dicitur Ferrarisi, cum molendinis sex in fluuio Alento, qui uadit iuxta predictum castellum Pontis sancte Anastasie, et piscaria in fluuio Calore, in loco ubi dicitur Decembri, et uinea, et silua que ad Cerra dompnica sita est. Robbertus etiam filius Rainulfi comitis  restituit huic sancto loco ecclesiam sancte Marie de Cinglis cum pertinentiis suis ; nec multo post Nycolaus presbyter de uenafro iudicauit et tradidit huic cenobio ecclesiam sancti Nycolai in ciuitate uenafri, cum omnibus pertinentiis  suis. Adelgrima  quoque comitissa filia Pandulli principis Capuani, habitatrix in territorio  Carseolano, in castello quod uocatur Auricula, relicta Raynaldi comitis filii Berardi comitis, iudicauit et tradidit quattuor castella in dicto territorio Carseolano anno dominice incarnationis 1096  primum quidem castellum quod nominatur Auricula, secundum quod uocatur Fossaceca, tertium quod dicitur Camerata, quartum quod nominatur Piretus; nec non tria monasteria, uidelicet monasterium sancti Iohannis cum ipso hospitali, sancti Iohannis de ualle Caluula, et sancti Petri de Pireto; castella et monasteria supradicta cum omnibus omnino pertinentiis suis. Eodem  anno  stella cometes apparuit, et urbs Antiochena a christianis capta est. Sequenti  uero tempore, Idibus Iulii christicole ciuitatem Ierusalem ceperunt ,  et in celo ignea uia per totam noctem uisa est quinto Kalendas Octobris.

17. Alexius imperator Constantinopolitanus per Iohannem choropalasium suum transmisit beato Benedicto uestem de dorso suo oxideauratam  : quem profecto legatum predictus abbas honorifice satis suscepit, eundemque imperatorem participem bonorum que in Casino operantur, imperpetuum manere constituit; legatumque suum cum litteris ad eum direxit, per quas christianos qui ad expugnandam paganorum perfidiam Ierosolimam perrexerant, illi commendare curauit, ac prelationem et curam domus peregrinorum, que in Casino est, ad remissionem omnium peccatorum ei gerendam iniunxit. Pari etiam modo litteras Goffrido  regi Ierosolimitano, ac Boamundo principi Antiocheno, ne imperatorem debellarent, transmittere studuit. Alia  uice libras 8 solidorum michalatorum misit idem imperator, causa memorie, et pallium triacontasimum  pro altari nostre ecclesie. Tunc temporis  abbas noster Oderisius a prefato Urbano papa priuilegium generale  accepit de libertate huius cenobii, tam in capite quam in membris ecclesiarum atque castrorum, et dignitate et usu compagorum  et cirothece, dalmatice ac mitre, et multis aliis que longum est enarrare.

18. Idem preterea pontifex apostolice sedis Urbanus pro negotiis ecclesiasticis ut supra diximus   Galliam ingressus , in plenario Turonensi ubi ipse presidebat concilio  monasterium  sancti Mauri in Glannafolio  a tyrannide Fossatensium monachorum  abstrahens, pristine libertati restituit, snb magisterio tantum et tutela monasterii Casinensis perpetuo mansurum  . Per hos dies idem abbas Oderisius per Georgium monasterii sui monachum Henrico Iu. Imperatori literas destinauit, per quas se Desiderio in monasterii regimine et in imperatoris fidelitate et seruitiis successisse monstrauit. Quo etiam tempore iam dictus frater Georgius in presentia predicti imperatoris Henrici, et Henrici u. filii eius, et Mathilde comitisse  proclamationem fecit de possessionibus cenobii Casinensis apud Liguriam constitutis, que patri Benedicto Aystulfus et Desiderius reges Langobardorum, nec non Karolus, Pipinus, et Lotharius imperatores, ac  ceteri Deum timentes concesserant. De monasterio sancti Benedicti in Persiceta, territorio Mutinensi, intra fines fluuii Fusculi et limitis Malmeniliaci, quod uidelicet Petrus dux ciuitatis Rauenne beato Benedicto sub abbate Angelario optulerat, cum tota curte Persiceta, et curte de Greniano, et curte de Monterione, cum molendinis duorum fluuiorum, id est Fusculi et Gallici. Deinde monasterium sancte Marie in Laurentiatico ultra fluuium Gallicum; inde non longe est monasterium sancti Dompnini in curte Argelle, una cum silua alta, et silua maiore, et tota piscaria que dicitur Caucenna, usque in fluuium Gambacane, et usque in Rosalese, et usque in curtem Ragogusola. Deinde subtus uiam publicam monasterium sancti uitalis cum tota curte Calderaria  prope castrum Sala. Monasterium sancti Iohannis in Frassenetula cum tota curte ipsa, usque ad stratam Petrosam sitam prope castrum Cedula  . Monasterium sancti Martini iuxta stratam Petrosam in casali Marciano cum tota ipsa curte prope castrum Unciola  , et omnia dompnicalia. Monasterium sancti Saluatoris in Pontelongu cum tota eadem curte per comitatum Mutinensem, mansos terre 30 et iugera 61. In pertinentia de Montirone ex superiori et inferiori parte ipsius castri, quamplurime petie de terra, et molendinum in loco qui dicitur Campaldus, in fluuio Fusculo, et curtes que sunt in Benselio, que Berta filia compalatii  Ticinensis obtulit beato Benedicto intra hos fines: Ab oriente  limes Bisentule; a meridie uia que appellatur maior, et limites de Maleandroni; ab occidente flumen Riolum subtus Castellione. In Postumiano 6, in Laino  iugera 2. Hec inquam omnia, cum uniuersis pertinentiis et appendiciis suis in circuitu, cum casalibus, fundis, et cum dompnicalibus, cum uillis, rusticis, colonis utriusque sexus, cultum, incultum, diuisum, indiuisum, subter et super, ad ius pertinuerant antiquitus monasterii Casinensis. De his omnibus imperator ueritate cognita Mathilde comitisse precepit, ut cuncta iam dicta eidem fratri reconsignaret pro parte et uice monasterii Casinensis, centum librarum auri pena apposita. Per  idem tempus  monasterium sancte Marie de Cinglis, de quo etiam tempore abbatis Desiderii et huius abbatis diu proclamatum fuerat contra abbatissam sancte Marie in Capua, que ibidem uiolenter ingressa fuerat, uisis utriusque partis iuribus, predictus pontifex nobis restituit, et per priuilegium  sub dominio huius cenobii et ordinatione manere constituit. Anno  dominice incarnationis 1098 [1099] luna 12. in ortu suo defectum passa, paulatim redintegrata est Nonis Iunii. Eodem anno bone memorie Urbanus apostolice sedis presul obiit , cui Raynerius abbas sanctorum Laurentii et Stephani  in apostolicam sedem pontifex subrogatur , Paschali nomine illi imposito.

19. Per idem tempus  Anso rector Beneuentani principatus ad fidelitatem Romane ecclesie, et nobiles uiri fratres sui Dauferius et Atenulfus, Iohannes et Berardus, Petrus et Alfanus et Liuprandus, filii dompni Dacomari Beneuentani presidis, optulerunt sancto Benedicto ecclesiam sancti Nycolai constructam sursum in turre noua  Beneuentane ciuitatis, que uocatur Pagana, quam ipse genitor eorum ampliauerat, cum casis, terris, molendinis ad fluuium Sabbatum, et cum omnibus pertinentiis suis  . Ipsi enim fratres ante hoc tempus fecerant priuilegium dicte ecclesie de omnibus rebus suis. Berardus  etiam Marsorum comes illis diebus optulit huic cenobio ecclesiam sancti Martini in territorio Marsicano, iuxta lacum Fucinum, loco qui Filimini appellatur, cum omnibus pertinentiis suis, terris, uineis, et uno seruitio piscatorum et rebus suis .

20. Interea  Rocca filia Drogonis comitis optulit 46 homines in uico Sellectano, et in Castellione 7 homines, cum omnibus rebus eorum  stabilibus uel mobilibus, et filiis eorum, et alios cum reuersi fuerint, qui exiuerant de ipsis terris  . Set comes Roggerius Sicilie et Calabrie,  confirmauit  omnia  que Rocca neptis sua huic cenobio dedit, uidelicet omnia illa que in uico Sellectano possederat. Pari  etiam modo Berardus comes filius Oderisii Sangretani comitis obtulit beato Benedicto totam et integram pertinentiam, que sibi pertinebat intra fines montis Aze pro pascuis, exceptis siluis, et cultis terris, pratis defensis; nec non optulit cunctum et integrum locum qui dicitur de Lacuuiuo, et cunctum et integrum locum qui dicitur Godi, et quantum sibi pertinuit de Pantana, totamque et integram Claranam et Muricentum, et Altareofaniam, et quantum sibi pertinuit de loco qui dicitur Saphinum, et campum de Armonia . Simili modo nobilis uir Maxarus habitator ciuitatis Albe in territorio Marsicano obtulit  huic sancto loco ecclesiam suam sancti Martini in dicto territorio ubi dicitur Sclaui, cum 30 modiis de terra, et omnibus pertinentiis suis. His etiam diebus abbas noster Oderisius commutationem fecit cum Benedicto Terracinensi episcopo de ecclesia beati Andree apostoli, que posita est in ciuitate ipsa prope episcopium, cum cimiterio et domibus et plateis, pro qua recepit ecclesiam beati Nycolai sitam extra ciuitatem ipsam iuxta portam Albinam, cum cimiterio et orto et domo, centum solidorum pena apposita, si id remouere quesisset. Porro cum a pape Gregorii uII sextus decimus, et uictoris III quartus decimus, et secundi Urbani transitu, ac subrogatione Paschalis II. secundus iam annus esset elapsus, et ab incarnatione dominica nonus nonagesimus  et millesimus  uolueretur, Guibertus  heresiarcha, inuasor Romane ecclesie uita priuatus est. Post non multum temporis  spatium Landenulfus [4593 1Kb] comes, filius Laydolfi comitis, optulit beato Benedicto totam et integram roccam de Camino  , cum suo castro et suis pertinentiis.

Sequenti autem anno  Rocca, quam supra nominauimus, fecit priuilegium de hominibus undecim, quos habebat in uico Sellectano, cum familiis [4594 1Kb] , terris, et uineis eorum, et cum omnibus que ad ipsos pertinebant. Optulit etiam  per priuilegium ecclesiam  sancti Petri que est ad Ferulitum,  et medietatem ecclesie sancti Dimitrii, que est oblata predicte ecclesie sancti Petri, et medietatem  de omnibus terris cultis uel incultis, montibus, planis, aquis, molendinis, pascuis atque paludibus, et portus ipsius maris, auri librarum 50 pena apposita.

21. Demum abbas noster Oderisius a supradicto papa Paschali priuilegium concessionis de Sancto Nicolao in Beneuento et libertate eius, cum omnibus que tunc possidebat, id est molendina duo sub uno tegmine, centimolum  , ortos cum diuersis arboribus, curtes decem cum terris et siluis suis et domibus . Addidit etiam idem pontifex ecclesias has, uidelicet ecclesiam sancti Nicolai in Urbiliano, prope Petram pedicinam  cum pertinentiis suis; ecclesiam sancti Nicolai que uocatur Rodenandi, cum pertinentiis suis; ecclesiam  sancte Marie que uocatur Rotunda, cum pertinentiis suis; et balneum, iuxta ecclesiam sancti Potiti.

22. Tunc temporis Laydolfus filius Petri Laydolfi, uir nobilis de ciuitate Capuana, optulit beato Benedicto integram turrem, que uocatur De mari  , que est infra fines Suessane ciuitatis, iuxta fauces Gariliani fluminis, et aquam et alueum predicti fluminis, cum ripis eius, et terra, et silua que nominatur Pineta, cum aliis terris ibi coniunctis. Per idem tempus  Gualterius comes donauit casas et casalina infra ciuitatem Teramnensem  , et uineam, terram, molendina, et aluea in castaldatu Teramnensi, et siluam infra ducatum Spoletinum, in locis ubi dicuntur Cifalanum et Pracclepetanum,  et quartam portionem castelli Iohannis et Pauli, cum pertinentiis suis. Dedit etiam idem Gualterius  omnes res que fuerunt Ascari, in ualle que dicitur Praraccle, et Interampnes, excepta ecclesia sancti Paterniani cum sua pertinentia, et dedit medietatem Cifelani, cum pertinentiis suis, et omne quod fuit Unaldi, in Gruttule, et in Cinqualio, et in Sallano, et in Plano episcopale, et in Ioniano, et in Producte, et in Mandulano, et terram in Cinqualio, et terram iuxta frontem Gruttule.

23. Hoc presidente abbate, anno Domini 1103, septimo decimo anno promotionis sue, dedicata est ecclesia sancti Stephani a Benedicto Terracinensi  episcopo, Nonis Nouembris; in qua sunt recondite sanctorum reliquie que subter adscripte sunt. De  panno ubi inuolutus fuit Christus, quando natus est. De lapide qui fuit ad ostium monumenti Domini. De palma quam tenuit Dominus in manu, quando ei uia constrata est. Sancti Mathei apostoli, Bartholomei apostoli, Stephani protomartyris, Laurentii, uincentii, Sebastiani, Ciriaci, duodecim fratrum, Cosme et Damiani, Lucie et Geminiani, Marii et Marthe, Tyburtii et ualeriani, Georgii, Ypoliti, Martini Turonensis, Stephani pape, Calixti pape, Cornelii pape, Cypriani, Prisce, et Adelberti. In  hac ecclesia cum inuenta fuissent corpora sanctorum monachorum Paulini et Augustini, beatissimi Benedicti discipulorum, cum aliis duobus sepulta, demoniacus quidam ibidem ueniens clamare cepit, dicens: Paulinus et Augustinus discipuli  Benedicti cum duobus sociis suis me eiiciunt. Hec dum crebro per os illius diabolus diceret, cum sanguine immundus spiritus egressus est. Oderisius autem abbas sanctorum inde corpora eleuans, in muro ecclesie sancti Andree apostoli reuerenter locauit.

24. Inter hec Guilielmus comes ciuitatis montis sancti Michahelis archangeli  fecit priuilegium beato Benedicto de xenodochio extra dictam ciuitatem cum pertinentiis suis, et concessit eidem xenodochio terras et ecclesias . Henricus uero frater eius concesserat prius  cuidam ziano  suo terras pro construendo ipsum xenodochium; demum  concessit  xenodochio ipsi ecclesiam sancti Nicolai in Tiliata cum pertinentiis suis, centum unciarum auri pena apposita . Iohannes quoque Comitellus optulit partem suam, id est integram medietatem de ecclesia sancti Benedicti xenodochio memorato. Ursus etiam cognomento Spina partem suam optulit de dicta ecclesia sancti Benedicti in ipso xenodochio. Sed et Sico presbiter, et Manus, Ursus et Leo, nobiles uiri de dicta ciuitate, optulerunt ecclesiam sancti Altissimi dicto xenodochio, constructam in silua ad Marruta, quam habebant a paterna uel materna substantia. Huius abbatis anno ultimo Rogerius dux fecit priuilegium huic cenobio de terris in pertinentiis Troiane ciuitatis   .

 25. Ryccardus quoque II. princeps, interuentu Robberti comitis dedit huic loco oppidum Pontiscurui  cum pertinentiis suis, exceptis castellis deforis, cum illorum pertinentiis, et excepto feudo  Ryccardi de Aquila, quod ibi habebat id uita Gualguani . Quod uidelicet oppidum idem Gualguanus nomine dotis uxori sue dedit, et moriens dereliquit; set illa debitam securitatem dicto principi facere contempsit, et contra uoluntatem suam hostibus ipsius se iuncxit, et guerram sibi fecit, et negotium cum eis commisit, et annonam eis tribuit: ob quam culpam predictum oppidum in principis iurisdictionem et potestatem euenit, et prephato Robberto comiti, fratri dicte uxori Gualguani predicti dedit, per quem uidelicet comitem, et a quo prefatum oppidum in nostro cenobio datum fuit. Sed et Robbertus Caiatianorum atque aliorum multorum comes, filius Raynulfi comitis superius nominati  , partim dono partim pretio, concessit  et confirmauit  huic cenobio oppidunt de Pontecuruo cum suis pertinentiis, ex concessione Ryccardi II principis, qualiter a predicto principe sibi concessum fuit: quod uidelicet Gualguanus triduo antequam moreretur possidere uisus est. Nobilis etiam mulier Berta, filia Unaldi, dedit, et optulit huic cenobio ecclesiam sancti Martini constructam in Spoletina ciuitate, in loco qui dicitur Porta sancti Laurentii, cum omnibus pertinentiis suis. Demum Tobaldus et Petrus Caldina uiri nobiles, et alii quattuor, optulerunt huic loco Gissum  in monte de Trequanzano in castro Argenti. Robbertus quoque de Buthone uir nobilis cum uxore sua Sica, optulerunt et tradiderunt sancto Benedicto medietatem de ecclesia sancti Petri constructa ad Ferulitum, cum  omnibus dotibus que eidem ecclesie pertinent, et cum ecclesia sancti Dimitrii, cum terris, siluis, planis, montibus, pascuis, aquis, molendinis, atque paludibus. Circa hos dies  Mattilda comitissa concessit  huic loco tertiam partem de curte sancti Benedicti, que dicitur in Pastorini  . Ugo, comes de Melisio, filius comitis Raulis  , optulit beato Benedicto integrum castellum nomine uitecosum, cum pertinentiis suis . Preterea prefatus abbas recepit a supradicto papa Paschali priuilegium generale   , prout receperat ab Urbano II. superius nominato. Huic quoque abbati et successoribus eius, Ptolomeus consul et comes Tusculane affidauit unum nauigium in qualicumque  nauigio sint huius cenobii monachi, ut in mari et terra securi sint a se suisque hominibus, et omnia mercimonia eorum, et omnes homines qui fuerint inuenti nauigio ipso, eundo Sardiniam et redeundo  Gaietam, pena apposita ut omnia sua perdant hoc remouere temptantes  . Obiit autem prefatus noster abbas Oderisius quarto Nonas Decembris.

OTTO [4595 1Kb] abbas huius monasterii tricesimus nonus, sedit anno uno, mensibus decem.

26. Hic [4596 1Kb] nobilissima Fundensium consulum prosapia ortus, in ipsis infantie annis omnipotenti Deo oblatus, atque a uenerande memorie patre Desiderio sancte conuersationis habitum indutus est. Qui, cum aliquantos annos in sancte religionis studio peregisset, in monasterio sancti Nicolai in Pica prepositus ordinatus est. Defuncto autem pie memorie abbate Oderisio, cum fratres ut in talibus rebus consuetudo est, ad huius cenobii abbatiam regendam  unusquisque suum abbatem eligere uellent, priores, quorum pars sanior et religiosior erat, nimis hec indigne ferentes, de eodem uiro fratribus suum uelle notificantes, eum in huius loci regimine abbatem elegerunt. Princeps autem Ricchardus eo tempore infirmitate grauissima laborabat, et, cum non posset in seruitio eiusdem abbatis uenire Casinum, ex latere suo strenuos destinat uiros, qui eidem abbati seruitia sua fideliter offerrent. His ita peractis, ingrauescente infirmitate uita decessit  et Robbertus frater eius illi in principatum succedit. [Cap. 26.] Per idem tempus defuncto auguste memorie quarto imperatore Heinrico  qui cum Gregorio septimo papa de ecclesiarum inuestitura plurimum disceptauerat, Heinricus u.  filius eius Romani imperii gubernacula regenda suscepit. Hic abbas concessit Girardo filio Girardi de Coruazzano libellario more terras pertinentes ecclesie sancti Benedicti de Pastorino [4597 1Kb] , usque in tertiam generationem, recipiens in presenti Lucensis monete solidos 120: annualiter uero pro censu solidos 3 de omnibus frugibus, que ibidem annualiter fuerint. Similiter fecit Abberto Raynaldo, et Sicefrit de Falsabrina, et Albertino filio Bonifatii de aliis terris ibidem, recipiens ab eo tantumdem pretii. Huic abbati Robbertus princeps sacramentum fecit, confirmans de more omnes pertinentias monasterii huius  .

27. Hoc interea anno Alexius Constantinopolitanus imperator per apocrisarios imperii sui transmisit  beato Benedicto pallium purpureum optimum, de quo predictus abbas pluuiale aureis listis ornauit, et tunicam eiusdem subtegminis fieri iussit. Direxit preterea cum eisdem legatis ad imperatorem nuntium suum cum litteris, per quas Oderisium abbatem  de hac luce migrasse, et se in monasterii regimine, et in amore ac seruitiis eiusdem imperatoris successisse notificauit. Eodem uero anno  Carbonellus uir nobilis, optulit beato Benedicto ecclesiam sancti Gregorii, et sancti Nicolai, et sancte Agathe in Tarsia  ad locum Pectianum, cum omnibus rebus ac pertinentiis suis, centum librarum auri pena apposita.

28. Sequenti tempore idem abbas Capuam pergens, cappellam sancti Angeli ad formas, que in honore sancti Nycolai nouiter constructa erat, fecit a Brunone Signensi episcopo et huius cenobii monacho dedicari, conuocato etiam ad hoc Senne Capuano archiepiscopo. Facta itaque dedicatione, alia die idem archiepiscopus coadunata multitudine  Capuanorum uel aliorum uirorum, armata manu misit illos ad eandem ecclesiam uiolandam, altarequo destruendum, et reliquias inde diripiendas sibique asportandas. Quo facto conquerebatur contra nostrum abbatem et iam dictum episcopum, quod contra canones erga se egissent in eadem dedicatione, non cedentes sibi metropolitano, in his que archiepiscopum agere decet. Nostri autem et iam dictus episcopus dicebant, quia simul concorditer fecissent omnia que ibidem acta sunt. Hac de re proclamantibus nostris Rome in synodo, idem archiepiscopus et irruptionem ecclesie et destructionem altaris, ac reliquiarum uiolentiam una cum clero et populo ciuitatis honorifice se emendare humiliter spopondit; quod et fecit. Hic abbas rogatu fratrum nostrorum,  concessit et confirmauit eis castrum Citrarie cum pertinentiis suis.

29. Eo igitur tempore, cum fratres necessitates multimodas sustinerent, abbati nostro Ottoni [4598 1Kb] exinde conquerentes, rogabant ut iusta regule preceptum  eis necessitatem corporum tribuat [4599 1Kb] : reminisci illum debere, quod patris Oderisii tempore idem ipse iam dicto Oderisio exinde sepius conquestus fuerat. Abbas autem nimis hec indigne et egerrime ferens, fatetur se deliquisse, fatetur male egisse, quod abbati Oderisio multotiens obstiterit, quod contradixerit; fratres et in Deum et in patris Benedicti regulam delinquere, quod necessitates corporis animarum saluti preponerent: reminisci illos debere, primum esse querendum regnum Dei et  iustitiam eius, et hec omnia adiicientur illis . Quid multis? uidentes fratres eundem abbatem contra patris Benedicti preceptum  studere plus timeri quam amari, iam dicto pape Paschali nonnulli ex ipsis, ceteris ignorantibus,  abscondite litteras dirigunt, quod non fratrum unanimi consensu electus esset, quod seditiose et nequaquam canonice ad Casinensis abbatie officium promotus fuisset. Hec ergo causa Romanum pontificem contra eundem abbatem commotum omnimodo reddidit. Quod cum abbas certo certius agnouisset hoc a fratribus actitatum, occasione contra eos accepta, illos de monasterio expulit. At fratres e Casino expulsi Romam adeunt, acta et dicta pontifici per ordinem pandunt. Pontifex autem eosdem fratres ad remorandum ad beati Pauli apostoli monasterium dirigens, nonnullos ex ipsis in suamet curia secum manere constituit, Urbemque egrediens, pro causis ecclesiasticis Galliam ingressus, uenit ad Floriacense monasterium Benedicti patris nomine consecratum  . Agebatur porro ab illis tunc falsissime translationis beati Benedicti celebritas: at pontifex eandem translationem falsam esse affirmans, non festiuitatis sed diei officium celebrare cum cardinalibus Italicis cepit. Monachi autem supradicti loci cum nonnullis episcopis et cardinalibus Gallicanis translationem celebrare incipientibus, papa orationem fudit ad Dominum, obnixe expostulans, ut de eadem re ueritatis indicium sibi ostendere dignaretur. Celebrantibus autem illis nocturnalem synaxim, tantus stupor et ebetudo mentis eos inuasit, ut omnino quid dicerent ignorarent. Attoniti autem tanto miraculo, regulare officium decantare inoffense ceperunt; mox enim ut translationis cantum celebrare disponebant, horrore simul et stupore  replebantur. Quod reuerendissimus pontifex aduertens, glorificare cepit et benedicere Deum et Benedictum famulum eius. Factum autem mane, abbatem ad se et monasterii priores conuocans, precepit ut altare de loco tolleretur, quatinus omnes patenter agnoscerent, utrumnam uera esset necne translatio illa; nolle ulterius aliquos de corpore beati Benedicti illorum ambagibus decipi, quem ipse temporibus pape Alexandri in monasterio Casinensi inuentum esse certissime nouerat. Illi autem prostrati pedibus eius, rogare ceperunt ne altare effodere preciperet, ne monasterium destrueret; se nichil certi de corpore beati Benedicti, nisi famam tantum a maioribus suis accepisse; si reliquie non  inuenirentur, scirent certissime monasterium destruendum, et possessiones a quibusque diripiendas. Tunc papa illorum precibus inclinatus conticuit, interdicens omnino, et ex parte sedis apostolice precipiens, ut ulterius eandem falsissimam translationem celebrare nequaquam presumerent  . Idem preterea apostolicus ordinatis in Gallia negotiis suis, Romam reuersus est. Et quoniam, ut supra taxauimus, facientibus nostris de Casinensis abbatis  electione predictus pontifex ultra modum commotus erat, fratres, qui a nostro abbate ad eum directi fuerant, monuit ut de abbatis electione patris Benedicti instituta seruarent. Cumque illi abbatis electionem unanimi fratrum consensu factam esse astruerunt, et nequaquam seditiose sed canonice ad id officium promotum dicerent, papa respondit: »Quomodo canonice uester abbas electus est, qui sibi deuotis et fidis concessit obedientias, repugnantes de monasterio expulit? Sed nunc ad monasterium redite; ibi per me siue per nuntios meos electione illius pleniter examinata, quod erit canonicum statuam.« Egressis igitur illis, cum hi qui supradictum abbatem exosum habebant, commotum apostolicum aduersus eum agnouissent, molestias  quas poterant illi inferre non desinebant. Comites interea Aquinenses cum ab huius loci infestatione nequaquam cessarent, ad illorum nequitiam refrenandam idem abbas animum dedit; singula namque monasterii castra uallo in giro muniuit, ibique ruricolas, qui eatenus in uillis deguerant, manere constituit; sicque contra eosdem comites se preparare modis omnibus cepit. Dignum sane uidetur ad posterorum memoriam ystorie presenti annectere miraculum, quod in hoc monasterio omnipotens Deus ad laudem et gloriam sui nominis ostendere dignatus est.

30. Tempore siquidem ipso, dum Iohannes cognomento Affidatus, in mansiuncula, que turri patris Benedicti  conlateralis est, nocturno tempore  sopori membra dedisset, euigilans audiuit dulcisonum officium ante nocturnalem synaxim in beati patris edecula ab angelis celebrari. Ad quod stupefactus, Sebastianum qui iuxta eum quiescebat, interrogat si iam fratres ad nocturnale officium surrexissent; qui, cum adhuc primam noctis uigiliam manere dixisset, iam dictus Iohannes exurgens ad turrem accessit, quam immensi splendoris et inauditi odoris replebat fragrantia. Stupefactus autem, et id quod in re erat aduertens, Ottonem abbatem adiit: que uisa et audita fuerant, seriatim enuntiat. Qui Deo omnipotenti gratias agens, iuxta quod uenerande memorie uictori III, pape, et Theodemario seruo Domini reuelatum fuerat  , iam dictam  turrem cum largo habitaculo in oraculum domini Saluatoris et eius genitricis uirginis Marie dedicari constituit; conuocatisque artificibus, cellarium inter dormitorium et titulum sancti protomartyris Stephani construxit; sed morte preuentus explere nequiuit. Iam dicte uero cantilene suauitas et odoris fragrantia ac lucis immensitas, ab antiquis uiris in iam dicta turri in precipuis festiuitatibus uisa et audita narrantur, sed quam maxime unoquoque  anno depositionis die beati patris Benedicti adueniente, audiri et uideri solitum est. Obiit autem prefatus abbas die Kalendarum Octobrium , et sepultus est iuxta ecclesiam sancti Andree apostoli in cymiterio fratrum, intreuntibus iam dictum cymiterium ad leuam.

Beatissimus BRUNO abbas huius monasterii quadragesimus, sedit annis tribus, mensibus decem.

31. Hic  Liguria prouincia ortus ex illustri Astensium ciuium prosapia, sed illustres [4600 1Kb] ab infantia possidens mores, liberalibusque studiis a pueritia sufficienter instructus, Astensis  episcopii canonicus extitit. Qui desiderio regni celestis patriam parentesque relinquens, ad hunc locum ut Deo liberius sub monachili habitu deseruire ualeret,  Romanam properans uenit ad urbem. His porro diebus  Urbanus  papa secundus uniuersali presidebat ecclesie, Factum est autem, ut eo tempore quo idem uir ad hunc locum tendebat, Signensis episcopus uita decederet; quem idem reuerendissimus pontifex in diuina seruitute feruere aspiciens, dixit ad eum: »Sicut tranquillitas maris multotiens infert periculum nautis, ita et monachis a seculi turbine remotis quies et securitas ipsa perniciosissimum solet inferre naufragium. Unde nostris monitis te obedire conuenit, et Signensis ecclesie curam, que tibi a nobis iniungitur, tanto diligentius ac religiosius quanto scientia ac sapientia polles, regere stude.« Cuius cum ille sermonibus minime preberet assensum, precepit ei ut ad ciuitatem predictam  pergeret, ibique uice Romani pontificis episcopum ordinans, iret quo uellet. Tunc supradictus uir illuc adueniens, cum sibi iniuncta implere satageret, idem papa clam Signensibus apices destinans, eum episcopum ordinari precepit. Talia dum ad eius notitiam peruenissent, in tempeste noctis silentio beate Marie ecclesiam egrediens, fugam arripuit. Itaque dum meditata implere satageret, in quodam triuio uirgo quedam imperiali trabea adornata, cuius facies splendebat sicut sol, illi eminus astitit. Quam, unde, qualis, queue esset, et quo tenderet, dum requisisset, illa respondit: »Sponsam quam non bene fugis, me noueris esse. Quapropter ut ad ecclesiam redeas, ex Dei omnipotentis parte precipio; et caue  ne Dei ulterius uelis resistere uoluntati;« et his dictis disparuit. Perculsus ad hec Bruno tanto uirginis famine, Deique in sua ordinatione uoluntatem aduertens, succubuit, ac pontificii cathedram letantibus cunctis suscepit. Ordinatus autem, in ea qua fuerat mentis intentione permansit. Unde adinuenta  opportunitate sub supradicto abbate Oderisio ad hunc locum perueniens, flentibus qui cum eo uenerant, et nichil tale de ipso suspicantibus, monachus factus est. Signenses autem grauiter illius ferentes absentiam, Paschalem papam secundum adeunt, rogant ut illum potius episcopatus sui curam gerere cogeret, quam sibi tantum consulens, in Casinensi cenobio quietum et remotum a seculi turbine uelle quiescere. Pontifex autem illorum ad uerba commotus, strenuos a suo latere destinat uiros, per quos eidem Brunoni ex parte sedis apostolice mandat, ut in cura ouium suarum studeat, et Romano pontifici pro causis ecclesiasticis semper adereat; arguens insuper illum et increpans, cur absque apostolice sedis licentia ausus fuisset monasterium petere, quo  illum omnino esse non permitteret ipse. Ad hec prephatus Bruno rescripsit  : »Cuncti proculdubio qui in Romana sunt ecclesia, noscunt quia nisi contra ecclesiam scismaticorum seuiret insania, hoc quod nunc egi a multis iam annis opere impleuissem: nunc uero quia in Romana ecclesia Petro clauum regente, tota per orbem Christi Dei nostri gratulatur ecclesia, uentorum iam turbires silent, maria pacata quiescunt. Idcirco, quod Deo semel deuoueram, reddere cogor. Melius est enim non uouere, quam uouere et non reddere . Quod si quis fortasse michi obiiciat, quod semel acceptum episcopatum relinquere non debeam, licenter respondeo, quod multi sunt qui pontificatus iura non deserunt, et de sinistris sunt, dicente Domino:  Principes fuerunt, et non cognoui; iudices extiterunt, et non per spiritum meum . Hii autem qui recta intentione episcopatum dimiserunt, certum est eos de eterna felicitate perenniter cum Christo gaudere. Michi porro exempla sanctorum non desunt, quorum uestigia secutus sum, qui relicto tumultu seculi quietam uitam adepti sunt. Unde per uos summum pontificem obnixe deprecor, ut de reliquo amplius michi molestus non sit, et quietum portum in quem Christo gubernante perueni, ne me relinquere cogat, suppliciter posco.« Cumque nulla ratione eundem apostolicum nec Signinum populum flectere ualeret, supradictus abbas Oderisius rogauit eundem pontificem, ut prephatum uirum sub monachili  habitu [4601 1Kb] in hoc monasterio Deo militare permitteret, atque pro obsequio, eiusdem pontificis fultus auxilio, quadraginta diebus in Romane ecclesie seruitio esset, et Signensem . . . . Idem papa aurem accommodans quieuit. Post hec autem ab eodem pontifice atque abbate nostro  , una  cum Boamundo  sicut supra retulimus, in Gallias directus  , uice Romani pontificis in eisdem partibus  sinodum secundum traditionem ecclesiasticam tenuit . Inde quoque Romam reuersus, 44. die ab Ottonis abbatis depositione extante ad hoc monasterium rediit, atque a fratribus est in huius cenobii regimine ac cura prelatus . Hidem uero apostolicus ad hunc locum postea ueniens, non solum dignum illum esse abbatem in conuentu fratrum peroratus est, uerum etiam in apostolicam sedem dignum sibi successorem fore testificatus est. Non autem idem uir otiose hic uixisse credendus est, qui tales ac tantos nobis scripturarum exposuerit libros, de quibus summam, illorum scilicet qui in nostris manibus uenere,  pandere curamus  : super Psalterium, super Genesim, super Exodum, super Leuiticum, super Numerum, super Deuteronomium, super Ysayam, super Cantica canticorum, supe Iudicum, super Apocalypsin. De totius autem anni festiuitatibus atque diebus dominicis composuit sermones 69, omelias 155.

32. Hoc  preterea tempore  Adenulfus, Lando, et Adenulfus Aquinenses comites diabolica debriati uesania castrum Terame rusticorum proditione ingredientes, et eiusdem castri habitatores in suam fidelitatem iurare facientes, oppida monasterio pertinentia depredare ceperunt. Hoc, ubi predicto abbati nuntiatum est, ad eosdem comites dirigens, ut castrum monasterio redderent, et a tantis iniquitatibus et direptionibus cessarent  monere cepit. Illi autem eius dicta non solum facere, sed etiam audire spernentes, deteriora in dies agere mirabantur [4602 1Kb] . Tunc abbas cum fratribus communicato consilio, eosdem sacrilegos a liminibus ecclesie separauit, ac e uestigio Robbertum principem euocans, ad eiusdem castri recuperationem inuitat. Qui copioso ualde congregato exercitu, super eundem castrum adueniens, illum oppugnare modis omnibus cepit; cumque hostiliter ibi per dies ferme quindecim resedisset, idem comites miserunt ad eundem abbatem, quod si illos cum armis suis exinde exire permitteret, idem castrum absque omni controuersia protinus monasterio redderent. Quod, dum abbas annuisset, supradictum castrum in monasterii huius potestate recepit, die Iduum Augustarum anno dominice  incarnationis 1108. Pro quo uidelicet castro idem abbas Capuano principi libras ducentas contradidit.

33. Mense itaque Octobrio adueniente, idem apostolicus ad hunc locum adueniens, sociato sibi nostro  abbate synodum celebraturus Beneuentum perrexit. In qua uidelicet uestigia predecessorum suorum secutus constituit, ut quicumque inuestituram ecclesie uel ecclesiasticam dignitatem de manu laici acceperit, et dans et accipiens communione priuetur. uestimenta uero secularia et pretiosa clericis reprehendit, et talibus uti interdixit. Cum autem Capuam deuenisset, rogatus ab eodem abbate ecclesiam sancti Benedicti, quam Desiderius abbas intra eandem ciuitatem renouauerat, sollemniter dedicauit; in qua etiam de uestimentis sanctissimi patris Benedicti recondidit; sicque ad hoc monasterium ueniens, Romam reuersus est.

34. His porro diebus  Roggerius dux preceptum  fecit beato Benedicto de ouibus  loci istius, ut nullam dationem uel censum ulterius inde exigeret tam ipse quam successores sui, in omni pertinentia montis Gargani, et licentiam hospitandi semper habeant cum eisdem ouibus, ab ecclesia que dicitur Passari, usque ad Salpitanum pontem qui Lambardorum dicitur, usque in mare, et usque in uadum de fico, decem librarum auri pena apposita. Tunc temporis . Laydulfus filius Pandulfi comitis de Presenzano  in presentia eiusdem abbatis manifestauit et renuntiauit se de inclita parte sua de castello Mortula, et Casa Fortini, et Cucuruczu, et Rocca de Bantra, pena apposita centum librarum auri, si hoc remouere quesisset. Sed et Iohannes Triuentine sedis episcopus, una cum Robberto filio Tristayni   Limessani castri domino, optulit huic loco ecclesiam sancte Illuminate infra fines predicti castri Limessani, loco ubi dicitur Petra maiore, cum omnibus ecclesiis et pertinentiis suis, pena indicta centum librarum auri id remouere querentibus . Notandum plane uidetur, nequitiam et fraudulentiam Alferii Triuentinensis episcopi  hoc in loco inserere. Hic enim, dum prepositus in eadem beate Illuminate ecclesia esset, sciens supradictam ecclesiam monasterio sancti Eustasii ab ipso sue constructionis exordio subditam, et a Beneuentinis principibus in eodem loco concessam, simulque cupiens eam a dicione eiusdem monasterii subducere, accessit ad prepositum qui tunc monasterio preerat, eumque rogare suppliciter cepit, ut  sibi cartas eiusdem loci ostenderet, dicens sue hereditatis cartas ibidem esse repositas: orare ut sibi illas exinde auferre permitteret, ne forte temporis uetustate perirent. Prepositus autem nullum in uerbis eius dolum existimans, dat ei et perquirendi  et asportandi licentiam. Tandem igitur inter reliquas preceptum a Beneuentanis principibus de ecclesia sancte Illuminate monasterio sancti Eustasii factum inuenit; quod uidelicet lucide satis et aperte continebat, qualiter ecclesia illa a sue constructionis principio monasterio beati Eustasii a Beneuentanis principibus tradita fuerat. Huius ille ductus inuidia, et iniqua debriatus uesania, rapuit, abscondit, et ad domum propriam reuersus illud minutatim incidit. Hec ita acta fuisse ego ex ore Alberti huius nostri cenobii monachi ultimam fere iam etatem agentis audiui, ne quis hoc existimet mendose descriptum.

35. Anno autem dominice incarnationis 1110, indictione 3, mense Iunio, sexto eiusdem, stella cometes apparuit. Eo etiam tempore iam dictus  Paschalis papa secundus Urbem egrediens, ad has partes deuenit, et ducem ac principem, omnesque comites Apulie, Calabrie, ac Principatus aduocans, accepit securitatem ab eis, quatinus illum adiuuarent contra Heinricum imperatorem, si necessitas sibi incumberet, et ad hoc prouocati fuissent. His ita peractis, Romam rediit, et omnes proceres Romanorum simili sacramento constrinxit. Heinricus interea imperator immensum ualde exercitum congregans, intrauit Italiam  predecessorum suorum antiquorum uidelicet imperatorum dignitates et iura, et imperii coronam ab eodem pontifice Rome accipere cupiens, sicque cursum suum cotidie accelerabat. Erat iam hyemis tempus ; cumque  in Tusciam deuenisset, missis Romam  in porticu sancti Petri nuntiis, cum Petro Leonis et aliis pontificis nuntiis, hoc pactum inter eos deliberatum est ; ut imperator scripto refutaret omnem inuestituram omnium ecclesiarum in manu pontificis in conspectu cleri et populi, in die coronationis sue, et postquam papa fecerit de regalibus, sicut in alia carta scriptum est, sacramento firmabit, et dimittet ecclesias liberas, cum oblationibus et possessionibus que ad regnum manifeste non pertinebant, et absoluet populos a iuramentis que contra episcopos facta sunt. Patrimonia et possessiones beati Petri restituet et concedet, sicut a Carolo, Ludouico, Heinrico, et aliis imperatoribus factum est, et tenere adiuuabit [4603 1Kb] , secundum suum posse, et non  erit in facto aut in consilio, ut idem papa perdat papatum Romanum, aut uitam, uel membra, uel capiatur mala captione, aut per se, aut per summissam personam, nec ipse, nec fideles ipsius, qui pro ipso securitatem ei fecerint, id est Petrus [4604 1Kb] Leonis cum filiis suis, quorum bona dampnum studiose non patiantur, uel alii [4605 1Kb] , quos imperatori significauerit, et si quis eis malum fecerit, rex eos  fideliter adiuuabit. Pro huius securitatis obseruatione, mediatores dabit eidem pontifici Fridericum  filium sororis sue, Engilibertum  et Theobaldum  marchiones, Hermannum et Gotfridum comites, Fridericum palatinum comitem de Saxonia, Beringarium de Baioaria, Fridericum Saxonem, Albertum cancellarium, Cononem fratrem Beringarii, Sigeboth de Baioaria, Heinricum ducem Carinthie, Bertulfum filium ducis Bertulfi, qui iurabunt pape securitatem de uita, de membris, de papatu, de captione; et si imperator hec omnia suprascripta non obseruasset, ipsi cum honoribus suis ad Romanam ecclesiam se tenerent. Obsides pro securitate pontificis rex dare pollicitus est proxima quinta feria, et secure mitteret ad insulam in potestate  pape, Fridericum ducem nepotem suum, Brunonem episcopum Spirensem, Chonradum nepotem comitis Herimmanni, et filium eius, et Heinricum fratrem comitis Friderici. Obsides si recepisset, redderet in die coronationis sue transito ponte; et si forte coronatus non fuisset, aut non transisset, similiter redderet apud castellum sancti Angeli. Legatos autem quos papa ad eum misisset, in eundo et redeundo securos faceret tam a se quam a suis, et si eis nescienter iniuria illata fuisset, ad emendandum fideliter adiuuaret. Et postquam rex hoc adimpleuit, papa preciperet episcopis presentibus in die coronationis eius, ut dimittant regalia imperatori et regno, que ad regnum pertinebant tempore Caroli, Ludoyci, Heinrici, et aliorum predecessorum  eius: scripto firmabit sub anathemate auctoritate sua et iustitia, ne quis eorum uel presentium uel absentium, uel successores eorum, intromittant se uel inuadant regalia, id est ciuitates, ducatus, marchias, comitatus, monetas, teloneum, mercatum, aduocatias imperii, iura centurionum, et curtes, que manifeste imperii erant, cum pertinentiis suis, militias et castra imperii, nec ipse imperatorem, nec Romanum imperium super his ulterius inquietaret, et priuilegio sub anathemate confirmaret, [4606 1Kb] nec posteri sui inquietare presumerent. Imperatorem benigne et houorifice susciperet, et more predecessorum ipsius catholicorum imperatorum scienter et non subtracto coronabit, et ad tenendum imperium officii sui auxilio adiuuabit. Si papa hoc  non adimpleuerit, Petrus Leonis cum omnibus suis teneret se ad imperatorem. Obsides autem, nisi effugerent, redderet altero die post coronationem; si per papam remanserit ut non coronetur, similiter reddet. Cumque hoc inter eos constitutum fuisset , iureiurando firmauit hoc imperator, Albertus cancellarius, Hermannus, Fridericus et Gotfridus comites, Fridericus Saxo et Cuono frater Berengarii,  Sigeboth de Bauoaria, Heinricus dux Carinthie, Bertulfus filius ducis Berthulfi, atque Albertus cancellarius [4607 1Kb] . Hi omnes post imperatorem eo ordine iurauerunt, ut si imperator hoc implere nollet, ipsi cum omnibus suis tenerent se ad Romanam ecclesiam.

36. Postquam autem hec ita firmata sunt, idem apostolicus direxit ad eum litteras  , per quas ei mandauit, quod illuminatori omnium gratias ageret, qui cordis ipsius oculos illuminare dignatus est, ut patris eius nequitiam toto iam seculo diffamatam, et interius cognosceret et grauius abhorreret. Apostolica namque sedes eum ad eterni Patris uiscera confugientem paterna benignitate susciperet, et inter matris ecclesie filios familiarius confouere optaret. Si enim sicut suarum apostolice sedi  litterarum allegatione promittebat, plena mentis deuotione sibi suisque legitimis successoribus obedientiam exhibere curasset, quam siue reges siue imperatores catholici suis predecessoribus exhibuerunt, ipse profecto eum ut catholicum imperatorem haberet, et honorem eius per Dei gratiam seruaret, atque augere curaret. Nam si [4608 1Kb] in cepta uellet probitate persistere, magna [4609 1Kb] Romano imperio salus per apostolice sedis obedientiam proueniret; quam ob causam non solum in partes illas uenire, sed extremis quoque periculis personam suam exponere paratus esset. Ceterum, quia ad presens ad ipsum uenire temporis qualitas rerumque non pateretur per suos nuntios uoluntatem suam aperire, et imperator suam insinuare ualeret. Postulat interea  imperator, ut patris sui cadauer in ecclesia sepeliri permitteret. Ad quod papa respondit, quod sanctarum scripturarum exinde sibi obstaret auctoritas, et miraculorum prohiberet reuerentia diuinorum. Ipsos enim Dei martyres iam in celestibus positos id terribiliter exigisse sciret, ut sceleratorum cadauera de suis basilicis pellerentur; ut quibus uiuentibus non communicamus, nec mortuis communicare possimus. Mense autem Februario cesar concite castra sua mouens ad Urbem tendebat. Pontifex autem exortarios ubique dirigens apices, non cessabat Normannos et Langobardos ad Romane ecclesie seruitium inuitare; sed qui uerba ferebat, uerba recepit. Post hec idem imperator Romam  accessit tertio Idus Februarii, in sabbato uidelicet ante quinquagesima . Romanis uero instantibus, ut honorem et libertatem Urbis sacramento firmaret, callide illos cesar circumuenire cupiens Teutonica lingua iusta suum uelle iurauit; nonnulli autem ex Romanis hoc agnoscentes, et fraudem esse in negotio proclamantes, in Urbem se receperunt.

 37. Igitur ubi pontifex imperatorem uenisse cognouit, directis nuntiis securitatem ab eo et obsides expetebat. Cui cesar obsides tradens, et ab eo obsides recipiens, iureiurando firmauit de ipsius apostolici uita, de honore, de membris, de mala captione, de regalibus etiam et patrimoniis beati Petri, et nominatim de Apulia, Calabria, Sicilia, ac Capuano principatu; factis etiam sacramentis, quod omnes inuestituras [4610 1Kb] ecclesiarum et earum res omnino quietas dimitteret. Altero die  obuiam ei pontifex misit in montem Gaudii, qui et Marii dicitur, baiulos cereostatarios, stauroferos, aquiliferos, leoniferos, lupiferos, draconarios, candidatos, defensores, stratores, et maximam [4611 1Kb] populi multitudinem cum floribus et palmis. Duo iusta priorum imperatorum consuetudinem  iuramenta, unum iusta ponticulum, alterum ante portam porticus, Romanorum populo fecit. Ante portam a Iudeis, in porta a Grecis cantando exceptus est. Illic omnis Romane urbis clerus ex pontificis precepto conuenerat, et eum ex equo descendentem usque ad sancti Petri gradus cum laudibus deduxerunt. Cum uero ad superiora graduum ascendisset, illic domnus papa cum episcopis pluribus, cum cardinalibus presbyteris et diaconibus, cum subdiaconibus, et ceteris scole cantorum ministris affuit. Quem imperator ut uidit, de equo descendens procidit ad pedes eius, demumque exurgens, in nomine Trinitatis in ore et fronte et oculis ei pacem dedit, ac stratoris officium exibuit; moxque dexteram pontificis tenens, cum magno populorum  gaudio et clamore ad portam peruenit argenteam. Ibi ex libro professionem imperatoriam fecit, et a pontifice imperator designatus est, et iterum a pontifice osculatus; mox super eum orationem primam, sicut in ordine continetur, Lauicanus episcopus dedit  . Post ingressum basilice, cum in rotam porfireticam uenisset, positis utrisque sedibus consedere. Pontifex restaurationem inuestiture et cetera que in conuentionis carta scripta fuerant requisiuit, paratus et ipse, que in alia conuentionis carta fuerant adimplere. Ille cum episcopis suis et principibus successit in parte iusta secretarium; ibi diutius quod eis placuit tractauerunt. In quo tractatu interfuere Langobardici episcopi tres, Bernardus  Parmensis, Bonus senior Regitanus, Aldo Placentinus. Cum autem hora longior se protraheret, missis nuntiis pontifex conuentionis supradicte tenorem petiit adimpleri. Tunc episcopi transalpini ad pontificis uestigia corruerunt, et ad oscula surrexerunt. Sed post paululum familiares regis dolos suos paulatim aperire ceperunt, dicentes: scriptum illud  quod condictum fuerat, non posse firmari auctoritato et iustitia. Quibus dum euangelica et apostolica obiiceretur auctoritas, quia reddenda cesari, que sunt cesaris , et nemo militans Deo implicat se negotiis secularibus , et iusta beatum Ambrosium, ab episcopali officio alienus sit talia agens: cum hec et alia illis apostolica et canonica capitula obiicerentur, illi tamen in dolositate sua et pertinacia permanebant.

38. Imperator interea cupiens suis assertionibus pontificem decipere, ait: »Discordiam que inter te et Stephanum cognomento Normannum usque nunc fuit, uolo ut iam finem accipiat.« Is enim Stephanus ob fidelitatem eius multa pericula sustinuerat. Ad hec papa: »Dies maxima ex parte preteriit, et  officium prolixum erit hodie, ideoque primitus si placet, quod uestrum est impleatur.« Unus autem ex his qui cum imperatore uenerant, confestim surgens in medium ait: »Quid uerbis opus est tantis? Indubie noueris dominum nostrum imperatorem ita uelle accipere coronam, sicut illam Carolus, Pipinus, ac Ludoycus sumpsere.« Quod cum papa se id non posse implere dixisset, cesar iratus, et seductus consilio Alberti archiepiscopi Maguntini  , et Bruchardi episcopi Saxonum  , non ueritus est eum suis armatis militibus circumdare. Sed cum iam dies declinaret in uesperam, consultum a fratribus est, ut imperator eodem die coronaretur, ceterorum tractatus in sequentem ebdomadam differretur. Illi etiam hoc auersati sunt.  Inter hec tam pontifex quam omnes qui cum eo erant, a militibus armatis custodiebantur. uix tandem ad altare beati Petri pro audiendis misse officiis conscenderunt, uix ad sacramenta diuina conficienda panem, uinum, aquam inuenire potuerunt. Post missam ex cathedra descendere compulsus pontifex, deorsum ante confessionem beati Petri cum fratribus sedit; ibi usque ad noctis tenebras ab armatis militibus custoditus, inde ad hospitium extra ecclesie atrium cum fratribus deductus est. Capta est cum eo et clericorum et laycorum numerosior multitudo. Pueros etiam ac diuerse etatis homines, et clericos, qui obuiam ei cum floribus et palmis processerant, alios detruncauit, alios expoliauit, alios uerberauit, alios in captione detinuit.  Iohannes interea Tuscolanensis episcopus et Leo Ostiensis, papam in uinculis tentum ut perspexerunt, habitu plebeio induti in Urbem se receperunt.

39. Igitur  Romani papam captum ut audiere, repentinus illos tumultus, dolor et gemitus inuasit; euestigio Alemannos qui causa orationis seu negotii aut uisendi in Urbem ingressi fuerant, interficiunt. Atera autem die  ab Urbe  egredientes pugnam conserunt, multosque de exercitu imperatoris interficientes, et eorum spolia capientes, aduersus Teutonicos acrius pugnauerunt, adeo ut eos ex porticu pene propellerent, ipsum etiam imperatorem equo deiicerent et in faciem uulnerarent. Hoc ubi Otto comes Mediolanensis  perspexit, pro imperatore se ad mortem obiciens, equum suum contradidit; nec mora, a Romanis captus, et in Urbem inductus, minutatim concisus est, eiusque carnes in platea canibus deuorande relicte. Tunc imperator, ubi Romanorum uictoriam et suorum perditionem aspexit, clamauit et dixit: »uidetisne, o milites mei, me interfici a Romanis, et non me defenditis?« Ad hanc uocem uideres Alemannorum et Romanorum micare enses, alios  discindi a capite usque ad pectus, nullaque erat requies morientum. Quam perniciosissima dies tunc Romanis et hostibus eorum fuit, cum hinc et inde tot millia hominum cesa iacebant! Fluuius etiam ipse Tyberis occisorum cruore rubeus et infectus uidebatur. Iam ad occasum dies uergebat, cum Teotonici bello resoluti a pugna se subducere ceperunt; uirtus namque eorum, ut ait Eutropius  , sicut primo impetu maior est quam aliorum, ita sequens minor est quam feminarum. Habent namque aliquid simile cum niuibus suis; nam statim ut tacti calore fuerint, in sudorem conuersi deficiunt, et quasi a sole soluuntur. Igitur Romani ut Cymbros bello cessisse uiderunt, ad spolia et predas conuersi, spoliisque peremptorum onusti, in Urbem  redire ceperunt. Hoc ubi cesar aduertit, imperat suis ut Romanos qui spoliis onusti in Urbem redibant, unanimiter inuaderent. Quod cum factum fuisset, plures oppressione et suffocatione quam gladio mortui sunt. In tanta igitur perturbatione uaria fortuna, uariique erant euentus. At Teutonici, cum ad castrum Crescentii peruenissent, Romani, pilis de castro emissis illos in fugam conuertunt. Quibus omnibus rebus Alemanni permoti, cum multitudine Romanorum castra sua compleri, et suum exercitum premi uidissent, in castris se receperunt, tantusque terror eos inuasit, ut per totum sequens biduum  die ac nocte in armis essent. Nocte autem adueniente, episcopus Tuscolanensis, omnem Romanum populum aduocans, dixit ad eos:  »Licet uerba  , karissimi filii, nobis uirtutem non addant, neque strenuus ex imbecille, neque robustus reddatur ex timido: omnis tamen uobis causa est pro uita, pro gloria, pro libertate, pro defensione sedis apostolice. Omnia namque hec n uestris dextris portatis  ; nam qui desiderat pacem, preparet bellum. Filii uestri contra ius, contra fas in compedibus detinentur, et apostoli  Petri basilica toto orbe, ueneranda, armis, cadaueribus atque cruore est repleta. Quid autem aliut exinde nisi malum dicere possumus? Ecclesia namque penitus attrita et desolata est; unde rogamus et obsecramus, ut ei subueniatis, et ad tantam iniuriam ulciscendam totis uiribus insurgatis: nam ubi uiri sunt qui eis obsistant? uelociores sunt ad fugiendum quam ad resistendum. De Dei et [4612 1Kb] nostri, et beatorum apostolorum Petri et Pauli misericordia confidentes, ab omnibus uos peccatis absoluimus.« Hac igitur Romani ortatione animati, omnes insimul contra imperatorem sacramento se constrinxerunt, et omnes qui eos adiuuarent, in loco fratrum habendos statuerunt. Hoc ubi imperatori nuntiatum est, eadem nocte eundem apostolicum exinde abstrahens, tanto  metu ex porticu profugit cum suo exercitu, ut non solum sarcinas, sed multos etiam socios in ospitiis reliquerit. Post duos autem dies milites aduocans, precepit pontificem expoliari uestimentis suis. Quod dum factum fuisset, uinculis alligatum secum duxerunt. Dehinc usque ad pedem Soractis progredientes, iusta beati Andree monasterium Tyberis alueum transierunt, et per Sabinos ad Lucanum pontem  iter agentes, ulteriores Romane urbis partes aggressi sunt. Trahebantur inter hec clericorum et laycorum nonnulli funibus alligati; pontifex autem cum duobus episcopis, Sabinensi  uidelicet et Portuensi  , et cardinalibus quattuor, apud castellum Trebicum, ceteri uero cardinales apud Corcodilum in custodia tenebantur. Latinorum uero  nullus cum eodem pontifice audebat colloqui. Custodiebatur autem a magnatibus imperatoris, ab ipsis etiam et obsequebatur, ad ultimum uero tam causa suspectionis, quam et concordie gratia reductus est in castra. Fuit autem idem apostolicus in eodem carceris ergastulo diebus 61. Iohannes interea Tusculanensis episcopus per epistolas non cessabat confortare, sollicitare ac roborare animos fidelium ad succurrendum et auxilium ferendum sedi apostolice afflicte ac destitute. Tunc princeps in Patenariam cum suis adueniens, elegit milites ferme trecentos, et misit in adiutorium Romanis; qui uenientes Ferentinum, inuenerunt Ptolemeum et omnes proceres illarum partium fauentes imperatori. Imperator autem cum omni suo exercitu iam transmeauerat  Tyberim, qua de re cum non possent Urbem intrare, Capuam repedarunt.

40. His porro perturbationibus instantibus dux Roggerius cum Boamundo fratre suo uita decedit  . Horum itaque mors Normannis magnum timorem, imperatori autem et exercitui eius, ac omnibus Langobardis, audaciam maximam tribuit:  re enim uera uehementer conturbati fuerant de aduentu imperatoris, ne uidelicet pellerentur de Principatibus, Apulia, seu Catabria, et munitissima loca eligebant omnes, et edificabant ibi munitiones contra aduentum imperatoris. Princeps autem, habito cum suis consilio, ad imperatorem legatos direxit, pacem ab eo et securitatem expetens. Itaque cum et agros Romanorum imperator cotidie depopularet, et eorum animos dolis ac pecunia pertemptaret, tantam Deus populo constantiam tribuit, ut nichil cum eis pacis sine pape et cardinalium liberatione inire potuerit. Diuersis inter hec consiliis distrahebatur; sed perpetrati sceleris conscius, nichil sibi ulterius tutum fore apud papam arbitrabatur. uidens itaque sibi euenisse quod non putabat, cepit  iureiurando firmare, quod nisi pontifex uoluntatem suam implere morigeraret, et ipsum et omnes quos habebat in uinculis, alios interficeret, alios membris detruncaret. Sed cum flectere in hoc pontificem minime posset, in hoc tandem plena deliberatione conuenit, ut omnes quos ceperat liberos faceret, dummodo securitatem sibi aput papam futuri temporis prouideret. Hoc profecto per principes suos, hoc per clericos, hoc per laicos, hoc per ciues Romanos sollicitus satagebat. Ceterum domnus papa facilius uitam exponere, quam inuestituris episcopatuum et abbatiarum consentire malebat, quamuis ille per inuestituras illas non ecclesias, non officia quelibet, sed sola regalia se dare assereret. Proponebatur grauissimum scismatis periculum, quod  pene uniuerse Latinorum ecclesie immineret. uictus tamen miseriis filiorum, laborans grauibus suspiriis atque gemitibus, et in lacrimis totus effusus: »Cogor, ait, pro ecclesie liberatione ac pace hoc pati, hoc permittere, quod pro uita mea nullatenus consentirem.« Ad hanc enim securitatem confirmandam episcopi et cardinales qui capti fuerant expetebantur, nec omnino aliter aut captiuorum dimissio, aut ecclesie pax, quantum in ipsis erat, poterat prouenire. Cum itaque comes Albertus de Blanderada et ceteri imperatoris laterales iuramentis condiciones prescribi non sinerent, pontifex ait: »Quandoquidem condicionem perscribi non patimini, uerbis apponam.« Tunc totus ad imperatorem conuersus, dixit: »Iuramenta hec ideo facimus  tibi, ut uos illa que pacti estis faciatis et obseruetis.« Quod imperator cum suis omnibus letissime ac libentissime annuit. Ex uerbo igitur pape ab eis iuratum est  in agro iuxta pontem Mammeum  , qui Romanos a Teutonicis dirimebat, in hoc uidelicet modo, quod ulterius non inquietaret imperatorem neque eius imperium de inuestitura  episcopatuum et abbatiarum, et de iniuria sibi illata et suis in persona et bonis; imperatoris [4613 1Kb] aliquod malum sibi uel alicui persone non redderet pro hac causa, et penitus in persona imperatoris nunquam anathemata ponat; et concederet eidem imperatori et eius imperio, et priuilegio suo sub anathemate confirmaret [4614 1Kb] episcopos et abbates, libere electos, assensu imperatoris, sine symonia, quos idem imperator annulo et uirga inuestiat, et episcopus inuestitus libere consecrationem accipiat ab archiepiscopo, ad quem pertinuerit. Si quis uero a populo et a clero eligatur, nisi ab imperatore inuestiatur, a nemine consecretur, et archiepiscopi et episcopi libertatem habeant consecrandi inuestitos ab imperatore. Et regnum et imperium et patriciatum  officii sui auxilio tenere adiuuabit. Cumque hoc sacramento firmasset, demum imperator iurauit quod dimitteret eundem pontificem cum episcopis et cardinalibus, et omnes captiuos qui cum eo uel pro eo capti sunt, et obsides, et securos perduceret intra portas Transtyberine ciuitatis, nec ulterius caperet, aut capi permitteret. His qui in fidelitate sedis apostolice manerent, et populo Romane ciuitatis, pacem et securitatem seruaret tam per se quam per suos, et in personis et rebus, qui pacem sibi seruassent, eundem papam fideliter adiuuaret ut [4615 1Kb] papatum secure et quiete teneret, patrimonia et possessiones Romane ecclesie, que abstulit, restitueret, cetera que iure habere debet, more antecessorum recuperare et tenere adiuuaret bona fide,  et eidem pontifici fideliter obediret, saluo honore regni et imperii, sicut catholici imperatores catholicis pontificibus Romanis. Post hec Coloniensis archiepiscopus Fridericus, Gebeardus Tridentinensis, Bruchardus Monasteriensis, Bruchardus [4616 1Kb] Spirensis, Albertus cancellarius, Fridericus  , Herimannus, Albertus  , Fridericus  , Berengarius  , Fridericus  , Gotfridus  , et Guarnerius comites ac Bonifatius marchio  in hunc modum iurauerunt. Restabat illa exactionis et extorsionis portio, ut de inuestiture permissione priuilegium imperatori personaliter scriberetur. Nec ipse igitur nec ipsius laterales passi sunt, ut intra Urbem scriptura ipsa differretur, ubi sigillum pontificis  dimissum fuerat. Altero itaque die  in eodem campo qui Septem Fratrum dicitur, dum castra mouerent, illud dictari oportuit, et transito iuxta pontem Salarium Tyberis fluuio, dum aput Octauum castra sita essent, accitus ab Urbe scriniarius scriptum illud inter nocturnas tenebras exarauit; cui nimirum scripto ibidem quamuis inuitus  pontifex subscripsit. Porro cum ibidem cartam ipsam imperator accepisset, postmodum tamen cum ad beati Petri ecclesiam peruenissent, post corone acceptionem, eam ad manum pontificis retulit, nec solum contra eius uoluntatem, sed etiam contra omnem consuetudinem de eius manu accepit . Coronatus est autem idem imperator, portis omnibus Romane urbis, ne quis ciuium ad eum accederet, obseratis. Cumque ad hostie confractionem uenisset, partem ipse accipiens, partem imperatori contradens, dixit: »Sicut pars ista uiuifici corporis diuisa est, ita diuisus sit a regno Christi et Dei, quicumque pactum istud dirumpere temptauerit.« Post coronationem, finitis missarum solempniis, imperator statim ad castra in campum egreditur;  pontifex autem Urbem ingressus est. Abhinc igitur in Romana ecclesia scandala dissensionum et scismatum oriri ceperunt.

41. His quoque diebus, dum abbas noster Bruno ecclesiam sancti Thome apostoli extra castrum uallis frigide sitam solempniter dedicasset, mulier quedam quam immundus acriter uexabat spiritus, ad eum delata est; cuius calamitati compatiens, oratione premissa aquam de qua manus lauerat, patienti femine in potum tribuit, moxque ab ea diabolum effugauit. Eo etiam tempore quidam presbyter in Alemannie partibus, dum quendam puerulum psalmum 113 edoceret, et eo relicto alio perrexisset, puer somno fessus deprimitur; moxque rediens presbyter excitauit illum, imperans illi legere  psalmum. Puer autem perterritus, cepit alios corde tenus dicere uersus: increpatus autem a magistro, ut psalmum potius quam uersus diceret, ille magis ac magis cepit illos repetere. Intelligens autem presbyter puerum per Spiritum loqui, cepit illos ex ore illius describere. uersus autem hi sunt: »Rex morietur, et ursus interficietur, et erit terror in diuersorio. Sol et luna emittent uenenum suum, et stelle pluent sanguinem. Regina destruetur, et non stabit regnum eius, et erit superstes, Rex christianorum processit ex aluo matris; quem genuit, interfecit. Oculi eius ut faces ardentes, et ungues eius sicut gris [4617 1Kb] . Alia autem die puer interrogatus, nichil se ex hoc scire professus est.

 42. Prephatus namque abbas, sociatis sibi Guala Legionensi [4618 1Kb] episcopo, et Robberto Parisiensi [4619 1Kb]  , et aliis cardinalibus, cepit omnimodis instare pontifici, ut priuilegium quod imperatori fecerat disrumperet, eumque anathematis uinculo innodaret. Hi  autem qui cum papa in uinculis fuerant, dicebant: »Quod antea predicauimus, predicamus  una et consona uoce, et quod dampnauimus, damnamus. Alii autem non solum non [4620 1Kb] dampabant ea que contra apostolicam et uniuersalem ecclesiam facta fuerant, uerum etiam satis impudenter defendere conabantur. Igitur, dum istiusmodi dissensionibus apostolica ecclesia quateretur, relatum est eidem pontifici, quod supradictus uir illius dissidii et scandali dux et signifer esset. Quod ubi predictus abbas audiuit, temporis opportunitate reperta dixit ad eum:  Inimici mei dicunt tibi; quia te non diligo, et quia de te male loquor; sed mentiuntur. Ego enim sic te diligo, sicut patrem et dominum diligere debeo, et nullum alium te uiuente uolo habere pontificem, sicut ego cum multis aliis tibi promisi. Audio tamen Saluatorem meum michi dicentem:  Qui amat patrem aut matrem plus quam me, non est me dignus« . Unde et apostolus dicit: »Si quis non diligit Dominum Iesum, sit anathema maranatha . Debeo igitur diligere te: sed plus debeo diligere illum, qui et te fecit, et me. Huic enim tanto amori nichil unquam preferendum est. Fedus autum illud tam fedum, tam uiolentum, cum tanta proditione factum, tam omni pietati et religioni contrarium, ego non laudo: quis enim illud laudare potest, in quo fides uiolatur, ecclesia libertatem amittit, sacerdotium tollitur, unicum et singulare hostium ecclesie clauditur, multa hostia aperiuntur; per que quicumque intrat, fur est et latro? Habemus canones, habemus sanctorum patrum constitutiones a temporibus apostolorum  usque ad te: uia regia incedendum est, neque ab ea in aliquam partem declinandum. Apostoli omnes illos damnant  , et a fidelium communione segregant, quicumque per secularem potestatem ecclesiam obtinerent; laici enim, quamuis religiosi sint, nullam tamen disponendi ecclesiam habent facultatem. Hec namque constitutio apostolorum sancta est; cui quicumque contradicit, catholicus non est: omnis autem qui heresim defendit, hereticus est; nemo autem hanc non esse heresim dicere potest, quam sancta et apostolica ecclesia in multis conciliis heresim nominauit, et simul cum suis auctoribus dampnauit et excommunicauit.« Talis allocutio inter pontificem et abbatem inuidie et odii fomitem ministrauit. Inter reliqua autem,  que tunc contra eumdem abbatem locutus est, ait: »Si non accelerauero tollere ei abbatiam, futurum est, ut ipse suis argumentationibus Romanum michi tollat pontificatum.« Quapropter eidem abbati ab Urbe direxit epistolam  , per quam mandat,  quod non deberet episcopus simul esse et abbas, nec ulterius ferre sedem apostolicam, aliquem episcopum tam famosissime abbatie preesse. Fratribus etiam per Leonem Ostiensem episcopum et huius cenobii monachum litteras misit, in quibus precepit, ut ulterius eidem uiro obedientiam non exiberent, sed secundum Deum regulariter sibi abbatem eligerent; quod si aliter agerent, in omnibus cellis huic cenobio subditis abbates proprios ordinaret. Hoc ubi abbas audiuit, fratres conuocans cepit ostendere illis dissensionem, que inter se et pontificem pro causis ecclesiasticis erat, simulque etiam monuit illos, ut si uellent abbatem quem ipse eligeret, et illos et hunc locum pro suo posse protegeret atque defenderet. Erat tunc in hoc monasterio  frater quidam Peregrinus nomine, natione Ligur, seculari astutia callidus, cui eandem abbatiam dare decreuerat. Quod cum fratres prescissent, dixerunt abbati, quia quandiu ipse uellet abbatis iure preesse, omnes illi ut patri et domino obedirent: sin autem abbatiam uellet relinquere, electionem que illis precepto regule debebatur, nulli omnino contraderent, sed ipsi antiquo more abbatem sibi eligerent. Hoc ubi ille audiuit, putans se id uiolenter implere, armatos milites ad monasterium custodiendum in suum auxilium euocat. Die uero altero fratribus cum pace ad missam celebrandam ecclesiam intrantibus, subito aduenit diuersis armata telis multitudo furentium, et qui essent, qui uoluntatem abbatis nollent implere, querentium. Fratres autem nimis  hec indigne ferentes, ac unanimiter super illos irruentes, de monasterio eiecerunt. Quod cum abbati nuntiatum fuisset, ad hoc monasterium ascendit, et ad se fratres aduocans: »Nolo, inquit, ut propter me inter uos et Romanam ecclesiam scandalum oriatur, ideoque uirgam pastoralem quam michi tradidistis recipite, et mox eam super altare ponens, fratribusque absolutionem faciens, ad episcopatum suum reuersus est, ubi sancta conuersatione feliciter usque ad Oderisii II. abbatis tempora uiuens, e mundo recessit pridie Kal. Septembris  ; sepultus uero est in ciuitate Signina in ecclesia sancte Dei genitricis et uirginis Marie: ad cuius memoriam miracula Dominus patrare non desinit usque in hodiernum diem. His diebus defuncto in Terracinensi  ecclesia Benedicto episcopo Gregorius huius cenobii a pueritia monachus et in scripturis sanctis eruditissimus, a Romano pontifice in eadem ecclesia episcopus sustituitur  . Similiter etiam in cenobio sancti martiris Christi uincentii, Amicus huius  Casinensis monasterii decanus abbas preficitur  , et in Romana ecclesia Oderisius  et Roscemannus  diaconi cardinales ordinantur.

GIRARDUS huius monasterii abbas quadragesimus primus, sedit annis undecim, mensibus tribus,

43. Hic nobilissima Marsorum comitum progenie originem ducens, in primis pueritie sue annis omnipotenti Deo in hoc monasterio oblatus, atque a Desiderio abbate susceptus, et in monasterio sancti Nycolai in Pica prepositus constitutus, demum uero ab Oderisio qui Desiderio in monasterii successit regimine, huius loci decanus ordinatus est. Sed cum post Ottonis transitum, Bruno ordine quo supra retulimus  abbas effectus fuisset, Romanus pontifex grauiter ut antea iam diximus eius ferens electionem,  scripsit ei ut abbatiam dimitteret, ac episcopatum suum peteret. Ille scismatis et discordie periculum metuens, abbatiam reliquit. Post hec fratres in capitulum conuenientes, omnium unanimitate abbas ordinatus est . His quoque diebus Roggerius dux Apulie uita decedit, et in loco eius Guilielmus filius eius substituitur .

44. Tunc temporis Ugo quidem transalpinus miles, cui de Albaspina [4621 1Kb] cognomen inditum fuerat, istis in partibus apud plerosque comites suis armis deseruiens, ditiaque stipendia lucrans, rebus satis prosperis dulcissime iuuentutis uoluptatibus utebatur. Erat enim cum manu promptus tum etiam sermone facundus. Is cum Raone Rahelis filio,  Teanensis ciuitatis comite ipsa cene dominice solempnitate sanctum pascha celebraturus ad hoc monasterium deuotione non modica ueniens, decliui montis scabrosa uia equitatura concidens horribilem nimis crurium fracturam passus est, et non aliter quam in lectulo huc asportari preualuit; moxque se ante beati Benedicti corpus poni, instantissima prece deposcit, ibique magnis clamoribus uociferans, totum diem flendo consumsit. Cumque iam sequentis noctis tenebre die finem imponerent, mansionarius ecclesie foras illum deferre famulis quibusdam mandauit. Ille autem magnis sacramentis contestari cepit, se nullo modo inde nisi conualesceret exiturum, et aiebat: »Hic hic ante illius corpus, cuius cum ardenti desiderio curiam uisitarem, tanto  mei corporis usus sum infortunio, hic, inquam, ad illius iniuriam iacens, continuo nature satisfaciam; nisi consuetam sibi protinus michi tulerit opem.« Quibus dictis, recedentibus cunctis ipse quoque semisopitus paulisper obticuit. Cum ecce uidet sacrosanctum  altarium, in quo Benedicti patris est corpus reconditum, quasi diuinitus aperiri; indeque uenerande canitiei uirum egredi, illo scilicet habitu quo in festiuis processionibus abbates uti consuerunt. Qui propius accedens, et fracture locum benigna manu contingens, dixit: Ecce sanus factus es, minitari iam desine. Aeger autem continuo sanus surgens et incolumis, noctem illam in Omnipotentis laudibus expendit. Mane autem facto, rem gestam innotuit, gratiarumque actiones Deo et patri Benedicto permagnificas reddidit. Post festum itaque non minori quam decuit mentis letitia celebratum Teanum Hugo rediit celestisque ignis ardore calescens, mundo mundanisque, omnibus uale dicens, se ipsum quoque secundum  diuinum preceptum sibi abnegans, nudus et expeditus secutus est Christum; moxque ad fontem de Corrigia  xenodochium construens tam religioso uite tramite ad supernam patriam currere cepit, ut calciamentis quidem nullis, uestimentis uero tantum laneis usus sit. Idem etiam post 15 annos rursus huc ueniens, quasi adepte salutis rependio beato Benedicto perpetuo se tradidit seruum, ueridicoque ore superius dicta multotiens fatebatur. Eo etiam die Rao filius Relis remisit super altare beati Benedicti cunctam pertinentiam celle nostre de Tiano et iurauit  quod quietam nobis dimitteret quemadmodum temporibus Iordani principis fuerat reseruans sibi hoc tantummodo, quod homines nos tri duobus diebus per ebdomadam suo seruitio deputentur  usque in 4 annos, et ipse ob hoc dimitteret de solito censu, quem accipit de Casa Flamma uel aliis annuatim tarenos 100; completo ergo termino, cetera omnia quieta dimittat [4622 1Kb] in perpetuum.

45. Mittit dehinc pontifex nostro abbati, quatinus preparatis omnibus ad Urbem pergat, uidelicet ut proximo mense Martio abbatie consecrationem accipere debeat. Preparatis igitur necessariis iter arripiens, Romam aduenit, ibique consecrationem indeptus, priuilegium ab eo de omnimoda monasterii huius libertate recepit . Feb. 4. Mense itaque Martio adueniente facta est ibi sinodus   , in qua cum omnibus episcopis [4623 1Kb] de negotio sedis apostolice et Romani imperii tractaretur.  Papa  professus est, se non tam sua quam aliorum concaptiuorum liberatione, cum imperatore fecisse quod fecit; seque omnino catholicum esse, firma ac uera ratione ostendit. Priuilegium etiam quod fecit; contra omne ius et fas, necessitate fecisse confessus est. Quicquid uero sui predecessores  statuerunt et damnauerunt, omnia similiter confirmauit et damnauit. Hoc episcopi audientes illud scriptum priuilegium, si priuilegium uocandum, audierunt, et omnino in perpetuum condemnauerunt.

46. Eodem uero anno Alexius imperator cuius supra memorauimus, strenuissimos de suo imperio uiros cum litteris Romam direxit, per quas significabat se idem imperator primitus de iniuria et captiuitate summi pontificis, a Romanorum imperatore sibi illata, nimium dolere  ; deinde gratias agens collaudabat illos, quod uiriliter contra eum stetissent nec illi ad uotum cessissent, atque ob id, si animos illorum promptissimos ac paratissimos inueniret, prout sibi ab istis partibus iam dudum mandatum fuerat, uellet ipse, uel Iohannes filius eius,  secundum morem antiquorum fidelium uidelicet imperatorum a summo pontifice Rome coronam accipere. Romani autem se omnino paratissimos fore secundum uoluntatem illius, per eosdem nuntios mandauerunt. Mense autem Magio elegerunt de suis ferme sexcentos, et direxerunt imperatori ad conducendum eum. Qui uenientes Casinum, honorabiliter a nostro abbate recepti sunt, atque cum illis legatos ad imperatorem direxit, per [4624 1Kb] quos seruitium et orationem ei spopondit. Igitur cum Constantinopolim reuersi fuissent, et una cum Romanis eidem imperatori narrassent quod illis noster abbas fecisset, censuit imperator eum in loco amicorum habendum, ac per huius cenobii fratres 8 libras solidorum michalatorum et pallium triacontasimum beato Benedicto  direxit  . Insuper etiam eidem abbati mandauit, ut cum ipse Romam coronandus ueniret, obuiam ei usque Dirachium exiret, atque cum eo usque ad Urbem in eius seruitio permaneret.

47. His diebus Ugo filius Ugonis infantis de castro Fenuculi, una cum Landulfo Beneuentano archiepiscopo, reddidit beato Benedicto ecclesiam sancti Petri in Russano, et sancti Iohannis in pertinentiis de castro Helicuso, et sancti Georgii in castro Feniculi, et sancti Martini in pertinentiis de castello qui dicitur Turrepalatium, et sancti Ianuarii in pertinentiis ciuitatis Beneuentane, cum pertinentiis illarum, quas uidelicet pater eius ad diem obitus sancto Benedicto tradiderat.

 48. Alio uero anno prephatus papa Paschalis iterum ad has partes deueniens , cum nostro abbate sinodum celebraturus Beneuentum perrexit; in qua uidelicet per Sennem Capuanum archiepiscopum proclamationem fecit de ecclesia sancte  Sophie in Beneuentu , que uiolenter a dicione huius loci subducta fuerat, sed nichil exinde habere iustitie potuit. Proclamauit  etiam super Benedictum Terre maioris abbatem, quod ecclesiam sancte Marie in Casali plano, que iuris huius loci extiterat, inuasisset. Tunc pontifex, licet ab abbate Oderisio olim exinde pulsatus fuisset, missis iterum atque iterum litteris, apposita etiam interdictione uel loci uel ordinis, eundem abbatem ad se uenire cegit. Data est igitur per biduum  iurisperitis licentia disputandi. Nouissime auctores monasterii Terre maioris probationem possessionis quadragenarie intenderunt. Ceterum eorum testes non ex uisu et auditu, sed ex fama testimonium profitentes, nec legibus nec canonibus  suscipi potuerunt. At contra nostri quadragenarie uel tricenarie possessionis interruptionem modis talibus astruebant: testes duos note religionis monachos, unum episcopum, alterum diaconum protulere, qui se presentibus supradictam ecclesiam sancte Marie de Casali plano per Desiderium memorie felicis abbatem locatam Rodulfo presbytero asserebant, sicut in locationis descriptione ostendebatur, sub censu 6 bizanteorum  . Tres etiam ab eis layci testes prolati sunt, qui se uidisse profiterentur [4625 1Kb] per annos 40, priusquam ecclesiam illam Terre maioris monasterium inuasisset, huius cenobii monachos ibidem fuisse prepositos  . Legum igitur pontifex auctoritate perspecta, monasterio  Terre maioris super hoc negotio perpetuum silentium indixit, et demum ecclesiam de Casali plano cum possessionibus suis apud nostrum monasterium per priuilegium quietam in perpetuum manere constituit . Tunc  temporis  et Robbertus comes de Lauretello quadragesimali tempore causa orationis ad hoc monasterium ueniens, una cum Oldiberto milite suo obtulit beato Benedicto quicquid sibi  pertinebat in territorio sancti Martini in Pisile. Sequenti uero anno  Guillelmus dux, filius Roggerii ducis, ad hunc locum deueniens , per preceptum  confirmauit in hoc loco quidquid Robbertus et Roggerius duces sancto Benedicto tradiderunt, confirmans insuper terram quam olim in Troiano apud  Sanctam Iustam in hoc loco concesserat; adiiciens insuper, ut animalia nostra que annualiter in suam terram deuenerint, pascua in solitis locis habeant, et absque sua hominumque suorum uel alicuius persone contrarietate uel infestatione seu reditione  maneant et redeant, mille librarum auri pena indicta. Fecit et aliud preceptum  de Castelione de Baroncello  , cum pertinentiis suis, ut homines qui in eo manent, solidi [4626 1Kb] , quieti, et liberi sint a se et a suis, ab omni datione uel censu. Sed et Constantia filia regis Francorum, cum Boamundo filio suo, eodem anno  obtulit in ecclesia sancti Petri imperialis in ciuitate Tarento 86 familias hominum cum rebus suis, et quicquid eidem loco concessum est per precepta et oblationes.

49. Eodem uero anno papa Paschalis cum apud Ceperanum sinodum celebraret , archiepiscopus Consentinus proclamationem fecit super Roggerium comitem Sicilie, qui eum de archiepiscopatu  deiiciens, inuitum et renitentem monachum fieri iusserat. Ad hec papa: »Hoc ad me non attinet; abbatis enim Casinensis est iudicare et discernere de talibus, cui hanc prerogatiuam predecessores nostri contulerunt. Dona namque et uocatio Dei, sicut apostolus, sine penitentia sunt . Illud ergo donum, quod omnipotens Deus beato concessit Benedicto, ac per eum Casinensi cenobio, nulla potest ratione conuelli: idemque abbas Casinensis super re tali respondeat.« Tunc abbas: »Non uult Deus coacta seruitia; unde si contra uestram uoluntatem monasticum institutum arripuisti, uestrum erit uel relinquere uel tenere. Quapropter sancte religionis habitum quod inuiti sumpsistis, ut ad pedes domini nostri apostolici deponatis precipimus;  demum, ut ante iam dixi, uestrum erit uel recipere uel dimittere.« Ille autem continuo ad pedes summi pontificis uestimenta deponit monastica, sed nullo modo ei ab aliquo persuaderi potuit ulterius resumere. In eodem etiam concilio idem apostolicus inuestiuit Guillelmum ducem de ducatu Apulie et Calabrie. Ibi etiam cum Landulfus Beneuentamus archiepiscopus accusatus fuisset, et se purificare de obiectis non ualeret, ad hunc locum fugit, pape sententiam audire declinans; sed qualiter rogatu nostre congregationis et pontificii ordinem et pape gratiam rursus habuerit, loco suo scribemus  .

50. Hoc etiam anno, cum fratres nostri cenobii a Sardinia remearent, pyrate Saracenorum super eos  irruentes in Africam uinctos duxere. Quod ubi noster abbas agnouit, pretium pro redemptione eorum illuc transmittere studuit; sed hi qui deferebant uentorum ui in Syciliam appulsi sunt. Igitur dum hec ad notitiam Roggerii magnifici comitis peruenissent, amore sanctissimi patris Benedicti  ductus, nuntios suos ad regem ciuitatis Calamensis  , quod a Sarracenis Alchila dicitur, destinauit, quatinus illos ad hoc monasterium redire permitteret, si eius frui amore, si eius pace uti desideraret. Annuit protinus Calamensis rex tantis postulationibus, eosdemque fratres legatis ipsius comitis tradidit; iam enim Azzo, huius sancti loci decanus, in eadem captione uita decesserat. Qui per Africam Syciliam uenientes, honorabiliter ab eodem comite suscepti [4627 1Kb] , atque ad hunc nostrum monasterium retransmissi.

51. Opere pretium reor, ea que omnipotens Deus ad iam dicti decani declaranda ostendit merita, opusculo presenti annectere. Hic  igitur dum in eadem prouincia defunctus fuisset, corpus eius in  ecclesia beate Marie ante altarium sepultum est. Factum est autem intempeste noctis silentio, Sarraceni inde transeuntes, dum luna radios suos emitteret, uiderunt eum foris iusta hostium basilice sedentem, librumque in manu tenentem. Tunc illi obstupefacti, alios Sarracenos clamare ceperunt, dicentes: »Currite citius, currite, huc properare studete! nam presbyterum [4628 1Kb] christianorum, qui in isto mense mortuus est, ante hostium ecclesie sedentem conspicimus.« Hoc igitur reliqui audientes, portas ciuitatis egressi illuc tendere festinauerunt. Cumque ad eum appropinquassent, uir Domini inter limen hostiumque basilice ingressus, nusquam comparuit. Quadam uero die mansionarius ingressus ecclesiam, repperit lampadem que super sepulchrum  eius pendebat, ardentem. Tunc iratus, puerum qui ei iugiter in ecclesia seruiebat uocauit, eique dixit: »Cur lampadem accensam reliquisti?« Ad quem puer respondit: »Ego quando ecclesiam clausi, lucernas omnes extinxi; hanc autem quis [4629 1Kb] accenderit, ignoro.« Animaduertens autem uir ille quod in re erat, lampadem extinxit, ecclesiam clausit; alioque die ingressus ecclesiam, eam ardentem repperit. Hoc igitur dum sepius fieret, nuntiatum est regi Sarracenorum; qui in re insolita admiratus, et putans a christianis ista confingi, destinat Sarracenos qui lampadem extinguerent oleumque inde traherent. Quod dum factum fuisset, alio die ecclesiam ingressi, lampadem lucentem, atque aquam in morem olei ardentem inuenere. Qui prepete cursu  inde egredientes, ad regem uenerunt, et cuncta que euenerant per ordinem pandunt. Tunc rex lampadem extingui, et Sarracenos die ac nocte ecclesiam custodire precepit, ne quis christianorum ibidem intraret; qui preceptis eius parentes, ecclesiam custodire cepere. Nocte autem adueniente, Sarraceni  qui ecclesiam obseruabant, oculos in celum leuantes, stellam de celo super lampadem ecclesie radiantem aspiciunt. Tunc obstupefacti fores ecclesie reserant, lampademque lucentem aspiciunt, cursuque celeri ad regis tendentes palatium, seriatim que uiderant narrare ceperunt. Rex uero suorum talia dum audisset ab ore, dictis derogans fidem, lampadem extingui, et ecclesiam sicut prius custodire precepit; exurgensque ad domum callife, qui ecclesiam luminabat  perrexit. Cumque iam nox aduenisset, eleuatis in celum oculis, uidit stellam super lampadem ecclesie radiantem, eandemque radio suo accendentem; statimque Sarracenos ad ecclesiam mittens, lampadem ardentem reuersi nuntiarunt. Tunc rex proponit edictum, ut  christiani liberam in ecclesiam ingrediendi facultatem haberent.

52. Eodem quoque tempore Robbertus Auersanus episcopus presente Romano pontifice promouit litigium contra hoc monasterium de ecclesia sancte Agathe in Auerse. Cumque diu inter nos et illos in Romana curia hec causa sepius uentilata fuisset, ex precepto Romani pontificis et cardinalium, quibus graue uidebatur totiens eandem causam in iudicio audire, una cum clericis Auersane ecclesie idem episcopus eandem ecclesiam in perpetuum huic nostro Casinensi cenobio habendam concessit  , pena 50 librarum auri apposita. Hic abbas fecit libellum hominibus habitantibus in castro sancti Angeli de terris et siluis huic monasterio pertinentibus  in loco qui dicitur Tabulenla, iusta tenorem antecessorum suorum, unde recepit libras denariorum decem.

Huic abbati Robbertus princeps iureiurando firmauit totam ex integro abbatiam, et omnem terram, castra, et monasteria, sicut illa tenuit Otto abbas octo dies antequam mortuus esset, et omnia que hoc monasterium retinebat infra principatum Capuanum. Id ipsum fecit Andreas consul et dux Cagetanorum  de terra sancti Benedicti, et nominatim de castro Pontiscurui cum pertinentiis suis.

53. Tunc temporis Benedictus Fundane ecclesie episcopus et huius cenobii monachus, contendere cepit aduersus hoc monasterium pro pecunia, quam  Contardus predecessor suus in hoc loco deposuit; cuius pecunie partem idem episcopatui redditam fatebatur, partem uero nostram [4630 1Kb] . Noster uero  abbas causam se ignorare dicebat; et eum huius rei negotium diu multumque uentilatum fuisset, quoniam et de quantitate pecunie dubitabat [4631 1Kb] , et utrum minus esset redditum quam in deposito fuisset acceptum: tandem ad hanc uenimus conuentionem, quod huius rei gratia noster abbas concessit eidem episcopo usque ad obitum suum monasterium sancti Nycolai in Pica, ut haberet inde omnem redditum quem hoc monasterium esset habiturum, preter consuetas salutes temporibus suis. Hic abbas cum adhuc prepositure officio fungeretur in ecclesia sancti Nycolai in Pica, tempore patris Desiderii, acquisiuit a Girardo, Richardo, et Leone Fundanis consulibus ecclesiam sancti Onufrii cum pertinentiis suis; et quoniam supradictus locus in deuexo montis  latere constructus latronum direptionibus semper patebat, illam Gyrardus diruens, in monticulo iusta posito construxit monasterium in honorem sancti confessoris Christi Onufrii; atque de monasterio sancti Nycolai in Pica omnium mobilium medietatem auferens, partem etiam monachorum eiusdem loci ibi transmittens, sedecim fratres illic Christo seruituros aggregauit. Pari etiam modo in Aliphano territorio ecclesiam sancte Marie in Cingla a fundamentis diruens, magnificam et speciosissimam ad similitudinem huius ecclesie sancti Martini in priori loco renouauit. Hic abbas concambiauit cum Grimaldo, filio Maionis de Aquino, terram in Ulmitu, recipiens aliam petiam terre in Aspranu cum pertinentiis suis, 50 bizzanteorum pena apposita.

 54. Sub isdem fere diebus, cum iam ab incarnatione Domini annus millesimus centesimus ac quintus decimus elaberetur, 11 Kal. Martii, castrum huius nostri monasterii quod Suium  dicitur, quodque a patris Desiderii tempore ab hoc monasterio subtractum fuerat, post decessum Richardi de Aquila, qui eundem castrum tenuerat  , captoque Alexandro qui uxorem eiusdem Richardi acceperat, Suienses non ferentes insolentiam exactorum eiusdem Alexandri, eundem castrum in manus prephati abbatis reddiderunt  . Rangarda igitur uxor prephati Richardi, hoc agnito, turrem que Ad mare dicitur proditione custodum in sua accipiens, uillam Laurianam  , Casam maiorem, Sanctum Benedictum in Suessa, et omnia que in sua  dicione ad Casinense cenobium pertinebant ab huius loci potestate subtraxit; et ex tunc et deinceps, quicquid aduersi, quicquid incommodi Casinensi  cenobio excogitare poterat, inferre non desinebat. Abbas autem non segnis ad hec, aggregato exercitu, Suessanam terram igne ferroque deuastare omnimodis cepit. Rychardus etiam tunc Bartholomei de Caleno filius, propter pugnam quam cum eadem Ringarda pro ducatu Cagetano habebat, eidem abbati per sacramentum firmauit totam ex integro abbatiam, et quam antea recuperare posset in terra Fundana, uel in terra Guidonis de Castro, uel comitum de Cyccano, et intra Capuanum principatum, in comitatu Aquinensi, Benafrano, Aliphano, ac Teanensi, et nominatim castellum de Suio cum pertinentiis suis, et specialiter uiam per flumen Garilianum eundi et redeundi cum nauigiis, et mercata ad portum de Suio, et specialiter terras, que ab  eadem Rangarda sublate fuerant, id est curtem sancti Iohannis ad Currenti, curtem de Lando de mari, Casam maiorem, Laurianam, Sanctum Benedictum de Suessa, et terras quas retinebat Gezzolinus. Id ipsum fecit et Robbertus princeps, iureiurando confirmans beato Benedicto supradictum castrum de Suio cum pertinentiis suis  .

55. Sequenti  anno, mense Madio, iam dictus papa Paschalis Romam egrediens uenit ad hoc monasterium, nostrumque abbatem secum ducens, synodum celebraturus Troiam perrexit , indeque regrediens ecclesiam sancti uincentii, quam Gyrardus huius cenobii monachus iusta ortum uulturni fluminis a fundamentis construxerat, sollempniter dedicauit  ; in qua etiam noster abbas  duo pallia optulit. Huius abbatis tempore Almannus in hoc sancto cenobio monachus defunctus est  cuius uita quantum Deo complacuit, exitus illius patefecit. Hic  itaque e Melfia ciuitate, de qua oriundus erat, ad hunc locum perueniens, districtissime satis et continentissime uixit; omnibus enim noctibus iusta ecclesiam sancti Andree apostoli in cymiterio fratrum nudus permanens et psalmos canens, duris scoparum ictibus carnem suam affligere non desinebat. Sub istius autem abbatis tempore cum idem uir intempeste noctis silentio esset defunctus, Nycolaus cellararius extra monasterium manens, eleuatis oculis uidit tectum desuper aperiri, et ex eo maximum globum ignis egredi, atque in celi alta deferri. Statim uero ad  monasterium nuntium mittens, inuenit ea hora fuisse Almanni obitum, qua globum ignis de monasterio egredi celique alta petere uidit. Hanc autem uisionem sicut cellararius aforis, ita et Carbo, unus ex huius loci prioribus qui adhuc superest, in monasterio positus uidit. Hic uero quandiu uixit, tribus  diebus in epdomada panem et aquam comedit, et numquam nisi certa soluit festiuitate ieiunium.

56. Interea cum homines de ciuitate sancti Germani nostro abbati sepe inquieti et rebelles existerent, ad horum nequitiam refrenandam Gerardi animus ingens erigitur. Unde cum Oderisio preposito et Seniorecto decano, qui post abbates huius cenobii extiterunt, aliisque prudentibus uiris communicato consilio, quosque huius loci fideles in suum auxilium euocans, 17. Kal. Februarias nocturno tempore monticulum Ianule qui eidem ciuitati imminet cepit, atque a ciuibus obsides accipiens, eandem Ianule arcem, que a temporibus Aligerni abbatis destituta ac desolata fuerat, restruere uir strenuissimus cepit. Primo itaque in  montis summitate turrem speciosissimam ac ualde maximam extruxit, iusta quam duas ueteres turres dirutas reparauit. Iam uero abbatis cameram cum cappella et reliquis officinis pulcherrime satis construens, ipsius arcis ambitum muro firmissimo sepsit, et sic demum rebelles et infidos quietos manere cegit. Pari etiam modo castrum Pontiscurui, Cardetum, uitecusum ac Suium muris turribusque muniuit.

57. His diebus defuncto in Cagetana ecclesia Alberto [4632 1Kb] episcopo, Richardus huius cenobii a pueritia monachus eidem ecclesie episcopus datur. Romanus interea pontifex cum ad paganorum seuitiam edomandam sollicitus esset, Romanos, Pysanos, aliosque de diuersis partibus euocans, sub  remissione omnium peccatorum illos ad insulas Baleares direxit . Quo dum uenissent, diu multumque illas expugnantes, tandem in deditionem acceperunt, centum  milibus Sarracenorum gladio interemptis. Hoc preterea tempore Hector, Pandulfus, et Gisulfus, filii [4633 1Kb] Pandulfi de Presenzano, antiqui hostis malitia debriati castrum huius monasterii quod Caminum dicitur furtiue subripientes, terras huius cenobii sibi contiguas modis omnibus infestare ceperunt. Abbas autem ut erat magnanimis, exercitum aggregans, terram illorum igne ferroque consumpsit. Eodem uero anno predictus papa Urbem egrediens, uenit ad hoc monasterium, ubi honorifice nimis receptus, cum ei relatum fuisset de supradictis sacrilegis, qui ante  iam fatum castrum Camini inuaserant, inter ipsa missarum sollempnia tanti mali auctores, nisi resipiscerent, a liminibus ecclesie separauit. Quid tantis? uidentes sibi Deum in omnibus resistere, eundem castrum in manus nostri abbatis reddiderunt, atque ad hoc monasterium uenientes, cuncta congregatione  astante supradictum castrum supra beati Benedicti altarium refutauere. Lando interea filius Landonis comitis, more parentum suorum ab huius loci infestatione nequaquam quiescens, in silua huic monasterio contigua, que Tirille dicitur, castrum construere cepit. Erat tum in hoc sancto cenobio Iohannes Romane Ecclesie cancellarius et huius monasterii monachus, cuius superius memoriam feci; qui tantam insolentiam nequaquam ferendam censens, Seniorectum decannm aliosque ex fratribus secum assumens, eundem comitem adiit, atque illum ex parte Romani pontificis obtestare cepit, ut in possessione beati Benedicti castrum non edificaret, nisi anathema apostolicum experiri uellet. Tum ille et pontificis ira et beati  Benedicti iustitia agnita, de eodem loco confestim recessit.

58. Tunc temporis quidam miles in Apulia in quodam conflictu a quodam iniquissimo captus, atque boia catenisque deuinctus in foueam demersus est. Cumque per dies plurimos eodem neruo detineretur astrictus, et die noctuque sanctissimi patris Benedicti auxilium anxie flagitaret, quadam nocte ei apparuit dicens: »Dormis, an uigilas?« Et ille: »Ut cernis domine, plus in mee mentis archano de morte, quam de sompni quiete pertracto. Sed tu quis es, qui ad me uenire dignatus es? notum ut facias, prona mente deposco.« Et sanctus: »Ego sum frater Benedictus, quem in tuo adiutorio uenire rogasti. Nunc uero surge celerius; catenas uero  cum quibus ligatus es, quoniam propter itineris longitudinem ad corpus meum in Casino ferre minime uales, ad sepulchrum fratris Ottonis inclausi, qui meam regulam optime conseruauit, suspende; et ob tuam liberationem laudes Deo reddendas ire ne tardes Casinum.« Hec cum dixisset, continuo miles surgens, inuocato Redemptoris nostri ac beati Benedicti nomine, confestim catene que in pedibus eius erant solute sunt, et continuo surgens, que sibi iniuncta fuerant omni instantia implere curauit. Demum uero Casinum ueniens, Deo patrique Benedicto laudes quam maximas retulit. Arderadus huius loci hostiarius, dum noctis medio per plana que Casinensi monti subiacent iter ageret, oculos ad sanctissimi patris Benedicti cenobium  uertens, uidit super eundem locum ad instar solaris splendoris descendisse maximam lucem: que prius ecclesiam, postmodum uero totum monasterium operiens, usque ad dimidium fere hore spatium mansit; ac sic [4634 1Kb] demum lux, que ante oculos eius apparuerat, subtracta est. Eo  etiam tempore Sergius huius cenobii monachus, natione Amalfitanus, dum uita decederet, Gregorium huius  loci presbyterum rogauit, ut eum non dimitteret; qui postulationi eius obtemperans cum eo permansit. Cum uero uite eius appropinquasset iam ultima hora, respiciens uidit beatissimam Dei genitricem Mariam ad se uenientem, ilicoque manus sursum erigens, clamare cepit; »Domina mea, domina mea.« Quem interrogantes quid uideret, ait: »Numquid nam non beatissimam uirginem Mariam uidetis? Hic nempe est.« Hec dum dixisset, animam exalauit.

59. Per hos dies Petrus filius Petri Mayni de ciuitate Aquinensi, optulit beato Benedicto quicquid sibi pertinere uidebatur infra fines suprascripte ciuitatis in ualle Opplosa, et Surgili, et Cysternola, et omne quod sibi pertinebat apud Suium, loco qui  uocatur Casa maiore, pena centum bizanteorum statuta. Adenulfus filius quoque Bernardi de Aquino, et ipse ad hoc monasterium ueniens obtulit huic sancto loco quicquid sibi a paterno uel materno iure pertinebat in Sancto Urbano. Hoc etiam tempore  abbas Gyrardus concessit  in uestiario huius sacri cenobii ob fratrum utilitate, quicquid sancto Benedicto pertinebat in comitatu Termulensi, nec non et terras que fuerunt Oldiberti militis, quas comes Robbertus sicut supra retulimus  huic loco obtulit, anathematis innodatione [4635 1Kb] apposita, si aliquis successorum suorum hoc a uestiario fratrum subtrahere uellet. Concessit etiam in monasterio sancti Iohannis de Capua Petram mellariam cum pertinentiis suis.  Sciendum sane quoniam in monasterio puellarum sancti Iohannis abbatissa quidem debet eligi, cum necesse est, a sanctimonialibus, sicut ego ipse recolo me legisse in priuilegio abbatis Aligerni, quod apud Capuanum beati Benedicti monasterium habetur, sed approbari et confirmari debetur iudicio Casinensis abbatis, cuius etiam auctoritate consecrationem ipsa abbatissa accipere debet  .

60. Supradictus autem pontifex sociato sibi nostro abbate Romam rediens, mediante quadragesima synodum celebrare disponit , in qua etiam noster abbas proclamationem fecit de cella sancte Sophie in Beneuento; sed nullam exinde habere iustitiam ualuit. Quo etiam tempore, dum Pontius Cluniacensis cenobii abbas ad synodum  ueniens, se abbatem abbatum esse iactitaret, interrogatus a Iohanne cancellario, si Casinenses accepissent regulam a Cluniacensibus, an Cluniacenses a Casinensibus, Pontius respondit, quod non solum Cluniacenses, uerum etiam omnes monachi in orbe Romano degentes regulam patris Benedicti a Casinensi cenobio acceperunt. Tum cancellarius: »Ergo si ex Casinensi cenobio tamquam a uiuo  fonte monastice religionis norma manauit, iure ac merito Casinensi abbati hec prerogatiua a Romanis pontificibus concessa est, ut ipse solus qui Benedicti legislatoris est uicarius, abbas abbatum uocetur.« Per idem tempus Romani aduersus iam dictum pontificem ferali inter se odio dissidebant. Nam pars maxima illorum, qui filium nuper defuncti prefecti  contra [4636 1Kb] uoluntatem elegerant , omnibus nisibus contra Petrum Leonis agebant, adeo ut nonnullas eius turres destruerent, quia pro tempore ipso et cum ipso non consenserat pontifex uoluntati eorum. His auditis Heinricus imperator, qui defuncta Mattilda tunc apud Liguriam degebat gratia disponendarum rerum illius, letus effectus quia non bene cum papa conueniebat,  xenia imperialia Urbis prefecto et Romanis transmisit, aduentum suum illis prenuntians affuturum. Pontifex interim loco cesserat, et Petro Leonis in munitionibus degenti, quoquomodo poterat subsidia ministrabat.

61. Anno autem dominice incarnationis 1117. idem imperator congregato exercitu Romam aduenit. Quod dum papa Paschalis comperisset, Urbem egrediens uenit ad hoc monasterium, atque ab uniuersa huius loci congregatione rogatus, Landulphum archiepiscopum Beneuentanum, quem supra  depositum retulimus, in gradu suo restituit  , sicque per Capuam Beneuentum ingressus est. Imperator interea urbem Romam ingrediens,  et pontificem exinde discessisse prenoscens, consules, senatores ac proceres partim donis, partim promissis ad se attrahens, Ptolemeo illustrissimo, Octauia stirpe progenito, Ptolomei magnificentissimi consulis Romanorum filio, Bertam filiam suam  in coniugio tradidit; eique dona perplurima conferens, quicquid auus eius Gregorius aliique parentes habuerant uel retinuerant, predicto Ptolomeo et heredibus eius imperiali auctoritate in perpetuum confirmauit  . Agit interim papa cum principe aliisque Normanuis, quatinus contra imperatorem congluttinentur, illique obsistant, uel certe contra iam dictum Ptolomeum, Romanorum consulem, generum eius hominibus supradicti pontificis armatorum auxilium subministrent. Heinricus preterea imperator in urbe  Roma persistens, paschalis die solempnitatem  cum ingenti gaudio senatus populique Romani celebrare studuit, et quia pontificem ibidem  non inuenit, et rationes suas cum rationibus eius internuntiis mediantibus minime conuenire uidebat, coactus feruore estatis secessit cum suis in hyperboreis regionibus, spondens se temperato ere agiliter Romam redire. Normanni uero imperatorem ab Urbe egressum dum agnouissent, elegerunt de suis ferme trecentos, ac diebus pentecostes contra Ptolomeum de quo supra retulimus direxerunt. Qui Campaniam ingressi, iusta Pylium eiusdem prouincie oppidum castra metati sunt, predam inde hominum ac iumentorum facientes. Hoc ubi Ptolomeo consuli nuntiatum est, euestigio milites quos imperator in adiutorium suum reliquerat euocans, per noctem eos exaduerso contra castra illorum dirigere studuit. Normanni interim cognito illorum  aduentu, prepete cursu ad castrum Acutum fugientes peruenere, quos Teutonici insequentes quotquot inuenire poterant neci tradebant, magnamque stragem de eis fecissent, nisi castrum Normannos recepisset. uictoria itaque Alemanni potiti, Normannos exequitatos et depredatos per uicos et oppida persequebantur, talique ordine Normanni iniuriis affecti unus post unum ad propria remearunt.

62. Hoc preterea tempore terremotus  magni per uniuersam fere Italiam facti sunt  ita quod muri multarum ciuitatum ruerent, ecclesie a fundamentis subuerterentur, et excelse turres demergerentur, et multorum hominum strages fierent; fontes etiam fere omnes turbidati sunt, et  lampades ecclesiarum nullo impellente turbine per erem mouebantur. Tunc quoque in ciuitate ueronensi maxima pars edificiorum corruit, yatus etiam in eisdem partibus magni facti sunt, et innumere arbores uirentibus foliis radicitus euulse, foras eiecte sunt, fumoque loca illa obtecta; infans etiam contra etatem locutus, quedam portentuosa uaticinatus est, que postea euenerunt. His perturbationibus insistentibus, Symon, filius Ugonis de Molisi, apud Yserniam uita decessit, corpusque eius ad hoc monasterium delatum atque in atrio ecclesie beati Benedicti reconditum est.

63. His porro diebus Robbertus, rex Anglorum,  legatos ad hoc monasterium direxit, petens ut pro se atque pro statu regni sui Domini clementiam  exorarent, calicemque aureum quantitatis non modice beato Benedicto per eos dirigere studuit, eo etiam tempore Roggerius  , filius Landonis  Caluensis comitis ad hunc locum deueniens, obtulit beato Benedicto  in Sycilia, in loco ubi dicitur Melazzeti, casalem sancti Andree, iusta flumen Platiplatanion  , intra hos fines: a prima parte coniungit in monte qui dicitur de Marge, qui est a parte orientis, a secunda parte coniungit cum predicto flumine, et cum torone  qui est iusta flumen de Sancta uenera, a tertia parte casalem sancti Nycolai de Melito, cum hominibus in eodem loco sibi pertinentibus, quingentorum bizanteorum pena apposita.

64. Per hos etiam dies Alexius imperator noue Rome Constantinopoleos, qui multa bona huic sancto Casinensi cenobio contulerat, et super omnia Latini nominis monasteria dilexerat, quadragesimo  quarto  anno imperii sui huius uite metas exsoluit , et Ioanni Porfirogenito filio suo orientalium Romanorum summam reliquit. Similiter et iam dictus papa Paschalis a Beneuento Romam regressus, 12. Kal. Febr. uita decedit, et Ioannes cancellarius, huius Casinensis cenobii a pueritia monachus, a clero, senatu, populoque Romano in Gelasium papam eligitur. Talia dum Heinrici imperatoris uenissent ad aures, festinus Romam aduenit, nuntiosque ad eundem electum transmittere studuit, per quos ei direxit, quod si fidem quam papa Paschalis cum imperatore fecerat obseruaret, et conuentiones que inter Romanum imperium et sedem apostolicam statute fuerant firmaret, imperator confestim fidelitatem eidem electo et Romane ecclesie  faceret; sin alias, alium pontificem in Romana ecclesia inthronizaret. uidens igitur idem electus rationes suas cum rationibus imperii conuenire non posse, per fluuium Tiberim mare ingressus, una cum episcopis et cardinalibus aliisque clericis Romane ecclesie, nec non et prefecto Romane urbis, multisque aliis nobilibus Romanis, aduenit Cagetam. Hoc ubi imperatori nuntiatum est, euestigio Mauricium, Bracariensem archiepiscopum a papa Paschali depositum, inuasorem Romane ecclesie constituit. Supradictus autem electus Cagete remorans, in quadragesima presbyter ordinatus, et ab eisdem episcopis et cardinalibus in papam Gelasium consecratus est. Tunc temporis Capuanus princeps Robbertus et Guilielmus dux ad eum pontificem  in eadem ciuitate uenientes, fidelitatem fecere. Deinde Capuam ueniens, una cum episcopis et cardinalibus excommunicauit eundem imperatorem una cum predicto inuasore eorumque complicibus  . In festiuitate autem paschali , imposito  sibi Romani orbis diademate, cum magna laude et gloria ad patris Benedicti monasterium Capue situm uenit, celebrataque missa sollempniter ad episcopium ciuitatis rediit, ornatis plateis et arcubus Romano more. Post hec idem pontifex ad hoc monasterium ueniens, cum immenso honore ac gaudio ab uniuersa congregatione susceptus est, atque per plurimos dies in hac terra moratus est. Robbertus interea princeps exercitum congregans ad hoc monasterium uenit, Romam sicut promiserat pontifici cum eo iturus; audiens autem quod imperator oppidum quod Turricula  dicitur obsideret, Casini substitit; ubi etiam nuntios imperatoris suscipiens, Capuam repedauit. Imperator interea cum oppidanis fedus iniens, Romam rediit, ibique die sancti Pentecostes  ab eodem heresiarcha coronatus, Liguriam rediit. Hoc ubi pontifex supradictus agnouit, Romam reuersus est, indeque egressus ciuitatem Pisanam adiit, ecclesiamque inibi sancte Marie que Ad domum nuncupatur dedicans , primus in eadem urbe archiepiscopatum instituit  . In eadem uero ciuitate supradicto pontifice persistente, auctoritate eius ac Petri archiepiscopi ciuitatis illius oblata est beato Benedicto ecclesia sancti Siluestri in eadem ciuitate Pisana ab Odemundo et filiis eius, cum pertinentiis suis   . Huic concessioni Lambertus Hostiensis episcopus, post autem papa Honorius, cum aliis cardinalibus interfuit. Exinde uero supradictus pontifex discedens cum episcopis et cardinalibus, Cluniacense cenobium  petiit, atque a supradicti loci abbate honorifice nimis receptus, et ibi aliquandiu remoratus, post paucos dies uita decessit , atque in eodem monasterio decenti est sepultura reconditus. Cardinales igitur uidentes se tanto destitutos esse pastore, consilio habito, ne diutius Romana ecclesia morsibus scismaticorum pateret, Guydonem Byennensem archiepiscopum, regali stirpe progenitum, in rebus secularibus et ecclesiasticis apprimo eruditum, ibidem sibi in papam Calixtum preficiunt. Idem preterea pontifex per aliquantum temporis ibidem remorans, Roscemannumque cardinalem et huius cenobii monachum [4637 1Kb] . . . ex parte Italorum, catholice duntaxat parti fauentium, de sua ordinatione consensum unanimem per litteras excipiens,  una cum episcopis et cardinalibus ad monasterium Beati Mauri in Glannafolio situm, et huic Casinensi cenobio subditum peruenit, rogatusque a monachis Casinensibus, qui secum uenerant, nec non a Gyrardo, iam dicti loci  abbate, eiusdem confessoris  Christi Mauri ecclesiam sollemniter dedicauit, in qua etiam corpora sanctorum Antonii et Constantiniani, qui de hoc Casinensi cenobio ad Gallias cum beato Mauro perrexerant, cum maxima reuerentia posuit. Sicque Romam ueniens, a clero, senatu, populoque Romano honorifice satis exceptus est .

65. Eo igitur tempore, cum iam ab incarnatione Domini annus uicesimus centesimus atque millesimus uolueretur  , tam magni terremotus in hac terra facti sunt, ut in Camino palatium dirueret, in Cucuruzzu ecclesiam cum curia subuerteret, apud Bantram ecclesiam, domos, et campanaria ad terram deiiceret, multique sub ipsa ruina interirent, et nunc quidem nouem, nunc decem et septem, nunc uiginti  et eo amplius [4638 1Kb] id per dies singulos sentiremus  . Quo tempore pater Benedictus cuidam Hispano apud Termulas tribus uicibus uisibiliter in quodam triuio apparens, dixit: »uade, dic abbati, ut omnes qui in dicionis sue terra habitant, discalciatis pedibus ad monasterium meum in Casino constructum, omnipotentem Deum rogaturi, conuenire faciat, et ipse una cum fratribus per omnes monasterii ecclesias letanias faciant discalceatis pedibus. Increuerunt enim peccata hominum, et delicta eorum multiplicata sunt ualde; forsitan ignoscet Deus delictis illorum, perficiat uota et supplicationes ad eum.« Percontatus quisnam esset, fratrem Benedictum se esse respondit. Ille autem exurgens, uenit ad abbatem, et quid uiderit uel audierit seriatim  pandit. Igitur cum iusta patris Benedicti preceptum sursum ad monasterium omnes Deum rogaturi conuenirent, diabolus claudi specie assumta in deuexo montis latere illis factus est obuiam dicens gloriose uirginis Marie ecclesiam, maximamque ciuitatis partem terre motu diruta esse. Illi autem falsitati eius aurem accommodantes, et id quod ceperant ocius dimittentes, ad ciuitatem reuersi sunt; quo dum uenissent, uidentes illusionem diabolicam, alio die letaniam quam stulte dimiserant discalciatis pedibus implere studuerunt. Igitur prima noctis uigilia magno ultra modum terremotu facto, fratres e stratis suis surgentes, discalciatis pedibus flentes et eiulantes ad patrem confugiunt Benedictum, atque ante eius sacratissimum corpus preces ad eum fundentes,  per omnia monasterii altaria letanias decantare ceperunt. Fidelis Dominus in uerbis suis, qui inuocantes se et de sua misericordia presumentes exaudire promisit; nam supplicatio letanie a fratribus explicita, ne unus quidem lapis ulterius de  hoc loco motus est. Hec dum ad notitiam uicinorum circummanentium peruenissent, omnes fere qui in principatu manebant, nudis uestigiis huc ad beatum Benedictum uenerunt, omnipotentis Dei clementiam suppliciter postulantes ut tanti patris interuentu illis misereri dignaretur. Nec sua frustrati sunt estimatione, nam confestim tremor terre quieuit.

Hoc interea anno Robbertus Capuanorum princeps cuius supra meminimus uita decedit , et Richardus filius eius a Capuanis in principatum substituitur; quo paulo post mortuo, Robbertus  patruus eius illi in principatum succedit.

66. Huius abbatis tempore, in Campania prouincia insigne miraculum ei antiquis per omnia simile factum est. In Comino namque, in castro quod in  honore sanctorum Septem fratrum constructum est, nobilis cuiusdam militis filius fuit nomine Albericus, qui puer decimo anno natiuitatis sue inchoante languore correptus ad extrema perductus est; quo tempore nouem diebus totidemque noctibus immobilis ac sine sensu, et uelut mortuus iacuit. In quo spatio a beato Petro apostolo et duobus angelis, quorum unus Emmanuhel, alter Eloy dicebatur, per loca penarum deportatus, ductus est ad os infernalis baratri, demum uero ductus ad paradysum, uidit mansiones sanctorum, atque in celum ereum subleuatus, et a beato Petro apostolo sufficienter instructus de ueteri testamento, de penis peccatorum, et de perhenni gloria sanctorum, uidit archana quedam, que prohibitus est alicui loqui, sicque per 72  prouincias ab eodem apostolo deportatus, et uite redditus est. Huius igitur uisionem nosse qui cupit, rei seriem a Guidone [4639 1Kb] huius Casinensis, cenobii monacho compositam  relegat; que quia per omnium fere ora uoluitur, referre omisimus. Exinde uero idem Albericus relictis et spretis seculi pompis, hoc Casinense cenobium petiit, atque a patre Gyrardo gratanter nimis susceptus, et sancte conuersationis habitu indutus, Christo uero regi militaturus cum ceteris fratribus est aggregatus. Tanta enim usque in hodiernum abstinentia, tanta morum grauitate pollet, ut penas peccatorum perspexisse et pertimuisse, et gloriam sanctorum illum uidisse nemo quis dubitet. Non enim carnes, non  adipem, non uinum ab illo tempore usque nunc Deo annuente sumpsit; calciamenta nullo penitus tempore utitur, et sic in tanta cordis ac corporis contritione et humilitate usque in hodiernum in hoc Casinensi cenobio perseuerat, ut multa illum que alios laterent uel metuenda uel desideranda uidisse,  etiamsi lingua taceret, uita loqueretur. His  porro temporibus, Petrus diaconus anno dominice incarnationis quintodecimo centesimo atque millesimo, primo etatis sue lustro a parentibus suis beato Benedicto oblatus, et a iam dicto Gyrardo abbate susceptus, et habitu sancte conuersationis indutus, atque sub eodem abbate per annos bis quattuor eruditus, 21 anno etatis sue scripsit ad Odesirium II. supradicti Gyrardi successorem  , passionem beatissimi martyris Marci et [4640 1Kb] sociorum eius  , uitam egregii confessoris Fulconis [4641 1Kb] , passionem sanctissimi martyris Placidi discipuli beati patris Benedicti  , et uitam sancti Apollinaris abbatis ad [4642 1Kb] reuerendissimum Raynaldum abbatem  , uitam sanctorum Guinizonis  et Ianuarii ad [4643 1Kb] Richardum monachum Casinensem, uitam sancti Constantii episcopi et confessoris ad Guarinum episcopum Aquinensem, uitam sancti Seueri episcopi Casinensis [4644 1Kb] ad Seniorectum abbatem. Rythmum de nouissimis diebus  , in quo iusta litteram uidetur secutum fuisse apostolum Iohannem, cum idem Petrus sciret finitum pro infinito, iusta quod ibidem scriptum est. Destructionem etiam et restaurationem ciuitatis Atine, et inuentionem corporis beati martyris Marci descripsit. uitam sancte Darie uxoris sancti Nycandri. Scripsit etiam sermones hos: de festiuitate beati Marci sermones 8, de uigiliis eius sermones 2, de [4645 1Kb] sancto martyre Placido omelias 2  ; et sermones 12: de cena Domini sermones 2, in parasceuen, in sabbato  sancto, omeliam in festiuitate sancti Benedicti, sermonem in pasca, in octaua sancti Benedicti, in ascensione Domini, in pentecoste, de festiuitate  sancti Iohannis baptiste, de sancto Petro et Paulo, de sancto Laurentio, de uigilia sancte Marie; librum illustrium uirorum cenobii Casinensis ad Pandulfum Teanensem episcopum  . Miracula Casinensium monachorum que scripta adhuc minime erant descripsit. Istoriam de euersione seu restauratione cenobii beati Mauri ex iussione abbatis Seniorecti emendauit, in qua et prologum scripsit. Fecit et prologum in libro priuilegiorum, sermonem de translatione corporis sancti protomartyris Stephani a ciuitate Constantinopolitana ad Urbem Romanam, ortus et uitas iustorum cenobii Casinensis  , sermonem de festiuitate omnium sanctorum, de natiuate Domini sermones duo  , de sancto Stephano. Chronicam cenobii Casinensis a renouatione  ecclesie beati Martini a Desiderio facta, usque ad hunc diem. Astronomiam ex ueteribus libris collegit. Demum uero pro responsis Casinensis cenobii apocrisarius ad Lotharium III, Romanorum imperatorem directus, postquam  ei sessionem ad pedes suos concessit, postquam inter cappellanos Romani imperii locauit, postquam discipulum Bertulfi cancellarii constituit, postquam a secretis effecit; logothetam, exceptorem, et auditorem Romani imperii illum constituit, in aula porro Romani imperii idem Petrus dum uersaretur, altercationem que facta est ante eundem imperatorem inter eum et aduersarium Casinensis ecclesie composuit  . Solinum de miraculis breuiauit  . De generibus lapidum pretiosorum ad Chonradum imperatorem  librum exarauit. Expositionem super regula sancti Benedicti componens, in 4 libros diuisit  . Scolias in ueteri testamento  . Epistolas duas ad  Lotharium imperatorem, ex iussione abbatis Guybaldi  . Ad Richizam imperatricem de obitu Lotharii imperatoris. Ad eandem de obitu Heinrici ducis Baioariorum. De electione Chonradi II. Romanorum imperatoris epistolam perpulchram composuit. Librum notarum ex paruo ampliorem effecit, et Chonrado imperatori dedicauit  . uitrubium de architectura mundi emendans breuiauit  . Librum Heue, regis Arabie, de pretiosis lapidibus ad Neronem imperatorem, quem Constantinus imperator ante annos fere octingentos ab urbe Roma Constantinopolim asportauerat, de Greco in Romanam linguam transtulit. Ymnos duos in laudem sancte Iuste uirginis et martyris dictauit. uisionem Alberici monachi Casinensis corruptam emendauit  .  Chronicam regum gentis Troiane, et consulum, dictatorum, et imperatorum composuit  . Miracula sanctorum martyrum Marci, Nycandri, et Marciani exarauit. Ymnos sex [4646 1Kb] in eorum laude composuit. Cantus beati martyris Marci dictauit. Scolias in diuersis sententiis  . Exhortatorium ad monachos  , in quo ostendit quid custodire, quid cauere debeant, de septem uitiis et uirtutibus, de 7 petitionibus, de Rebecca et Isaac, de rege Ozia et sacerdotibus, de Moyse, et uia trium dierum, ac tribus temporibus, de uisione Ysaie. Librum salutationum, exhortationum [4647 1Kb] , et opprobriorum. De terra repromissionis itinerarium ex omnibus ueteribus libris collegit, et Guybaldo Casinensi abbati dicauit  . uitam sancti pape Leonis exarauit [4648 1Kb] .  Ystoriam [4649 1Kb] gentis Troiane a principio mundi usque ad sua tempora, nec non et librum prodigiorum et portentorum describens, illustrissimo Ptolemeo II, Romanorum consuli dedicauit. De temptatione Christi in deserto omeliam perpulchram exarauit, nec non et altercationem, quam habuit cum quodam Constantinopolitano pro Romana ecclesia. Composuit alia multa, que hic scribere supersedimus  .

 67. Sub iam dicto abbate Gyrardo Gunnarius Sardorum nobilissimus  , parentum suorum Baresonis et Torkitorii regum uestigia sequens, cum licentia archiepiscopi sui  obtulit beato Benedicto ecclesiam sancti Petri in Nurki, et sancti Nycolai, ac sancti Iohannis et sancti Petri in Nugulbi, et sancti Helie ac sancti Iohannis  in Setin, cum omnibus pertinentiis earumdem ecclesiarum, ad utilitatem uestimentorum nostrorum . Id ipsum fecit et Furatus de Gytil  cum uoluntate eiusdem archiepiscopi, et episcopi si Boni, de ecclesia sancti Nycolai in Solio, et sancte Marie  cum pertinentiis suis. Sed et Comita Sardorum nobilissimus tunc temporis ad hoc monasterium ueniens, cartam  fecit  huic loco de ecclesia sancti Michelis in Ferrucesi cum attinentiis suis. Pari etiam modo Marianus de Zori optulit in hoc loco ecclesiam sancti Georgii in Banarcatu, cum omnibus que tunc temporis habere uidebatur. Huius exemplo ducta Muscunionia cartam fecit de domo sua in Solio, cum seruis et ancillis, et omnibus rebus suis. Susanna etiam illam ad bonum emulata optulit beato Benedicto domum suam in Yscano, et in Mulana, et in Cortina, et in Myrra, et in Coquina, et in Amendula, cum seruis et ancillis, et omnibus suis. uera quoque filia Gunnarii de Thori concessit similiter in hoc loco domum suam in Coquina, cum seruis, et omnibus que habere uidebatur. Id ipsum fecit et Constantinus de Caruia, fecit oblationis cartulam de ecclesia sancti  Petri in Symbrano, cum omnibus pertinentiis suis  .

68. Tunc temporis  prephatus papa Calixtus Urbem egressus uenit ad hoc monasterium, et a predicto nostro abbate cum ingenti honore susceptus, die illo missam sollempniter celebrauit, atque in hac terra per duos fere menses  est remoratus. Quem uidelicet pontificem noster abbas honorifice nimis sustentauit, et in omnibus necessitatibus  eius strenue satis deseruire curauit. Inde uero Beneuentum ueniens , in Apuliam usque descendit, ac more antecessorum suorum a duce Guilielmo fidelitate recepta  , Romam reuersus est. Dehinc uero exercitum congregans, Mauricium eresiarcham in ciuitate Sutrina obsidens cepit , et in arce huius monasterii  , quam idem abbas a fundamentis construxerat, exilio relegauit. Hic autem reuerendissimus pontifex dum Beneuenti resideret, rogatus ab eodem abbate nostro uel fratribus, ecclesias sancti Petri et sancti Nycolai de Nugulbi, sancti Helie in Setin, et sancti Petri in Nurci, quas uir illustrissimus Gunnarius de quo supra retulimus, beato Petro optulerat, et postmodum eiusdem pontificis  iussu beato Benedicto concesserat  , per apostolice sedis priuilegium  congregationi nostre in perpetuum confirmauit , ut de ipsarum ecclesiarum reditibus prout facultas ministrauerit indumenta semper huic nostro conuentui preparentur. Saluo nimirum censu quattuor solidorum Papiensis monete singulis annis Lateranensi sacro palatio persoluendo. Adiiciens insuper, ut possessiones et dona omnia, que supradictus Gunnarius beato Benedicto contulit, uel collaturus est, omnia similiter in necessitate uestimentorum in perpetuum conseruentur, et si quis eiusdem Gunnarii oblationes auferre, uel minuere, aut a constituta uestimentorum preparatione huius sancti Casinensis conuentus subtrahere uel mutare presumpsisset,  anathemate plecteretur. Idem preterea illustri uiro Gunnario uxorique eius Helene litteras direxit   , gratias agens simul et monens, ac in remissione peccatorum illis iniungens, ut in eo quod cepissent constantius permanerent. Romana enim sedes et ecclesias et donum quod nostro cenobio fecerant, sua auctoritate firmauerat, prohibens ne quis illa subtrahere, diminuere, aut in futurum sine Casinensium fratrum consensu audeat commutare; sed ob fratrum indumenta quieta semper et illibata permaneant. Pari etiam modo litteras uulterano episcopo destinauit  , mandans quam specialiter, quam precipue hoc Casinense cenobium ad protectionem  Romane spectaret ecclesie; precipiens insuper, ut donum quod beato Benedicto ab illustri uiro Gunnario et uxore eius factum fuerat, pro beati Benedicti reuerentia quietum et ab omnium infestatione liberum faceret permanere, quia apostolica sedes donum illud scripti sui auctoritate firmasset, et ecclesias quasdam, quas Gunnarius cum uxore sua  Helena beato Petro obtulerant, huic nostro cenobio ex apostolice sedis liberalitate concessisset. Nellet ergo, ut per quorumlibet uiolentiam subtraherentur uel infestarentur; sed omnia quiete ac libere ad Casinensium fratrum indumenta conseruarentur.

69. Factum  est autem, dum idem uenerabilis papa apud Beneuentum maneret , Otto Capuanus archiepiscopus conquestus est Capuanam ecclesiam spoliatam tribus ecclesiis que essent iuris sancti Stephani, quas hec Casinensis ecclesia possideret; scilicet sancti Benedicti Pyzzuli, sancti Angeli ad Odaldiscos, sancti Ruphi, quarum sibi possessionem restitui per Romanam curiam postulabat. Ad hec noster abbas respondit, Casinensem ecclesiam eiusque ministros Capuanam ecclesiam  non expoliasse, asserens se de prenominatis rebus, pro quibus impetebatur, multiplici ratione munitum, tam instrumentorum quam legitima et inconcussa temporis detentione; ostendens insuper quod appellatio que a parte archiepiscopi facta fuerat, neque canonica esset neque legitima, idque pluribus et euidentibus rationibus asserebat. Cumque inter utramque partem diu super hoc decertatum fuisset, apostolicus precepit, ut rationes quas noster abbas habebat ostenderet. Tridui igitur dilatione concessa, iterum nostra illiusque pars curiam adeuntes, de eisdem questionibus causa denuo uentilata est. uerum ubi a parte archiepiscopi nulla ratione neque canonica neque legitima posset ostendi, quod Casinense monasterium predictarum  ecclesiarum possessionem ei restitueret, cum constaret Capuanam ecclesiam a Casinensi non fuisse expoliatam, atque in hoc prolixius immoratum esset, iussit tandem predictus papa sibi rationes nostri cenobii ostendi. Quibus exhibitis, et diligenter a cardinalibus clericisque Romanis studiose relectis et  perspectis, qualiter illas Richardus princeps et Iordanus filius eius in hoc cenobio concesserant, et precepto suo firmauerant: pontifex accepto concilio, tum pro multimodis rationibus, instrumentorum scilicet et temporum, tum pro priuilegiis Romanorum pontificum huic nostro cenobio concessis, precepit predictarum ecclesiarum possessiones apud hoc monasterium prout tunc fuerat  remanere.

70. Hoc preterea tempore in eiusdem apostolici presentia predictus noster abbas proclamationem fecit de ecclesia sancte Marie in Cyngla, quam a iure huius cenobii Raynulfus comes  uiolenter abstulerat, et ecclesie sancte Marie de Capua subiugauerat. Tunc pontifex abbatisse sancte Marie  de Capua litteras dirigere studuit  , precipiens ut quinta feria post octauas pentecosten se sedi apostolice presentaret, et ius ecclesie sue presentibus episcopis et cardinalibus Romano pontifici ostenderet. Illa autem muliebri furore exestuans, ad pontificis curiam nequaquam ire, eiusque preceptis nullo pacto se obedire respondit. Quod dum supradicto pape nuntiatum fuisset, litteras ad eam direxit, mandans quod in nostri abbatis querimonia super Cynglensi ecclesia subterfugium querere iam uideretur, nam secundis transactis terminis ad iudicium minime uenisset, neque personas pro se rationabiles direxisset: in his tamen omnibus Romana ecclesia actenus sibi et monasterio suo pepercisset, sed diutius cause huius discussionem  protendere non ualeret. Omni ergo occasione seposita pontificis conspectui se representaret, uel tales pro se personas dirigeret, que uice sua negotium illud sufficienter ualerent pertractare. Alioquin Romana ecclesia Casinensi cenobio de Cynglensi ecclesia restitutionem cooperante Domino faceret. Tali igitur abbatissa conuentione perterrita, accedit ad comitem Raynulfum, rogat, obsecrat ut pro se Romano pontifici litteras mittat. Annuit illius uoluntati remuneratus pecunia comes, et ut ab abbatissa rogatus fuerat peragens, supradicto pape litteras mittit. Relectis igitur supradicti comitis litteris pontifex, eius petitioni assensum prebuit, et terminum ei dedit, mandans eidem comiti, ut nullum super hoc impedimentum faceret, quin negotium  illud suo tempore decideretur. Nisi enim abbatissa termino constituto sedi se apostolice representaret, uel personas pro se idoneas mitteret, ipse Casinensi cenobio restitutionem de Cynglensi cooperante Domino faceret, quoniam Casinensis abbatis querimoniam diutius ferre non posset. Adueniente autem termino, abbas noster Romam perrexit, iustitiam nostri cenobii recipere cupiens, simul etiam et munimina nostra secum deferens. Abbatissa uero nuntium destinare uel per se ire omnino negauit. Tum papa cum episcopis et cardinalibus consilio habito, eidem abbatisse litteras misit, admirans quia pro controuersia, que de supradicta Cynglensi ecclesia inter sanctimoniales et Casinense cenobium  longo tempore agitata fuerat, apostolicas ad eam frequenter litteras miserat, et tres illi iam terminos constituerat: sed neque ad se ipsa uenisset, neque iusta eius preceptum sufficientes pro se personas ad decisionem cause direxisset. In quo profecto non iustitiam expectare, sed dissimulationibus quibusdam et occasionibus tempus infinitum uelle protrahere. Sibi quoque et cardinalibus rationabile uisum esse, ut deinceps dilatione uel occasione absentie eius Casinensis ecclesia non deberet manere de possessione Cynglensis celle diutius spoliata. Non enim qui  possessa re spoliatus est, iusta legum instituta et sanctorum canonum sanctionem ad iuri cogeretur actionem accedere. Preciperet ergo suo cardinaliumque iudicio, ut infra uiginti dies postquam apostolicas litteras accepisset, Casinensem ecclesiam de Cynglensi cella, salua monasterii sui iustitia, in integrum reinuestiret. Res uero ecclesie, quas spoliationis tempore habuit, a se uel a suis hominibus minime tollerentur. Ad hec abbatissa, ignorans ea que uentura erant super eam, missis hominibus contra pape preceptum libros et quicquid in Cinglensi cella repperit asportauit. Hoc ubi papa agnouit, ad eam per litteras direxit, quia dum illam paterna benignitate et mansuetudine toleraret, ipsa in derisu pape patientiam exhabens, nichil eorum  que illi preciperet satageret adimplere: insuper etiam ad apostolice sedis iniuriam et contemptum Cinglensem ecclesiam expoliasset. Preciperet ergo, nisi iram uellet experiri apostolicam, ut nichil deinceps de Cinglensis ecclesie rebus auferret, sed omni occasione uel dissimulatione postposita, ecclesie ipsi que per eam de eadem ecclesia ablata sunt redderet, eandemque ecclesiam cum omnibus rebus suis Casinensi monasterio restitueret. Si autem ulterius contemptrix existeret, et mandatum apostolicum infra uiginti dies post litteras acceptas non satageret adimplere, apostolica sedes ex tunc in Cinglensi ecclesia diuina officia interdiceret; abbatisse uero omnem monasterii prelationem potestate apostolice auctoritatis prohiberet, quoadusque  prephatam restitutionem cum integritate adimpleret, et Romane ecclesie de contemptu plenarie satisfaceret. Abbatissa uero ubi pape uoluntatem agnouit, ad consueta arma recurrit, pecuniam oportune importune distribuit, et se nulla ratione, nullo pacto, pape uoluntatem impleturam fatetur. Hoc igitur ubi pontifici nuntiatum est, rursus ad eam direxit, quia quanto illam maiori patientia sustineret, tanto habundantiori superbia et extollentia contra Romanam ecclesiam eleuaretur. Quater enim et eo amplius sibi karitatiue ac paterne iusta sacrorum canonum sanctionem scripsisset, et mandata eius penitus contempsisset, et Romanam ecclesiam spreuisset, que omnium ecclesiarum mater  et domina est, non ab alio sed a Christo domino constituta: unde non immerito fideles omnes eam debent honorare. Ipsa uero econtra sua eam uellet potestate et dignitate priuare. Totiens quippe a Romana ecclesia commonita, non solum inobediens extitisset, uerum etiam inobedientiam addidisset. Pro tanta igitur insolentia eius, idem pontifex in eodem beate Marie monasterio diuina omnia officia interdiceret; abbatissam ab ipsius monasterii regimine sequestraret, et tam eam quam fautores eius in hac causa excommunicationis uinculo innodaret.  Cumque nec sic ualeret Romanus pontifex abbatisse proteruiam humiliare, mandat comiti Raynulfo, ut infra uiginti dies postquam apostolicas litteras accepisset, Casinense monasterium de Cinglensi ecclesia in integrum reinuestiret, neque interim eiusdem ecclesie bona diripi a quibuslibet uel auferri permitteret. Quod si et ipse quoque apostolici mandati contemptor existeret, qui spoliationis huius causa et principium extitisset, papa ecclesiastice iustitie uigorem pro eo dimittere non ualens, in personam et in totam terram ipsius excommunicationis sententiam, auxiliante Domino, proferret. Suscipiens igitur apostolicas litteras comes, abbatissam euocat, quid sibi a papa mandatum sit per ordinem pandit. Illa uero facibus succensa femineis,  principem et comitem uniuersosque illorum satellites ingenti here remunerat, rogat, poscit, obsecrat, uti comitem flagitent, ut contra pape sententiam tueri abbatissam studeat, utque in tanto articulo temporis subueniat, modis ac nisibus quibus ualet exorat. Remuneratus itaque abbatisse pecunia comes, illam contra pape sententiam pro suo posse tueri promittit. Quod dum supradicto pontifici relatum fuisset, mandat comiti, quia cum ipse beati Petri et pape fidelis esset, Romana ecclesia uera cum dilectione diligeret, et inter alios strenuos et illustres uiros personam ipsius precipue dilectionis brachiis amplexaretur, et nisi per cum remaneret, id ipsum deinceps facere preoptaret; propter quod tunc usque ecclesia nichil egisset, in quo grauari a  sede apostolica uideretur. Preciperet ergo, ut omni penitus dilatione et occasione postposita, Casinensem abbatem de Cinglensi ecclesia et de possessionibus eius faceret reuestiri. Quod si contra hoc ire presumpsisset, ipse eidem comiti diuina officia et omnium ecclesiarum introitum interdiceret, et ad uiginti dierum terminum constitutum personam ipsius excommunicaret, donec Casinensem abbatem de Cinglensi cella plenarie reuestiret, quia Casinensium fratrum clamorem nullo modo ferre ualeret. Pari etiam modo litteras Ottoni archiepiscopo Capuano direxit  , precipiens ut Alferadam abbatissam pro deposita et excommunicata tamquam haberet, et in eodem beate Marie monasterio nullum diuinum officium celebrare permitteret; datam  a Romano pontifice interdictionis et excommunicationis sententiam per suam parrochiam nuntiari et teneri faceret. Clericis uero et laicis omnimodo prohibuit, ne contra suum interdictum ecclesiam ipsam ingredi aut cum excommunicatis participare nullatenus presumerent. Comes interea Raynulfus egre  ferens se pro feminea superbia excommunicatum et ab omnibus diuinis mysteriis separatum, apostolici uoluntatem se impleturum spopondit, si Casinensium fratrum munimina perspicere posset. Relectis igitur in presentia supradicti pape Callisti et omnium episcoporum et cardinalium antiquis et autenticis nostri cenobii cartulis, qualiter Sarracenus sculdahis Beneuentanus, cui locus idem iure hereditario pertinebat, ecclesiam ibi sicut in huius libri principio  commemorauimus beati Cassiani a fundamentis construxerat, eidem ecclesie, quoniam filium non habebat, omnem omnino substantiam et possessionem suam per consensum Gisulfi ducis Langobardorum concesserat, et qualiter postmodum per auctoritatem ipsius ducis eandem ecclesiam cum  omnibus possessionibus suis huic Casinensi cenobio subdiderat, seu et qualiter et sanctus Petronax abbas cum adiutorio eiusdem ducis ecclesiam ibi in honore sancte Dei genitricis Marie construens, monasterium puellarum Dei effecerat, et qualiter illam ab hoc monasterio subtractam Oderisius abbas temporibus pape Urbani recollegerat  , et qualiter Capuani monasterii abbatissam idem papa ob hanc rem apostolicis litteris et sui oris inuitatione [4650 1Kb] uocauerat, et qualiter abbatissa ad pontificem uenire contempnens, nec eius monita suscepit et iudicium penitus subterfugit: simul etiam in omnium presentia relecto exinde pape Paschalis iudicio  , continuo idem comes coram Iohanne cardinali tituli sancti Eusebii, et Bermanno [4651 1Kb]  Romane ecclesie subdiacono, reddidit beato Benedicto totum ex integro predictum sancte Marie monasterium, cum omnibus pertinentiis suis que tempore patris sui tenuit, cartulamque renuntiationis et restitutionis exinde conscribi faciens, illamque propria manu roborans , super altare beati Benedicti posuit, uiolatoribus illius decisionis mille librarum anri penam indicens  .

71. Hoc interea anno Sparanus abbas de monasterio sancti Martini in Arci ad hunc locum ueniena , obtulit beato Benedicto eandem ecclesiam sancti Martini cum pertinentiis suis  . Id ipsum fecit et Rao de Banterone cum Auristella uxore sua de ecclesia sancti Petri sita in finibus Consentie, in loco qui uocatur Gaurano, et ecclesia sancti Martini,  loco qui dicitur Cupplatu, cum omnibus pertinentiis illarum, centum librarum auri pena apposita. Similiter etiam Milo et Litulfus filii Bernardi de Aquino, et Milo filius Milonis, ad hoc monasterium uenientes optulere beato Benedicto nouem familias hominum sibi pertinentium in oppido quod Pesmontis dicitur,  et in uilla sancte Lucie, quorum nomina hec sunt: Iohannes, cum familia sua; Conterius, cum familia sua; Desiderius, cum familia sua; Trostaynus, cum familia sua; Petrus, cum familia sua; Bricius, cum familia sua; Litolfus, cum familia sua; Ugo, cum familia sua; Iohannes, cum familia sua.

72. Tunc temporis cum  ratres monasterii Capuani cuidam [4652 1Kb] egroto iam fere morti proximo monasticum habitum tradidissent, clerici Capuane ecclesie cum armata manu illuc conuenientes, eum iam defunctum repperiunt, et stimulis nequitie debriati, monachico habitu illum spoliantes, eadem indumenta quibusque ambulantibus conculcanda in platea proiecerunt. Quod ubi papa Calixtus agnouit, Capuano archiepiscopo precepit ut inauditam et  nouam tante temeritatis presumptionem sic per Dei gratiam corrigeret, ne aliquatenus talia agere presumerent, neque idem archiepiscopus in hoc Deum et Romanam ecclesiam offenderet, et quia Casinense monasterium Romane ecclesie iuris esse sciret, loca ei pertinentia nec per se nec per suos ullatenus inquietaret. Ab hoc etiam uenerabili papa predictus abbas priuilegium de omnimoda loci istius libertate recepit   ; adiiciens insuper, ut si quis huius nostri monasterii uel cellarum eius possessiones aut res uiolenter auferrent, postquam episcopi ipsorum a nostro abbate commoniti, iustitiam de eis facere omnino noluerint, abbas super eosdem raptores secundo tertioue  commonitos canonicam excommunicationem proferat. Quo etiam anno, peccatis exigentibus Capuana ciuitas igni tradita est. Ex toto fere itaque ciuitate consumpta, sancti Benedicti monasterio ignis undique minabatur; fratres autem humanis rebus diffidentes, et in solo Dei adiutorio sperantes, corporale calicis sumentes, extra monasterium in medio ignis posuerunt. Mirum immodum: reuersus ignis ultra propius accedere non audebat. Ciuibus etiam omnibus quedam manus a monasterio ignem propellens uisa est; corporale uero prorsus ab ignis iniuria illesum mansit, preter quod causa testimonii eius in medio foramen paruum factum est.

73. Hic interea abbas cum apud Beneuentum in apostolici seruitio permaneret  , et certo certius  brachium sancti apostoli et euangeliste Mathei in eadem ciuitate reconditum esse didicisset  , ad se iam dicti brachii custodes conuocans, qualiter uel quo ordine eiusdem sancti apostoli brachium habuissent percontari studiosissime cepit. Qui dum retulissent, qualiter illud secum Robbertus dux detultsset in expeditione, quam contra Alexium imperatorem habuerat, ac demum cappellanis suis ad  mortem reliquerat, ipsique postmodum in die obitus sui sibi dimiserant: abbas monere illos attentius cepit, ut tanta pignora Casinensi cenobio conferrent. Illi autem ocius se hec adimplere fatentur, si abbas illos quacumque hora ad conuersionem uenire uellent, absque aliquo pretio illos in hoc monasterio reciperet. Quod cum abbas libentissime se impleturum spopondisset, illi confestim sanctas reliquias ad hunc locum ferendas eidem abbati contradunt. Suscipiens igitur idem abbas sanctas reliquias, diuque deosculans, per huius nostre congregationis fratres ad hoc monasterium transmittere studuit. Ad cuius aduentum omnes qui hanc terram inhabitabant, cum ingenti deuotione et gaudio obuiam processerunt. Sane cum hec ad huius nostre congregationis  notitiam peruenissent, inestimabili exultatione repleti, ac sollempnibus uestimentis induti, cum lampadibus et thimiamatibus usque ad portam ueterem exierunt, ac terre prostrati sanctum euangelistam adorauerunt, surgentesque cum maxima reuerentia deosculauerunt, et cum ymnis et laudibus illud in monasterium introducentes, atque in argentea capsa turrium instar aptata sanctum brachium recludentes, in argentea trabe ante beati Benedicti altarium suspenderunt, anno dominice incarnationis 1122.

74. Eodem quoque anno quidam claudus de territorio Turonensi orationis gratia montem statuerat adire Garganum. Cumque Aquinatem deuenisset ad  urbem, intempeste noctis silentio quiescenti ei beatissimus pater Benedictus apparuit, dicens: »Surge uelociter, et castrum pete Casinum, ibique ante corporis mei presentiam uestem donaueris, et sanitatem sine dubio percipies.« Tum claudus: »Quis es tu, qui tanta nobis taliaque promittis?« Et legislator ad hec: »Omni dubitatione seposita noueris me esse fratrem Benedictum, Casinensis cenobii fundatorem.« Et his dictis disparuit. Claudus uero confestim exurgens, rem gestam sociis per ordinem pandit. Illi uero uisioni fidem derogantes, ut diuersi diuersa sensere. Alii namque dicebant fallacibus sompniis credere nullum debere, nam multos errare fecerunt sompnia. Nonnulli autem, quorum fides sanior ac deuotior erat, censebant  nequaquam id esse agendum; sed a Benedicto patre sanctissimo promissum beneficium expetendum. Tunc claudus exurgens, ad montem celeri gradu ac nisu quo poterat ascendit Casinum. Cumque in ecclesiam Benedicti patris corpore et nomine consecratam ingressus fuisset, et ante columnam argenteam in qua cereus magnus ponitur peruenisset, Benedicti confestim suffragantibus meritis, cepit in  pristinum claudus restitui gradum. Tunc Andreas mansionarius, qui eo die ecclesie curam gerebat, claudum uociferantem audiens, ad eum celeri cursu peruenit, uidensque callos qui in membrorum contractione exorti fuerant disruptos, et sanguinem ex coniunctione profluentem, ad fratres ut rei geste ordinem promeret concito gradu perrexit. Claudus uero ecclesiam egrediens insciis fratribus, concito gradu ad socios qui eum apud ciuitatem sancti Germani expectabant letissimus rediit. Illi autem tanta perspicientes mirabilia, Gerardum abbatem adeunt, et rem gestam per ordinem pandunt. uenerabilis autem abbas ob eius sanitatem letissimus redditus, omnipotenti Deo gratias reddidit, eumque confestim Casinum ad patris Benedicti corpus remisit. Quanta  autem mentis letitia, quantaque tunc exultatio fuerit, quia adhuc omnes qui uiderant supersunt, omitto referre. Post hec quidam senatorum ab urbe Roma egredientes, ad montem peruenere Casinum, uidentesque eundem claudum, quem prius ante Lateranense palatium iacere cognouerant, inquirebant qualiter quoque modo sanatus fuisset. Qui dum seriatim suam erectionem retulisset, eius dictis senatores nequaquam assensum prebentes, interula eius artus nudantes, et callos in frusta diuisos uidentes, omnipotenti Deo et patri Benedicto laudes retulere quam maximas. Ad huius uero perpetue rei indicium, eiusdem claudi cambuttas ante fores ecclesie iam dicti patris Benedicti suspenderunt. Opere pretium reor annectere celebre totoque orbi famosum  miraculum, quod tunc Dominus ad eiusdem patris sanctissimi artus ostendit. Ipsa namque resurrectionis dominice die, dum quidam Etruriensis cum sociis suis, mutus cecus et surdus ad patris Benedicti sanctas exuuias peruenisset, salutem recepit in omnibus membris.

75. His porro diebus Pandulfus, cui cognomen de Sexto inditum est, antiqui serpentis nequitia debriatus, sociato sibi Odaldo quodam sui sceleris complice, terras nostri monasterii sibi contiguas infestare non desinebant; contra quem noster abbas exercitum congregans, omnem illorum terram igni ferroque consumpsit. Pandulfus autem sera penitudine ductus ad hoc monasterium uenit, et iureiurando refutauit sancto Benedicto et eidem abbati per cartam castrum uitecusum cum pertinentiis suis, unde pugna illa exhorta fuerat. Idipsum etiam fecit et Odaldus de Casale  de castro quod  dicitur Aquafundata, obligando se una cum Pandulfo et heredes suos huic monasterio, ut si ipsi uel heredes sui amodo uel aliquo tempore litem aut calumpniam per se uel per aliquam submissam personam  exinde sancto Benedicto facere temptauerint, componerent auri optimi libras centum. His quoque diebus Rao, filius Relis  , collecta latrocinantium manu, castra beati Benedicti Suium et Mortulam depredatus est. Quod dum papa Calixtus audisset, Pandulfo Teanensi episcopo, qui de hoc nostro cenobio sub papa Paschali eidem ecclesie episcopus datus fuerat, precepit ut supradictum Raonem exinde conueniret, quatenus totam terram restitueret, et tale quid in terra [4653 1Kb] beati Benedicti que sub protectione Romane consistebat ecclesie, ulterius facere non presumeret. Si uero super hoc eidem episcopo, imo Romane ecclesie obtemperare nollet, idem episcopus canonicam de eo iustitiam faceret, quia quicquid inde dictante iustitia fecisset,  papa, auctore Domino, et ratum haberet et confirmaret. Tunc etiam  domnus Pontius Cluniacensis cenobii abbas, ob maxime deuotionis reuerentiam quam patri Benedicto habebat, cum duodecim sue ecclesie fratribus hoc Casinense cenobium petiit  abbatisque nostri Gerardi uestigiis prouolutus, officinas monasterii dum perlustrasset dixit: »Mallem prius esse decanus Casinensis, quam abbas Cluniacensis.« Demum uero fratrum uestigiis prouolutus, illorumque se orationibus commendans, Ierusolimam petiit, beato Benedicto spondens, post suum regressum pastoralem curam relinquere, et Deo attentius in hoc sancto Casinensi cenobio deseruire.

76. Per idem tempus, cum possessiones monasterii  beati Mauri quod in Glannafolio situm est a quibusdam diriperentur, Gyrardus eiusdem cenobii abbas Gyrardo abbati nostro litteras misit, rogans ut papam Calixtum hac de re exorare studeret; quod et fecit. Cuius postulationibus pontifex flexus, Glannafoliensi et fratribus apostolicam benedictionem, et episcopis Germanie [4654 1Kb] direxit, ut possessiones monasterii beati Mauri, quod ad ius pertinebat cenobii Casinensis, que prereptione iniusta a comite Andegabensi  , et ab aliis quibusque inuase fuerant, ex integro restituerentur. Eo etiam tempore Gyrardus abbas noster concessit in uestiario fratrum ecclesiam sancte Marie de Casali plano, et monasterium sancti Benedicti in Pectinari, et ecclesiam sancti Nycolai in castro sancti Martini, cum omnibus pertinentiis earundem ecclesiarum  .

77. Idem uero abbas cum ad grandeuam iam  dierum suorum peruenisset etatem, anniuersario Oderisii abbatis die , dum pro eo in cappella sancti Sebastiani defunctorum officium decantaret, post finitam primam uigiliam cum impocuisset  antiphonam »Anima mea Deo uiuit,« supradictus abbas Oderisius eidem abbati Gyrardo post altare eiusdem ecclesie uisibiliter apparuit, eumque ut ad se ueniret manu innuit. Hoc Gyrardus abbas ut uidit, in faciem proruens flere inconsolabiliter cepit, completoque officio ad cameram suam flens et eiulans rediit. Percontatus autem a fratribus cur fleret, causam aperuit, seque in proximo moriturum esse predixit, nec multo post idem abbas languore tactus, 16. Kal. Februarii  mortem perdidit, et uitam inuenit. Sepultus uero est in capitulo fratrum ad caput abbatis Desiderii.

Oderisius abbas a beato Benedicto quadragesimus secundus, sedit annis 3, mensibus 4, diebus 15.

78. Hic ex Sangrorum comitum prosapia sue  originis lineam ducens, sub sancte memorie Oderisio in hunc locum susceptus, et habitu monastico indutus, et liberalibus disciplinis aprime eruditus est. Qui a predecessore suo Gyrardo huius monasterii prepositus ordinatus, cum prudentia et sapientia multa polleret, a uenerabili papa Paschali diaconus in Lateranensi ecclesia est constitutus  . Gyrardo autem abbate uiam uniuerse carnis ingresso, fratres ut in talibus consuetudo est in unum conueniunt, et quoniam nostra congregatio plurimis erat tunc dissensionibus scissa, et unusquisque abbatem ad suam uoluntatem eligere proponebat, nouissime tandem una sententia eundem Oderisium abbatem eligentes, supradicto pape Calixto ocius litteras dirigunt, Gyrardi decessum et  Oderisii electionem notificantes. Pontifex autem eius electione agnita, apostolicas litteras fratribus huius cenobii dirigens, eiusque electionem confirmans mandat [4655 1Kb] , ut illi in omnibus parere studerent. Mense itaque Martio adueniente, preparatis his que itineri necessaria erant, prout a pontifice ei directum fuerat, Romam consecrandus aduenit. Ibi ab eodem papa, qui tunc forte synodum celebrabat, honorifice satis consecratus, et a cardinalibus nobilibusque Romanis in magna est gloria habitus. In qua etiam synodo episcopi et archiepiscopi aduersus monachos proclamationem fecerunt, dicentes nil aliud superesse, nisi ut sublatis uirgis et anulis deseruirent monachis: »illi enim ecclesias, uillas,  castra decimationes, uiuorum et mortuorum oblationes retinent;« et rursum hec sepius ante pontificem conquerentes: »Decidit pudor canonicorum, honestas oblitterata est, clericorum religio cecidit, dum monachi, contempto celesti desiderio, iura episcoporum insatiabiliter concupiscunt, et omnes que sua sunt querunt, et qui mundum cum suis concupiscentiis reliquerunt, his que in mundo sunt inhiare non desinunt: et quibus per beatum Benedictum a curis mundialibus ultro quiescendi locus  offertur, ad tollenda ea que episcoporum sunt, opportune importune fatigantur  .« Cumque super huius rei negotium diuersi diuersa sentirent, tandem ex summissione nostri abbatis surgens in medium quidam ex nostris dixit: »Congregati sunt inimici nostri, et gloriantur in uirtute sua: sed tu, domine noster, contere uirtutem illorum, ut agnoscant, quia non est alius qui pugnet pro nobis, nisi tu dominus noster. Nam quid acturi sunt fratres Casini degentes, qui die ac nocte omnipotentis Dei clementiam pro totius orbis salute supplicare non cessant? quid acturi sunt, si concessiones Romanorum pontificum uiolantur? Non enim ita Casinenses abbates Romane ecclesie obsecuti sunt, ut ea que sancto Benedicto imperatores, reges, duces ac principes, atque  Romani pontifices obtulerunt, nos uestri apostolatus tempore perdere et exereditari mereamur.« Cumque hec et alia multa proferret, quidam episcopus Ligurie dixit: »Licet cepiscoporum religiositas conquestum contra monachos fecerint, non tamen sine causa predecessores nostri monasteria ditauerunt. A principio namque nascentis ecclesie duo ordines fuisse, notissimum est: unum qui laboraret in uerbo et doctrina, alium qui orationi uacaret; unum qui actiue, alium qui contemplatiue deseruiret. Unde non immerito monachos nos potius diligere quam insequi conuenit.« Ad hec papa Calixtus imperato silentio dixit: »Casinensis ecclesia non ab hominibus, neque per hominem, sed per Iesum Christum fundata est, cuius imperio pater Benedictus ad eundem  locum deueniens, illumque ab idolorum sordibus emundans, sancte regule descriptione, et miraculorum prodigiis, et sui corporis sepultura, toto orbi spectabilem reddidit, et totius monastici ordinis caput effecit. Accedit ad hoc, quod idem uenerabilis locus a Romanis pontificibus restauratus, et Romane Ecclesie filiorum unicum in aduersis solacium, et in prosperis infatigata requies perseuerat. Et nos ergo sanctorum predecessorum nostrorum Romanorum pontificum uestigiis insistentes, Casinense cenobium cum omnibus attinentiis suis ab omnium mortalium iugo quietum semper et liberum manere, et sub solius sancte Romane ecclesie iure defensioneque perpetua manere decernimus.  Cetera uero monasterio in eo ordine, quo antiquitus fuerunt, manere iubemus.« In eo etiam concilio idem uenerabilis papa et prephati Gyrardi abbatis animam et omnes nostri cenobii possessiones episcopis et archiepiscopis commendare curauit. Supradictus autem abbas explicitis Rome suis negotiis omnibus, ad hoc monasterium rediit, atque ab uniuersis fratribus honorifica est et sollempni processione receptus.

79. Interea homines de Sancto Angelo in Todici,  qui omnium tribulationum et persecutionum in hoc loco uenientium semper caput et auctores fuerunt, sociatis sibi his qui castrum sancti uictoris incolebant, contra eundem abbatem conspirant, et iurisiurandi nexibus se mutuo alligant, ut nequaquam huic Casinensi cenobio abbatique fidelitatem faciant, nisi ad suum uelle relaxationes illis et placita tribuat. Quod dum abbati nuntiatum fuisset, euestigio exercitum congregans, illorum adiacentia queque deuastare modis omnibus cepit. Illi autem uidentes euenisse quod non sperabant, sera penitudine ducti, et solotenus abbatis uestigiis prostrati, se deliquisse, se impie egisse testantur; utque sibi abbas ueniam de perpetrato scelere tribuat, instantissime rogant. Annuit illorum postulationibus abbas,  commissa dimittit, sicque non parua quantitate pecunie ab eis extorta et fidelitate recepta, inuidos et peruersos quietos et fideles manere cegit.

Hoc interea tempore, anno dominice incarnationis eius 1122  , pridie Nonas Aprilis, quarta uigilia noctis, cum fratres nocturnalem synaxim decantarent, stelle de celo innumerabiles cadere et quasi pluere uise sunt ubique per totum orbem terrarum.

Tunc temporis Pandulfus comes de Sexto cuius supra meminimus , ad hoc monasterium ueniens, iureiurando firmauit eidem abbati totam ex integro abbatiam, et nominatim castrum uitecusum cum pertinentiis suis, unde, ut supra retulimus, litigium cum Gyrardo abbate habuerat.

 80. His quoque diebus Sauinus uir nobilissimus, Dalmatino genere ortus, direxit in hoc monasterium duos sciphos argenteos librarum circiter nouem, rogans et multa prece deposcens, ut de nostris fratribus idem abbas ad monasticum ordinem demonstrandum in Dalmatiam mitteret, pollicens non minimum proficuum per hoc loco isti uenturum. Abbas autem nichil moratus, tres de hoc monasterio ibidem fratres direxit, diuinarum Scripturarum codices et ecclesiasticum apparatum illis habundantissime tribuens. Susceptis namque Sauinus eisdem fratribus, permittente supradicto papa Calixto, ac concedente Raguseorum archiepiscopo, optulit, beato Benedicto ecclesiam Sancte Marie in loco qui dicitur Rabiata prope ciuitatem Ragusam, cum portu et  piscatione sua, cum seruis et ancillis, et cum omnibus omnino pertinentiis et finibus suis. Sequenti tempore papa Calixtus ad hoc monasterium ueniens, Gotfridum comitem Cyccanensem, qui monasterium sancti Petri in Yscleta ab huius loci dicione subduxerat  , usque ad dignam satisfactionem a liminibus ecclesie separauit; sicque patri Benedicto et fratribus se commendans attentius, Beneuentum  perrexit. His porro diebus in Sardinia Homodei et Albertus episcopi, in Dalmatia uero Petronius et Adenulfus abbates ab hoc monasterio dati sunt. Eo etiam tempore iam dictus abbas Oderisius portas hereas pulcerrimas in ingressu huius nostre ecclesie fieri iussit.

81. Lambertus preterea Hostiensis episcopus, post autem papa Honorius, tunc temporis ad hoc monasterium ueniens eundem abbatem rogare cepit, ut hospitium sibi et suis in monasterio sancte Marie in Pallaria concederet, quemadmodum Leo predecessor suus a parte nostri monasterii habuerat  . Abbas autem perspiciens illum hoc ex iure sui predecessoris querere, simulque precauens ne hac occasione locum illum ecclesia nostra amitteret,  id se agere posse negauit. Episcopus autem indignatione simul et ira repletus recessit, lesionis et contrarietatis contra eundem abbatem tempus expectans.

82. Per idem tempus Richardus cognomento Pygnardus  , Picani castri dominus, Richardi de Caleno promissionibus illectus, euocans ad se Leonem Fundanum consulem, et Petrum filium eius, post datum ei prandium in domo sua, dum esset cum eo in securitate per sacramentum, compater quoque eius et amicus, ritu proditoris Iude hostiliter eum cum suis omnibus capiens, Richardo de Caleno, quemadmodum inter se occulte coniurauerant tradidit. Hoc dum ad notitiam pape Calixti peruenisset, et de tam nefaria ac flagitiosa proditione  plurimum commotus [4657 1Kb] , eidem abbati mandauit, quatinus supradictum Richardum modis ac nisibus quibus ualeret impugnare studeret. Accidit forte ut nunc [4658 1Kb] quidam ex nostris, quia res ita exigebat, Fundanam ciuitatem peteret; qui in ipso itinere ab eiusdem Richardi hominibus captus ac de equo deiectus et deonestationibus quin [4659 1Kb] plurimis affectus, negotio pro quo abierat infecto ad abbatem rediret. Tali igitur abbas occasione accepta, cum Octauiano predicti Leonis fratre confederatur, et uallatus militum turmis, Pycani castri attinentias deuastare modis omnibus cepit. Sed cum per integrum fere annum eundem castrum deuastasset et afflixisset, Richardus certocertius agnoscens papam Calixtum cum exercitu super se esse uenturum,  ignorantibus cunctis cum fratribus suis occulte de castro recessit. Quod dum abbati relatum fuisset, ingenti coadunato exercitu ad eundem castrum accedit, et recipientibus eum eiusdem castri incolis, arcem diu multumque expugnans, eandem in deditionem accepit, anno dominice incarnationis 1123  . Oppido uero Oderisius abbas ut optabat potito, pape Calixto per litteras hec notificare  curauit, qui Deo omnipotenti super hoc gratias referens, per anulum quod manu gestabat beatum Benedictum absque ullo consorte uel participante de eodem castro inuestiuit. Rychardus preterea Caleni dominus, agnito quod noster abbas supradictum castrum optineret, tactus dolore cordis Capuam properat, et principis prouolutus uestigiis rogat, supplicat, obsecrat, ut sibi opem ferendo subueniat, quatinus castrum recipere ualeat. Annuit propinqui sui postulationibus princeps, exercitum congregans, et ad expugnandam et depredandam hanc terram erigitur. Abbas autem ipse militum uallatus agminibus ad castrum Bantrense deueniens, terram beati Benedicti illum ingredi non sinebat. Ob id itaque princeps pape Calixti litteris commonitus,  et per sacramentum quod Romane ecclesie fecerat adiuratus, ut terram beati Benedicti non diuastaret, sin alius [4660 1Kb] , excommunicationi subiaceat, abbatem ad se euocat, et trecentas ab eo libras accipiens, principale de supradicto castro preceptum huic nostro cenobio fecit  ; sicque Capuanam est regressus ad urbem. Per idem tempus comitissa Adelasia una cum Ildebrando comite  , ex iussione supradicti pape Calixti  reddidit beato Benedicto ecclesiam Sancti Martini in Armino  , et Sancti Columbani, cum pertinentiis suis, centum librarum auri pena apposita  .

83. His diebus  defuncto Rome iam dicto papa Calixto , cardinales diuiduntur,  et alii Lambertum Hostiensem episcopum de quo superius mentionem fecimus , in papam Honorium, alii Theobaldum cardinalem tituli sancte Anastasie sibi in Celestinum papam preficiunt; uerum quia fortior et potior pars cum Honorio erat, hi qui iam dicto Theobaldo fauebant, rerum euentum uidentes; sera penitudine ducti-ad eundem Honorium reuersi sunt. Mandat dehinc idem papa nostro abbati, nauem Petri periclitari in fluctibus, monet uti subueniat, ut pecunie subsidium mittat, protestans illos qui se in tanto articulo adiuuarent, habituros [4661 1Kb] ut filios, qui non, ut priuignos. Commotus ad talia abbas, fatetur quod ipse qui tunc de adiutorii ope ferenda pulsabatur, interesse debuisset [4662 1Kb] electioni, ut qui particeps erat tribulationum,  consors esse deberet et consiliorum. Interrogantibus fratribus de predicto pontifice, cuius filius esset, quis, qualis, et quantus: abbas respondit, ignorare se cuius filius esset; unum tamen pro certo scire, quia plenus esset litteris a capite usque ad pedes   . Hec ergo causa inter eundem pontificem et abbatem perpetuum discordie malum et perenne odium suscitauit.

84. Tunc temporis Leo Fundanus consul una cum Petro filio suo a captione qua a Richardo Caleni domino detinebatur solutus, uenit ad hoc monasterium. Susceptus itaque honorifice ab eodem abbate, post celebratum resurrectionis dominice festum, rogatus a supradicto Leone et a iam dicto filio eius, 50 libras eis donauit, et 50 accommodauit, ea ratione ut easdem 50 libras usque ad unum annum Casinensi cenobio redderent, in auro et argento, siue in pannis sericis et in aliis rebus, que monachis apta essent ad recipiendum . Et pro suprascripta pecunia, quam eis idem abbas donauit et  accommodauit, ante iam dictus Leo cum Petro filio suo quietas dimisit beato Benedicto et Casinensi cenobio omnes obedientias, que a quibusque hominibus in terra sua huic monasterio oblata sunt, scilicet ecclesiam Sancti Magni cum pertinentiis suis, et partem de piscaria Fundani lacus, monasterium sancti Onufrii, sancti Helie in Ambrife, sancti Martini de Ynola  , sancti Martini in Tyrille, et quicquid in terra sua a quibusque hominibus beato Benedicto oblata sunt, ut secure et quiete Casinensis ecclesia eiusque abbates teneant et possideant, et liberam habeant facultatem in eisdem ecclesiis ordinandi prepositos, et faciendi prout nostris abbatibus placuerit, sine omni illorum contradictione uel molestatione. Insuper etiam promisit per unumquemque  annum prandium fratribus se facturum.

85. Interea, cum Aquinenses comites ferali aduersus Landulfum de Sancto Iohanne odio deseuirent, contra eundem abbatem conqueri ceperunt, quod Landulfum illis preferret, illi pecuniam, terras et domos tribueret, se uero contempni et pro nichilo haberi. Sed, cum ad ista abbas non preberet auditum, iuncti quibusdam ex nostris eum pape Honorio accusare ceperunt, illum apostolice sedis inimicum, prodigum et dilapidatorem rerum monasterii astruentes. Rychardus porro Caleni dominus a nostri monasterii infestatione nequaquam quiescens , congregato exercitu insperate terram istam ingressus, castra huic monasterio pertinentia, Sanctum Apollinarium uidelicet, Sanctum Ambrosium, et  Sanctum Stephanum, et partem de castello sancti Georgii, igni ferroque consumsit  indeque digrediens, monasterium sancti Nycolai in Pica ex toto depredauit; sicque ad sua rediit.

86. Eodem uero anno  papa Honorius Urbem  egrediens, ascendit ad hoc monasterium, atque a supradicto abbate et fratribus honorifica satis processione receptus, super altare beati Benedicti missam sollempniter celebrans, sero iam ad ciuiatem rediit. Demum uero Mauricium heresiarcam de Ianula, in qua eum papa Calixtus exiliauerat, abstrahens, apud Fumonem exilio relegauit  . Ibi itaque in plenario laicorum conuentu eundem abbatem papa Honorius euocans, et enormi aduersus eum odio deseuiens, ingenti eum increpatione redarguit, militem illum, non abbatem, lapidatorem et prodigum substantie monasterii esse inclamitans, confestimque ciuitatem egrediens, Beneuentum perrexit  .

87. Hoc preterea tempore Heinrico quinto imperatore  defuncto , consules, prefecti, dictatores, duces et principes in unum conuenientes, de imperatoris electione tractare ceperunt. uisum demum omnibus est, ut electionem ipsam in arbitrio archiepiscopi Maguntini et Lotharii ducis Saxonie ponerent, ut quem illi utilem Romano imperio esse astruerent, hunc procul dubio eligerent uniuersi. Archiepiscopus autem ferali zelo aduersus cognationem Heinrici imperatoris deseuiens, et de imperiali culmine Fredericum et Conradum nepotes eius propellere cupiens, ob illorum odium supradictum Lotharium, armis experientissimum, religione et prudentia multa pollentem, qui per plura annorum curricula Leuticos expugnans sub Romano imperio redegerat, utilem atque idoneum ad imperiale fastigium  accipiendum iudicauit, sicque huius calliditate Romanum imperium a Teutonicis ad Saxones translatum est. His quoque diebus Rodulfus Quosentinorum archiepiscopus obtulit beato Benedicto ecclesiam Sancti Petri in Buda, cum pertinentiis suis. Id ipsum fecit et Augustinus Narniensis episcopus una cum Oderisio comite de ecclesia Sancti Nicolai in Guaytanello, et de ecclesia Sancte Lucie  cum portu suo, et cum omnibus in integrum pertinentiis suis.

88. Honorio interea papa a Beneuento ad Urbem regresso, Adenulfus comes letali odio eundem abbatem insequens, eidem pontifici litteras misit, emulum pontificii et honoris Casinensem abbatem inclamitans. At papa eius dictis fidem accommodans,  decernit eum a Casinensi abbatia remouere, et euestigio Gregorium Terracinensem episcopum et huius cenobii monachum, qui sub papa Paschali ex hac nostra ecclesia eidem ciuitati episcopus datus fuerat, ad eum direxit, mandans abbati, ut Romam ueniret, et de his que sibi obiiciebant iusta canonum sanctionem satisfacere studeret. Renuente igitur illo Urbem adire, nisi pontifex suam gratiam ei reddidisset,  ter eum papa occasione accepta uocauit. Sed cum ille ob hoc quia papam aduersum se commotum sciebat, ire distulisset, in epdomada quinta quadragesimalis ieiunii  idem pontifex sententiam depositionis in eum uibrauit; uno tantum repertus in crimine, quod uocatus ad curiam ire distulisset, dicente pontifice: »Et si in nullo alio culpandus est, eius tamen superbia crimen est dampnationi sufficiens, quia omnia peccata remittuntur hominibus; superbis autem Deus resistit.« Sacro autem palmarum die adueniente , idem Oderisius consiliatorum suorum uerbis deceptus et in abbatis cathedra resedit, et pastorale baculum manu gestauit, et uniuersa abbatis officia sicut et antequam deponeretur exercuit. Hec ergo causa papam magis iratum reddidit,  atque in resurrectionis dominice solempnitate  eundem Oderisium et omnes fautores eius a liminibus ecclesie separauit-obedientes uero a communione ecclesiastica extorres esse precepit. Hinc ergo seditio et dissensio inter monachos et populum ciuitatis grauissima exhorta est. Accidit autem tunc, ut quosdam pedites supradictus Oderisius cum armis suis ad castrum Ianule custodiendum transmitteret. Ciues uero propter excidium Sancti Germani inclamantes, eosdem pedites capiunt, armisque sublatis illos de ciuitate proiiciunt. Oderisius autem euentum rei agnoscens, ciuitatem agressus, ad Pontemcuruum exercitum congregaturus perrexit, minitans eandem ciuitatem cum suis habitatoribus perdere. Illi autem consilio inito, montem  ascendunt, decanum et reliquos fratres conueniunt, rogant ut eidem Oderisio litteras destinent, ut ad ciuitatem redeat, et si quam aduersus illos querelam haberet, legalem inde iusticiam sumeret. Hec quidem dictis, factis uero aliter, quippe qui disposuerant in ipso itineris biuio interficere eum. Decanus uero habito consilio statuit, ut ad ciuitatem redeant, atque de suis duodecim sapientiores et meliores eligant, et cum eis die altera ad hoc monasterium ueniant, ut una cum illis fratres exinde salubre consilium sumant. Recedentibus interea illis, decanus nocturno silentio Oderisio nuntium destinat, acta et dicta seriatim enuntiat, utque ad eos redeat instanter exorat. Ille autem ciuium noscens uersutiam, ad eos se tunc redire posse denegauit. Illucescente  autem die, ciues uti statutum fuerat montem subeunt unus post unum, monasterium intrant, et ad capitulum conuenientes, quod [4663 1Kb] alio die inter monachos et laycos de pacis conuentione statutum fuerat, replicare ceperunt. Cumque inter eos de eadem re se longius sermo protraheret, unus e ciuibus surgens in medium ait: »Cur frustra sermonem longius trahitis? Certissime scitote nos monasterium non  egressuros, nisi deposito Oderisio alium nostro consilio substituatis abbatem.« Quod cum fratres nulla ratione, nullo pacto se hoc facturos dixissent, illi euestigio monasterii munitiones fraude occupauerunt, sicque in unum summi archimandrite conuenientes, per archipresbyterum suum in eundem Oderisium sententiam depositionis et excommunicationis promulgant; confestimque ad Ianule arcem pergentes, et illos qui in ea residebant pecunia corrumpentes, ad suam uoluntatem inflectunt, eandemque munitionem ab his qui illam custodiebant accipientes diruunt, monachosque contradicentes ante portas ecclesie beati Benedicti gladiis percusserunt, et per diuina et humana omnia iurare ceperunt, quod nisi confestim abbatem ad suam uoluntatem eligerent,  alios gladio trucidarent, alios de monasterio pellerent, alios ad papam uinctos transmitterent. Quid tantis? Fratres in discriminis articulo se constitutos uidentes, ad Oderisium nuntios dirigunt, mandant ut ad monasterium redeat, et aut laicis satisfaciat, aut ad uoluntatem illorum abbatiam dimittat. Quod, cum Oderisius minime se facturum dixisset, fratres necessitate coacti laycorum uoluntatem se facturos promittunt. Taliter Oderisius ab emulis suis est proiectus, et a propria sede depulsus, uir certe magnanimis, scientia clarus, eloquentie decore ornatus. Nam inter tantas persecutiones constitutus, sermones de precipuis festiuitatibus lucidos satis et disertos composuit. Ab illo autem tempore non defuerunt huic Casinensi cenobio uarie ac ingentes erumpne.  Iam uero qualiter Nycolai electio et eiectio facta sit describamus.

NYCOLAUS natione Tusculanus, sedit anno 1, mense 1, diebus 16.

89. Hic a sancte memorie Oderisio I, in hoc Casinensi cenobio receptus et monachus factus, atque a Gyrardo abbate rector apud Suium ordinatus, post ab Oderisio II decanus huius loci est constitutus; quam cum per mensem fere amministrasset, a fratribus huius cenobii est in abbatem electus . Quidam uero ex prioribus nimis hec indigne ferentes, ceteris ignorantibus clanculo ad papam Honorium litteras dirigunt, seditiose illum et nequaquam canonice electum esse affirmantes. Pontifex autem cum Nycolaum adhuc electum esse  nesciret, Gregorium cardinalem tituli Apostolorum ad hoc monasterium dirigens, manda quatinus eiusdem Gregorii consilio Seniorectum Capuani monasterii prepositum in pastorem et abbatem Casinenses fratres unanimiter eligerent, de quo et Deus honoraretur, et religionis statu in famoso Casinensi monasterio per eius industriam roborato, bona ecclesie tam spiritalia quam temporalia in melius augerentur. Ipse namque si opportunum esset, monasterium manutenere, defendere, et adiuuare paratus esset. ueniens autem predictus cardinalis ad monasterium, fratres conuocat, et quod papa preceperat seriatim enuntiat. Quod dum fratres audissent, murmur inter eos ingens repente exoritur,  dicentes, non debere Casinensis abbatis electionem in alterius potestate transire, et nimis indignum et inconueniens esse, ut Casinensis ecclesia, que sub antecessoribus suis libera semper extiterat, ad sue confusionis obprobrium cardinalibus subiiceretur. Tunc Gregorius imperato silentio fratribus dixit: »Indubie noueritis me non pro pape Honorii huc lucro, et honore Romane ecclesie uenisse, set pro salute animarum uestrarum cum Christi auxilio si permittitis prouidenda. Romana enim ecclesia uestro auxilio et laude non indiget, que laudis preconium in Petro ex ipsius ore meruit Redemptoris. Que autem ecclesia uel abbatia a Romane sedis iugo extranea repperitur, cuius arbitrio ipsum celum ligatur et soluitur? omnes namque ecclesie a pontificibus,  imperatoribus et regibus, uel quibusque fidelibus fundate sunt, Romanam uero sedem solus Filius Dei fundauit, et super Petri apostoli fidem erexit, cui etiam terreni simul et celestis imperii iura commisit, et illud uerbum, quod condidit celum et terram, Romanam fundauit ecclesiam. Et ut ceteris omissis ad ea de quibus nunc sermo agitur ueniamus, sicut apostolorum principes Petrus et Paulus Romanam ecclesiam suo sanguine consecrarunt, ita Casinense cenobium per beatum Benedictum, qui Rome edoctus fuerat, et per ciues Romanos Maurum et Placidum habuit fundamentum. Illud quoque uobis notissimum esse non ambigimus, qualiter eo destructo a Longobardis, Caninensis cenobii fratres iusta Lateranense palatium per  centum triginta annorum curricula habitauerint, et demum Casinensem ecclesiam Romani pontifices Gregorius et Zacarias restruxerunt; que rursum a Sarracenis cremata, iterum a sancto papa Agapito in monastico est ordine reformata. Cum ergo huius cenobii fundatores ex Romane ecclesie prodierint disciplina, eiusque restauratores Romani pontifices fuerint, conueniens est iuxta sanctorum patrum statuta, ut ecclesia Romana mater et domina, Casinensis eius specialis, singularis iure dicatur et filia. Reuoluite Casinensis cenobii munimina, eiusdem libros perscrutate, et id unde nunc sermo agitur poteritis inuenire: si uero non potestis, mendacii arguite; sin autem potestis, nolite ueritati resistere, nolite Romane ecclesie repugnare, nolite eius iussionibus  contraire; sed ex cuius uberibus fidei salutem suxistis, eius iussionibus studete in omnibus obtemperare.« Tunc fratres necessitatem temporis ostendentes, apostolici uoluntatem se impleturos fatentur, si parendi lautiora tempora euenirent; sicque discessum a capitulo est. Oderisius uero cognita Nycolai insperata electione, agiliter ad roccam que Bantra dicitur peruenit, pecuniam opportune importune dispensat, et milites undecumque aggregans, igni ferroque castra que eidem Nycolao fauebant demolire solotenus cepit.

90. Hoc interea anno Goffridus filius Richardi de Aquila, una cum Richardo Caleni domino et Raone Rahelis filio castrum Suium diu multumque expugnans,  incolarum fraude et consuetudinaria proditione illum obtinuit. Nycolaus uero hoc cognito, Robertum filium Iordani principis in suum auxilium euocat, euestigioque ad hoc monasterium dirigens, ad se deferri precepit aquiminilia argentea librarum 9 et unciarum totidem, que Sauimus sicut supra retulimus  beato Benedicto direxerat, aquiminilia argentea Stephani pape, altare aureum cum gemmis speciosis, calicem aureum librarum 4, calicem magnum Saxonicum quem Theodericus Saxonum rex beato Benedicto olim transmiserat, epistolarium aureum Desiderii abbatis, textum euangelii Heinrici imperatoris cum gemmis pretiosis, alium textum euangelii, turibula argentea 9, coronas argenteas totidem, pensantes singule alie  9, alie 12 libras, quas Otto imperator ac Ugo marchio aliique fideles sancto Benedicto optulerunt, calicem librarum 9, alios calices 5, concam librarum 7, candelabrorum paria 3, coronas 4, habentes per unamquamque 18 libras, concas 2 librarum 8, cucumellum  librarum 6, textum euangelii, scutellam magnam, urceum ducis cum aquiminili suo, omnia hec argentea, et crucem auream. Hec, inquam, omnia de ista ecclesia abstrahens, castrum non recollegit, et indissolubile odium monachorum aduersus se suscitauit.

91. Statuentibus interea ciuibus iterum monasterium capere , quendam ex prioribus adeunt, decaniam et non paruam pecunie summam ilii promittunt, si eorum in tam nefando negotio  cooperator pro suo posse existeret. Quod dum ille fratribus reserasset, euestigio fideles quosque in monasterii munitiones immittunt. Ciues autem rem gestam ignorantes, nocte adueniente insidias iusta monasterium locant; sed cum agnouissent sua patefacta consilia, confusione et mestitia repleti ad sua reuersi sunt. Tunc temporis Adenulfus quidam, castri Spinii dominus, anxians et exestuans qualiter hoc monasterium infestare quoquomodo posset, locutus primo cum Richardo Caleni domino et Goffrido Suessano, cordis sui intima pandit, et ut eorum amminiculo et iuuamine conceptam parturire et ad effectum malitiam posset perducere, instanter exorat. Illi autem proditores parergio letissimi redditi, rogant uti meditata opere expleat, auxilium suum ei non defuturum.  Hoc enim sibi salutiferum, hoc delectabile, hoc iocundum esse fatentur. Euocat interea idem Adenulfus illos qui arcem Castri noui custodiebant, pecuniam spondet, egregios illos et felices facturus promittit, si supradicti Castri noui arcem sibi traderent. Ast proditores cruentis promissionibus illecti,  intempeste noctis silentio cum quibusdam latrunculis eum euocantes, monacho et ceteris oppidanis ignorantibus supradictam arcem contradunt  . Quod dum Nycolao nuntiatum fuisset, quid ageret uel quid diceret nesciebat. Tandem cum quibusdam dextro genu claudicantibus  communicato consilio, ut supradictum castrum recolligere posset, Picanum oppidum, quod Oderisius predecessor suus acquisierat  , et papa Calixtus per anulum confirmauerat, et Iordanus princeps sacramento et precepto concesserat, in Normannorum dicione remisit, talique ordine iam dictum Castrum nouum recollegit  . Reddidit etiam tunc supranominatus Goffridus turrem que dicitur Ad mare, monasterium sancti Benedicti in Suessa, curtem de  Lauriana, Casam maiorem, curtem de Lando de mari, et Sanctum Iohannem ad Currentes, cum uniuersis que ad iam dictas curtes et obedientias pertinebant.

92. His quoque diebus duo fratres ex Hispania Philippus et Philipbertus, celesti desiderio tacti ad patris Benedicti limina ualde deuoti uenerunt, atque ecclesiam quam dudum ipsi in Hispania in solo proprio iusta ciuitatem Locronium  , loco qui Coadgranium appellatur construxerant, in hoc sancto loco optulere. Oderisius interea cernens Romanum pontificem sibi in omnibus aduersari, sera penitentia ductus Romam adiit, et pape prostratus uestigiis, Casinensem abbatiam in manu eiusdem apostolici refutauit  , arcem uero Bantrensem in huius  cenobii iura remisit. Tunc temporis Rao filius Rahelis ad hoc monasterium ueniens, per scriptum renuntiauit beato Benedicto omnes lites, querimonias et calumpnias, quas aduersus hoc monasterio habuerat, de hominibus qui fuere de ciuitate Teano, et eo tempore in hac terra residebant, 400 bizanteorum pena apposita. Per idem tempus Iordanus II princeps ad hunc locum deueniens, iureiurando firmauit eidem abbati totam ex integro abbatiam, secundum morem antecessorum suorum  .

93. Per idem tempus  Pandulfus filius Landonis Aquinensis comitis in silua huius monasterii que Tyrilla dicitur, castrum construere cepit  . Quod ubi pape Honorio nuntiatum est, per apostolicas litteras ei interdicendo direxit, ne in possessione  beati Benedicti castrum edificaret: sed Deum in eodem contempnens pontifice, intentione sacrilega eundem castrum ob huius loci obpugnationem sicut hodie cernitur a nouo construxit. Nycolaus autem cepta eius prepedire cupiens, in montem qui Timmari appellatur, castrum contra eum erexit.  Tantas porro Casinensis cenobii perturbationes tantaque infortunia pape Honorii dum peruenissent ad aures, eundem Nycolaum Casinensis abbatie a regimine sequestrauit, omnesque ei fauentes uel adherentes a liminaribus ecclesie separauit, litterasque ad hoc monasterium direxit, mandans, quia ut in nobili et famoso beati Benedicti monasterio antiqua posset reformari religio, instanti animo et diligenti studio laborasset. Proinde si in manu et consilio suo monasterii Casinensis dispositionem et ordinationem libere et absque contradictione aliqua posuissent, quantocius ad Casinense monasterium uenire festinaret, et ob honorem, salutem, et reformationem cenobii tam in spiritualibus quam in temporalibus prestante Domino studeret laborare.  Fratres uero, qui eundem Nycolaum pro thesauri ecclesiastici dilapidatione et terre amissione ualde exosum habebant, Nycolao ad hoc monasterium uenienti portas claudunt, ilicoque nuntios ad papam Honorium destinantes, que gesserant per ordinem pandunt; se et monasterium in eius potestate ex toto tradentes. Ille uero super huius rei negotio letissimus redditus, Matheum episcopum Albanensem ad hoc monasterium direxit, fratribus mandans, ut quem utilem ille et idoneum tanto officio ex Romane sedis auctoritate astrueret, tunc ipsi absque aliqua procrastinatione eligerent. Hoc ubi supradictus Pandulfus agnouit, insperate super castrum quod idem Nycolaus construxerat ueniens, illud ad solum usque prostrauit, et Nycolai quidem talis rerum exitus  extitit.

Seniorectus huius cenobii abbas a beato Benedicto quadragesimus quartus, sedit annis 9, mensibus 6, diebus 19.

94. Hic ab ipsis infantie annis beato Benedicto oblatus, atque a sancte memorie Oderisio monachus factus, et in disciplinis regularibus studiosissime in omnibus educatus et enutritus, primo ad monasterium sancte Marie in Luco, deinde ad monasterium sancti Nycolai in Pica regendum prepositus est transmissus. Qui ad huius cenobii abbatiam taliter est electus. Igitur cum satis strenue per tria annorum curricula huius sancti cenobii decaniam administrasset, ac deinde Capuani monasterii preposituram satis prouide gubernasset, eiecto iussu  pape Honorii Nycolao, de eadem Capuani monasterii prepositura ad huius loci abbatiam eligitur. Enimuero dum ex parte supradicti pontificis Chonradus cardinalis sancte Praxedis hac de causa ad hunc locum uenisset, nunc singillatim nunc communiter cum illis pertractaret, demum congregationi uoluntatem apostolici pandit. Tunc ex consulto mandatur illi, ut quanta potest instantia ad hoc monasterium uenire studeat, quatinus de Casinensis abbatis electione  in commune simul ab omnibus tractaretur. Qui cum imperata implere satageret, a Goffrido de Aquila qui partibus Nycolai fauebat capitur, et apud Suium custodie mancipatur. Quod dum fratribus relatum fuisset, estuare ceperunt quid agerent, et sicut est consuetudinis diuersi diuersa sentiebant, et alii Oderisium reducere, alii pro suo uelle abbatem eligere disponebant. Tunc prefatus Albanensis episcopus Matheus in capitulum ueniens , cepit de ipsa abbatis electione tractare, et si preceptis apostolici parere uellent interrogare. Fratres autem cum hoc in eius posuissent deliberatione, seque per omnia Romano pontifici obedire uelle dixissent, et quem cum fratrum consilio nominaret, ipsi abbatem eligere promisissent, tum proprio  illum nomine uocans, interrogat senes, deinde iuuenes, utrum illis talis electio placeat. Cumque omnes tum uoce tum capitum inflexione  hunc se uelle respondissent, mox omnium unanimitate cum absens esset, ex precepto ut ante iam diximus apostolici, quarto Idus Iulias elegerunt eum in abbatem. Quamuis nonnulli, et ex maxima parte timore ducti, hoc egre ferrent, ob hanc scilicet causam quia tempore decanatus sui nimium austerus et rigidus in huius monasterii ordine extitisset, adque etiam a Romana ecclesia abbas effectus est. Denique ab ipso fere tempore quo decaniam dimisit, et precipue a morte uenerabilis abbatis Gerardi, cum omnes fere priores qui a Desiderio monachi facti fuerant ex hoc mundo recessissent, nunc ipsius abbatie  ambitione, nunc per fratrum clandestinas seditiones, nunc per abbatum expulsiones, cum fratres ad tantam inopiam deuenissent ut omnium rerum necessitatem permaximam sustinerent, ordinis religio de hoc cepit labefactari. Nec immerito, cum quamplurimi necessitate coacti ardue uite tramitem ob paupertatem retinere non possent. Cum hec et alia per multorum ora uolitarent, dolens apostolicus Casinensem ecclesiam tantis dehonestari obprobriis, et his malis finem imponere cupiens, nec non et illam regule sententiam  suo sepius uersans in pectore, ut »si uitiosam, quod absit personam congregatio elegerit, et in notitia episcopi ad cuius diecesim pertinet locus, uel abbatibus, aut christianis  uicinis claruerit, prohibeant prauorum preualere consensum,« et cetera: deposito, ut superius dictum est, Oderisio, et de eius successore Nycolao similia facere uolens, penitus congregationem a liminibus ecclesie separauit, si ulterius eidem Nycolao obedientes existere presumpsissent. Fratres igitur, qui iam dictum Nycolaum pro thesauri ecclesiastici dilapidatione ualde exosum habebant, consilio habito eum ab ingressu monasterii repulerunt, ociusque qui hec Romano pontifici nuntiarent miserunt,  postulantes ut de suis aliquem mitteret, per quem papa suam uoluntatem congregationi aperiret, quatinus suo consilio et adiutorio sibi abbatem eligerent. Tunc apostolicus eundem episcopum ad hoc monasterium direxit, mandans ut eundem uirum huic congregatione preficeret. Dimissus itaque Seniorectus a Goffrido ad hoc monasterium uenit, atque eius electio a fratribus confirmata, illum in patris Benedicti cathedra honorifice locauere. Suscepta igitur abbatia Seniorectus cepit omnibus perinde modis studere, quatinus nauiter adimpleret id, ad quod abbas a Romano pontifice factus fuerat. Angebatur itaque nimium nimiumque interdum eius animus, tum scilicet pro nostri ordinis emendatione, tum uel maxime et fratrum sustentatione et terre  recuperatione. Interea oppidani occasione accepta ad suum uelle relaxationes se placita exquirebant, et licet ui recipiebant. Ex abbas igitur noster Nycolaus, fauente et iuuante se Goffrido de Aquila, quandam huius terre partem, uidelicet Myrtulam, Sanctum Andream, uallem frigidam, atque Castellum nouum retinens, terram que huic loco residua erat infestare non desinebat. Ob quam rem Iordanus princeps ab eodem abbate euocatus extemplo cum non parua militum manu uenit, atque super Castrum nouum quo nepos supradicti Nycolai residebat tendens, adiacentia queque igni ferroque demoliri precepit. Ille autem perspiciens oppidanos diffluere a se, et ad abbatem clam nuntios destinasse, protinus eidem abbati dirigere studuit, quod si eum  cum omnibus suis secure exire permitteret, sine dilatione castrum illi continuo redderet. Quo impetrato, in abbatis manibus confestim eundem reddidit castrum.

95. Interea apostolicus Urbem egrediens uenit ad hoc monasterium, a quo idem abbas primus in hac ecclesia abbatie consecrationem suscepit. Postea uero cepit ab eo sacramentum uehementer exquirere, atque ut Romane ecclesie fidelitatem faceret, omnino insistere: et fratres modis omnibus reniti et contradicere, et hoc Casinenses abbates nunquam fecisse dicebant. Quibus pontifex e diuerso respondebat, quia quod omnes fere episcopi, archiepiscopi et abbates faciunt, Casinensis abbas agere debet.  Qui  e diuerso nostri dicebant, ideo ab illis Romana ecclesia fidelitatem extorsisse, pro eo quod sepius in heresim lapsi contra Romanam ecclesiam  sensissent: Casinensis uero ecclesia numquam in heresim decidit, numquam contra sedem apostolicam sensit. Qua ratione papa accepta conticuit. Exinde uero pontifex ex hoc loco discedens Beneuentum ingressus est. Sed de his actenus.

96. Dux igitur Guilielmus cum iam fere sedecim ducatum rexisset annos, mortuus est , atque in ipso omnis Robberti Guiscardi familia, que ex ipso descenderat, finita est. Defuncto itaque duce, Roggerius  heres et filius quondam Roggerii Sicilie comitis, fratris predicti Robberti Guiscardi ducis, ducatum occupat ; contra quem apostolicus cum expeditione properat, demum facta concordia eidem confirmauit ducatum  . Hiis porro diebus Iordano principe  [4664 1Kb] obeunte , Robbertus eius filius eidem successit in principatu. Qui huic monasterio priuilegium fecit   de data remissa hominibus Case Gentiane, de scadentiis  , de modiis terre 20 in territorio sancti Mauri ad Casale, de piscatione in mari et flumine in omni territorio Castelli ad mare, de his que dederunt Iordanus II, pater eius, Ryccardus II, et Robbertus patrui, Iordanus auus, et Ryccardus proauus sui, et de uenientibus ad habitandum in terra sancti Benedicti, uel aliquid monasterio largiendum, pena librarum auri centum apposita. Robbertus etiam comes de Molisio fecit priuilegium huic loco de medietate castri Serre  , quod est sub iure Larinensis episcopatus, pena librarum auri  centum apposita. Preterea Roggerius dux  fecit priuilegium sancto Benedicto , de hiis que obtulerunt Robbertus dux et Sikelgayta uxor eius, Roggerius et Guilielmus filii, in Apulia, Calabria, Principatu, Salerno, et Amalfia, de concessionibus principum, baronum et aliorum fidelium, pena librarum auri trecentarum apposita, anno Domini 1130, per manum Guarnerii Mazariensis decani  .

97. Interea papa Honorio uita decedente , electi sunt Gregorius diaconus cardinalis sancti Angeli in papam Innocentium II, et Petrus presbyter cardinalis sancti Calixti in Anacletum. Innocentius uero per aliquantum temporis spatium  in Urbe permanens, cum episcopis et cardinalibus qui sue parti fauebant, ad ciuitatem Pisanam perrexit, Conradum Sauinensem episcopum uicarium  in Urbe relinquens. Petrus preterea cardinalis Rogerio duci Apulie coronam tribuens, et per priuilegium  Capuanum principatum, et ducatum Neapolitanum cum Apulia, Calabria et Sicilia illi confirmans , regemque constituens, ad suam partem attraxit; precipiens ut episcopi et abbates, qui in sue dicionis terra manebant, ei hominium facerent  . Per idem tempus  Robbertus princeps, cuius supra meminimus, fecit priuilegium huic loco sicut antea fecerat, et de relaxatione 50 tarenorum de gualdo  , et de portu molendini, quod est in fluuio uulturni loco Cazoli cum portu ex utraque parte fluminis. Post  hec predictus princeps abiit Pisas , et rex Roggerius uenit super principatum. Ob quam  rem hic princeps a Pisis stipatus nauali exercitu Neapolim uenit. Auersani se eius imperio subdunt, contra quem rex Roggerius ueniens fugauit, Auersam in cinerem redegit , Alfuso filio Capuanum tradidit principatum. Tunc temporis  Hubertus Pisanus archiepiscopus, apostolice sedis legatus, fecit priuilegium huic monasterio de Sancto Georgio de Baray, et Sancta Maria de Gennor. Innocentius igitur Alemmannorum et Lotheringorum terram ingressus , iuxta Leodium a Lothario rege excipitur , uirgam et anulum ei iuxta morem antiquum confirmans  , nec non et terram comitisse Mattilde ei contradens. Deinde Lotharius  rex uenit Romam, et accipiens coronam ab Innocentio reuersus est .  Et [4665 1Kb] dum in conspectu eius totus, ut ita dicam, Romanus orbis pacatus quiesceret, et sub eius dicione calcati iacerent [4666 1Kb] , a papa Innocentio Pisis remorante  frequentibus litteris monitus ut Romani imperii coronam ab hostium iugo defenderet, et ecclesiam scissam ad pacem, concordiam et unitatem cesar strenuissimus et clementissimus liberaret: anno dominice incarnationis 1135 immensum ualde nimis totius Romani imperii exercitum congregans, una cum Richiza augusta uxore sua intrauit Italiam . Ingens interea pauor et ebitudo mentis corrupit [4667 1Kb] Ausoniam, et quid dicerent uel facerent, unus ab alio inquirebat [4668 1Kb] .

 98. Inter  hec regis cancellarius Guarinus nomine, Canzolino qui tunc Capue preerat mandat, quatinus Casinensi abbati ut ad se ueniat destinet, uenientem protinus capiat. Abbas autem talia dum persensisset abnuit, ac se minime tunc illo posse ire remittit. Cancellarius uero magis ac magis in suspicionem ueniens, mandat abbati ut sibi Capuam uenienti cum festinatione occurrat, quatinus de regni negotiis cum ipsius terre baronibus insimul tractent. Casu itaque tunc accidente, abbas grauiter infirmatus est, et ob hanc rem ire ad eum distulit. Sanitati autem redditus duos fratres ante natiuitatem Domini cancellario apud Beneuentum constituto direxit, infirmitatis magnitudinem pandens. Cui cancellarius remisit, ut post celebratam festiuitatem ad eum  Capuam pergeret, alias autem ipse ad eum ueniret. In festo autem euangeliste Iohannis predicti fratres reuersi, rumorem quem auxerant  pandunt. Nam inter eundum et redeundum per amicos et fideles monasterii de hac re interrogantes, nil aliud quam ut illum capere uellet audierunt. Abbas autem quid in tali re faceret ignorans, simulat infirmitatem. Cancellarius uero iuncto sibi Capuano electo  et Cansolino, Casinum ut disposuerat uenit. Aquinensis interea electus, inuidie stimulis incitatus, et ueneno nequitie debriatus, regis cancellario per quendam scutiferum mandat, quod Casinensis abbas non pro ipsis, set contra ipsos, ad suscipiendum imperatorem Lotharium et papam Innocentium se prepararet. Quod si illum ueritatem dicere minime  crederent, Casinense monasterium ab eo expeterent; si daret, scirent illum esse mentitum; si non, ueritatem illum dicere certissime crederent. Epistolarum uero portitor sciens quid in ipsis contineretur epistolis, ad monasterium uenit, et id quod in re erat abbati per ordinem pandit. Abbas autem a scutifero epistolam accipiens et relegens, omnia prout idem retulerat inuenit. Cancellario itaque cum Capuano electo et Canzolino apud Sanctum Germanum adueniente, Guarinus electus Aquinensis pro eadem re ad illos aduenit. Cumque abbati in dolo mandarent, ut omni seposita occasione ob regni negotia ordinanda ad illos descenderet, remittit se ad eos ob infirmitatem ire non posse; misit tamen  monasterii priores ad cancellarium, qui in eius presentia Aquinensem electum de predicta causa reprobarent, atque illum falsissimum omnino ostenderent. Cumque electus hoc se fecisse negaret, ostendunt epistolam, pandunt per ordinem omnia. Tunc ille confusus nesciebat, quid euidenti rationi responderet. Ceperunt autem hii qui ex parte regis erant cepta omittere, ac simulato animo et ira Casinensibus faceta uerba proferre, utpote qui electo Aquinensi fauebant, atque se ob hanc rem neque uenisse, neque credere, iureiurando affirmare. Set post paululum, qui dolorem conceperant, peperere iniquitatem , cum protinus earundem litterarum portitorem apprehendentes, et diuersis suppliciis excruciantes, oculis priuauerunt. Electus uero timore  ductus, ac minantium ciuium furore perterritus, Canzolino illum de ciuitate educente, Aquinum rediit. Altera autem die in ipsis epyphaniorum uigiliis  ad monasterium ascendentes, post salutationem ex more factam ac nonnulla inter se colloquia, ceteris exeuntibus ceperunt abbatem super mandatum regis de datione monasterii requirere, atque ut sibi statim in presentiarum, quod est a seculis inauditum, traderetur omnino precipere. Ipse uero cum uiginti, aut quantis ex fratribus uellet, cum omni thesauro ecclesiastico et cuncta supellectili monasterii, ad arcem que Bantra dicitur demigraret: reliqui uero per obedientias diuiderentur, in monasterio quattuor sacerdotes cum tribus aut quattuor fratribus dimitteret, qui diuinum officium  ad patris Benedicti corpus peragerent; asserentes se hoc pro nulla alia causa facere uelle, nisi quod Casinensis ecclesia magnam per totum orbem Romanum haberet famam, esse in omnibus locupletem, atque pre omnibus Italie ecclesiis in auro et argento aliisque pluribus opibus pollere. Quodsi omnia hec Lotarius imperator uel alii inimici regis optinere ualerent, multa detrimenta et dampna per hoc in regno eius euenirent. Dicebant autem hec mentientes, quia ut post in propatulo claruit, illum inter eundum comprehendere et supradicta omnia subripere disposuerant: sicque iam monasterium et cuncta secure detinerent. Post hanc ergo tam inauditam tamque nefandam iussionem, absque communi  Casinensium fratrum consilio abbas hoc se agere posse negauit. Accepta itaque consiliandi licentia, hii qui ex parte regis erant egressi sunt foras. Dehinc abbas monasterii priores conuocans, quam ob causam cancellarius uenerat pandit: quid cuique super hoc uideretur interrogat, atque quid in tali negotio opus sit, consilio cum eis communi pertractat. Omnium tamen unum animi uotum, una sententia fuit, quatinus Casinense monasterium nullo pacto, nulla ratione in laycorum potestate traderetur; promittentes se usque ad mortem pro tanti loci defensione certare paratos esse ex toto, ante se canum, muricipum, et equorum carnes comedere, quam Casinense cenobium in aliorum potestatem atque dominium uenire  permitterent. Quoniam quidem si caput incolume permanere constaret, reliqua membra, si quid incommodi, si quide aduersi eueniret, salutem sperarent: si autem caput periret, cetera etiam membra, licet sana uiderentur, cum capite pariter in interitum irent. Hoc communi consilio deliberato, cancellario aduenienti cum Canzolino abbas taliter orsus est loqui: »Super Casinensis cenobii negotiis, unde nos requirere uoluistis, tam pro rei magnitudine quam etiam et pro ipsius temporis breuitate, neque consiliari neque quid uobis respondere possemus inuenimus. Unde rogamus, quatinus nobis terminum detis, quousque cunctos nostre congregationis fratres qui per obedientias positi sunt conuocemus, sicque cum eis consilio habito, quid nobis agendum sit, communi  consilio pertractemus.« Tunc cancellarius amaritudinis felle succensus respondit, dicens: »Quod consilium hic est? aut quod consilium uultis habere? hic non est consilium, non erit dilatio aliqua, nisi ut iussionem regis impleatis. Nam ego uobis consiliandi terminum non do: sed omnino ex parte illius impero atque precipio, quatinus extemplo quid de hac re statuistis, respondere curetis.« Cui abbas respondit: »Hoc profecto quod dicitis implere minime possumus, et maxime quia si hoc rex precepit, uel qua ex causa hec fieri mandauit, ignoramus.« Ad quem cancellarius tale confestim dedit responsum: »Ego sum os et lingua regis, per me loquitur et sua iura disponit. Qua uero ex causa fieri mandauit, hec est. Lotharius cum suo papa  Innocentio ueniet, et in hoc uolumus uos probando temptare, si nobiscum debetis in fidelitate regis permanere, ac pro eius conseruanda corona contra Lotharium decertare.« Ad quem abbas: »Parati sumus,« inquit; »hoc cum necesse fuerit adimplere, et sacramento inde uos in presenti per nostros fideles firmare. Insuper promittimus nos contra inimicos regis strenue preparare, et pro posse Casinense cenobium contra imperatorem defendere et manutenere.« Cui cum cancellarius dixisset, cum quibus Casinense cenobium contra imperatorem defensurus esset, abbas respondit: »Cum opportunum fuerit, de ciuitate Sancti Germani et omni terra sancti Benedicti fortiores et robustiores quosque eligentes, hic habere studebimus, sicque cum uestro  consilio, et uestris militibus in adiutorium si res ita exigeret uenientibus, Casinensem ecclesiam contra imperatorem et contra milites eius defendere et manutenere curabimus, ita ut per Casinense cenobium nulla rex detrimenta uel dampna patiatur.« Exclamans protinus cancellarius infit cum magna indignatione: »Ecce regis fideles uidete, ecce perspicite, ecce considerate, ecce aduertite, cum quibus putat se Casinensis abbas imperatori resistere, cum effeminatis uidelicet infidis et periuris, et qui numquam beato Benedicto fidem seruauerunt: qui Brunonem, Oderisium et Nicolaum de abbatia expulerunt, qui Casinense cenobium contra fas et ius  ceperunt, qui castrum Ianule destruxerunt [4669 1Kb] , monachosque contradicentes ante beati Benedicti altarium gladiis percusserunt.« Cepit autem et multa cum suis contra abbatem dicere, et monachos et laycos deturpando iniuriare, multis et uariis opprobriis dehonestare, fallaces et callidos declamare; cumque ad hec omnium ora in silentio essent, recessit tandem cum magna indignatione et ira, precipiens ac dicens, ut per totum ipsum diem de eadem re responsum sibi reddere morigerarent. Recedente itaque eo, omnes priores in unum cum abbate conueniunt, causam inter se conferunt, trahunt longa suspiria, et quid agere debeant nesciunt. Angustie illis erant undique, et quid eligerent nesciebant, dicentes: »Si monasterium in manibus laycorum  damus, incurrimus in mortem anime et corporis; si autem non damus, non effugiemus manus illorum: set melius est nobis incidere in manus hominum, quam derelinquere legem Dei nostri, et uidere mala gentis nostre et sanctorum.« Que dum ad cunctorum notitiam peruenissent, contritum est extemplo cor eorum, et contenebrati sunt oculi eorum. Et uere tunc dies festi conuersi sunt in luctum, et canticum in lamentationem . Hoc unum omnes a minimo usque ad maximum dicebant, in hoc omnium definita sententia erat, ut quandiu possent, numquam Casinense cenobium pro uita amittenda in laycorum traderent potestatem. uisum demum omnibus est ut ad eundem cancellarium et socios eius nuntios destinarent, qui  eos suppliciter exorarent, quatinus illis spatium darent, quousque de tanta re sicut deceret consiliari eisque respondere ualerent. Cancellarius autem dum monasterium eum satellitibus suis deambulans circuiret, ad dormitorium ueniens, iussit metiri altitudinem muri, quatinus illius exemplo scalas ad cenobii captionem aptare ualerent. Quod uidens unus ex fratribus, nuntiauit abbati.

99. Eo etiam tempore quidam frater Iohannes nomine, dum nature debitum solueret, et iam sine motu et uoce iaceret, subito in se rediens, retulit se uidisse patrem Benedictum cum multitudine monachorum defunctorum in ecclesia stantem, et regem Rogerium eandem ecclesiam ingredientem, omnemque  Casinensis ecclesie thesaurum asportantem. Qui cum ad gradus maioris ecclesie peruenisset, mortui qui in ecclesia eminus erant irruentes interficiebant eum. Hec cum dixisset, adiunxit: »Ut certius sciatis me uera proferre, noueritis me statim e mundo recessurum. Quod si post hec ulterius uixero, indubitanter que protuli falsa fuisse noscatis.« His dictis obdormiuit. Hec quidem frater. Nos uero prefatam uisionem pertractantes, atque in memoriam retinentes, iam pene totam impletam esse uidemus, quando fere omnem huius loci thesaurum Rogerii regis factione sublatum esse uidemus.  Acta sunt autem hec omnia uigiliarum epyfaniarum die .

100. Post hec ab abbate et fratribus statutum est, ut duodecim ex monasterii senioribus discalciatis pedibus ad ciuitatem pergerent, ubi iam dictus cancellarius et Capuauus electus morabantur, suppliciter flagitantes, ut spatium darent in quo fratres qui in obedientiis erant congregarentur, quatinus cum eis in unum communicato consilio, congruum responsum de re suprascripta proferre ualerent. Quod, dum factum fuisset, cum luctu et gemitu usque ad ianuam monasterii illos est omnis congregatio subsecuta; illis autem recedentibus, fratres ad ecclesiam beati Benedicti reuersi sunt, ubi quante lacrime effuse sint, referre quis ualeat? Omnes  enim in terram se prosternentes, et capita in pauimento ecclesie percutientes, Domini misericordiam cum luctu et uoce cordis implorabant, ut locum istum respiceret. Demum uero ad beatum Benedictum conuersi, ac si presentem eum uiderent dicebant: »Pater honestissime et sanctissime, tu presentiorem te discipulis tuis post carnis recessum quam si uiueres, pollicitus es te esse futurum, unde per Patrem, et Filium, et Spiritum sanctum te adiuramus, ut, quemadmodum pollicitus es, et nos et locum istum protegas, et ab omnibus malis defendas.« Post hec uiuifice crucis lignum, et brachium sancti apostoli et euangeliste Mathei et sancti confessoris Christi Mauri fratres sumentes, cum letaniis per ecclesias intra monasterium sitas pergere statuere. Cumque  in ecclesia beati Martini uota Domino supplicationis et laudis persoluerent, post finita suffragia exeuntes inde ad ecclesiam beati protomatyris Stephani deuerterunt; ubi, dum unus e fratribus ad portas basilice aperiendas precessisset, inuenit eas obseratas. Frater enim qui eandem tenebat ecclesiam, unus erat ex duodecim illis qui ad cancellarium ierant, et clauem ecclesie oblitus dimittere secum detulerat. Regresso autem illo qui ad ecclesiam aperiendam precesserat, quod in re erat denuntiat, et ut reuerterentur qui primi incedebant dicebat. Iterum alii atque alii currentes, similiter clausas ianuas inuenere et fratribus nuntiare curarunt. Frater autem qui crucem ferebat, nesciens quid ageret, se sequentes hortatus  ad ianuas peruenit ecclesie, et mox tactis seris diuinitus sunt aperte, unde aliquantulum letificati gratias Deo peregerunt, atque cum omni deuotione et cordis contritione ibi letaniarum suffragiis peractis, ad patris Benedicti ecclesiam sunt reuersi, sicque missas ipsius diei cum luctu et tristitia peregerunt. Et tunc adimpletum est in illis quod per prophetam dicitur: »Dies festi uestri conuertentur in luctum .« At fratres qui missi fuerant ad cancellarium, cum ad locum in quo pater Benedictus semel per annum cum sorore sua locutus fuerat peruenissent, decanus et qui cum eo ob eandem  rem ante descenderant, cognito illorum aduentu ad monasterium remiserunt dicentes, quod pro tali facto cancellarius magis prouocaretur ad iram, quam flecteretur ad misericordiam. Cancellarius autem postquam audiuit, quod fratres cum beati Mauri brachio per sanctorum ecclesias Dei omnipotentis clementiam supplicarent, in superbiam eleuatus cepit multa contra monachos minitare, dicens se incisuros illis et labrum et nares, et uestes illorum medias usque ad nates, et sicut alter Nicanor, uerba blasphemie in Deum et sanctos eius proferre, dicens quod spes quam monachi in Benedicto et in Mauro habebant, cassa esset, illisque magis perniciem quam salubritatem conferret. uehementique post hec indignatione permotus, litteras habitantibus in  Campania, Sampnio, Apulia, Lucania et Calabria direxit, mandans ut quam citissime possent cum diuersis bellorum machinis ad Casinense monasterium obsidendum et capiendum uenirent. Abbas autem agnoscens, quod cancellarius de sua morte et cenobii captione cogitaret, cum paucis communicato consilio, legatos ad Landulfum de Sancto Iohanne, qui tunc imperatori fauebat, direxit, mandans ut ueniret, et Casinense monasterium sub cura sua susciperet, et contra eos qui illud capere querebant defenderet. uerum quia hoc per diem agi non poterat, per noctem impletum est, atque ex utraque parte factis sacramentis tertia die post festiuitatem epyphanie , feria sexta, milites Landulfi iam dicti in monasterium inducti, et munitiones  contradite sunt. Landulfus uero post hec Casinum deueniens, abbati et fratribus constantiam et inimicis perturbationem maximam contulit. Cancellarius autem agnoscens Landulfum Casinum uenisse, ciuitatem Aquinum quo commorabatur relinquens, atque per Sanctum Angelum in Maiolisi  Lirim fluuium transiens, Minianum perrexit, ubi infirmitate grauissima tactus, notario precepit ut litteras scriberet, quatinus omnes qui in regno regis Rogerii morabantur, ad Casinense monasterium capiendum uenirent. Quod dum ille implere satageret, subitanea morte defunctus est  . Post hec abbas cum fratribus statuit, ut per triduum Dei omnipotentis clementiam supplicarent,  quatinus pacem et quietem Casinensi cenobio largiflua pietate concederet, et quia silentium illis diebus propter tumultum et perturbationem tenere non poterant, decreuerunt ut tribus diebus post completorium unum per noctem psalterium in ecclesia cantaretur: set antequam eandem triduanam inchoarent, abbas in capitulo surgens, iuxta monasterii consuetudinem ueniam petiit, et confessionem de suis excessibus fecit. Similiter et omnes fratres post illum se in patris Benedicti regula deliquisse confessi sunt, sicque abbas indulgentiam illis conferens, de omnibus excommunicationibus in Casinensi  cenobio factis, in quibus aliquando offenderant, eos absoluit.

101. Hiis porro diebus quidam frater Bonus nomine, dum in ecclesia beati protomartyris Stephani post matutinalem synaxim fatigatus obdormisset, beatus Benedictus in uisione ei apparens dixit: »Multa incommoda et perturbationes, et rerum maximum detrimentum pro hoc facto habebitis: sed confidite in Domino et in potentia uirtutis eius, quia adhuc domus mea reintegrabitur, et in suum statum reducetur. Beatissimum uero Maurum ut omni instantia precum supplicetis precipio, quia ipsius sine dubio interuentu ab instanti periculo et perturbatione liberabimini.« Et hiis dictis disparuit; euigilans autem frater, abbati et fratribus  que uiderat et audierat per ordinem pandit. Unde in communi fratrum capitulo statutum est, ut omnibus dominicis diebus ad introitum ecclesie post antiphonam beati Benedicti adderetur et antiphona beati Mauri; similiter et in omnibus festis in quibus collecta facienda est, sicut in cotidianis diebus, antiphona et oratio eius diceretur. Interea tota terra a fidelitate abbatis et fratrum preter castrum Casinum recessit; de quo facto homines de castro sancti Angeli causa et initium extiterunt. Ipsi enim primitus inimicos monasterii infra castrum suscipientes, Casinense cenobium obpugnare ceperunt. Post hec Bertulfus mansionarius, natione Cymbris, et Adenulfus cognomento Marsicanus, huius rei gratia ad imperatorem Lotharium diriguntur. Dehinc  omnes obedientie per Campaniam, Picenum, Sampnium, Lucaniam atque Calabriam, capte atque a iure cenobii Casinensis subducte sunt. Cancellarius uero qui tanti mali caput et actor fuit, septimo decimo die postquam huc in uigiliis epyphanie peruenit , apud Salernum ad extrema perueniens, clamabat: »Benedicte et Maure, cur me interficitis?« Cumque hec crebro, repeteret, uita decessit.

102. Eo etiam tempore quidam frater Crescentius nomine, natione Romanus, uidit in uisione quendam lacum nimie magnitudinis et ignei coloris, cuius unde ad celum ferri uidebantur; in quibus undis uidit eiusdem cancellarii animam in eris alta eleuari, et rursum ad yma demergi. Iuxta quem  lacum cum duos monachos stare uidisset, interrogatus ab eis, cuius esset anima quam tantis tormentis affici uidebat, se frater nescire respondit; ad quem qui uidebatur senex: »Hec est, inquit, anima Guarini cancellarii, que idcirco talia patitur, propter perturbationem et tribulationem quam Casinensi monasterio excitauit.« Quem frater cum, quis esset qui talia promeret, interrogasset, fratrem Benedictum se esse respondit. Frater autem a somno exurgens, ita se uidisse et audisse, Deum et sanctos eius testem inuocans affirmabat. Inter hec quidam ex nostris contra uoluntatem abbatis de  pace et concordia tractare ceperunt cum hiis qui ex parte regis erant, mediante Ryccardo episcopo Gagetano. Demum uero ad id uentum est , ut ex parte fratrum facto ab obedientialibus sacramento, et a cuncta congregatione promissione de pacta conuentione, atque ex illa parte factis sacramentis, pax fieret; sicque commotio illa et perturbatio subito quieuit, sed ad tempus.

103. Tertia uero die postquam hec facta sunt, supradictus abbas languore depressus uitam finiuit, quinta feria, Idus Februarii  . Per totam uero noctem qua uita decessit, decanus cum fratribus tractare cepit, qualiter, antequam mors eius diuulgaretur, homines Landulfi superius nominati, qui monasterium tenebant, foras expellerentur. Remuneratis  igitur illis qui in capite eorum erant, et a regis baliuis securitate accepta, ut securi inde cum suis omnibus exirent, mediante iam die omnes de monasterio cum armis recedentes ad sua reuersi sunt; qua ex re factum est ut usque ad illam horam mors abbatis palam nesciretur. Hora autem nona iam propinquante, celebrato officio ipsius, sepulture traditus est ad dexteram partem intreuntium in cymiterium, iuxta gradus, ubi quattuor discipuli beati Benedicti requiescunt.

104. Sed, ut ad id redeam unde digressus sum, cum adhuc abbatis feretrum in ecclesia esset, destinati sunt a Canzolino Capuani principatus camerario milites, ut nullus eo absente de abbatis electione tractare presumeret. Dilatum itaque est, et  contradicentibus ac merentibus monachis usque ad ipsius aduentum protelatum. Cumque illuc aduenisset, cum ei ostenderentur de electione abbatis patris Benedicti iussio et priuilegiorum constitutio, respondit quod nil ad presens istiusmodi ualeret ostensio: »Set differte usque ad domini mei Rogerii regis notitiam; sin autem, tradite arcem Bantrensem, et eligite quem uultis; ita tamen, ut prius fidelitatem regi faciat.« Quod cum fratres se non implere dixissent, ipse exercitum congregans, uniuersa Casinensis cenobii castra ab eius dicione subduxit. Iam fere sex dies in tali fluctuatione transierant, cum ad festum uirginis Christi Scolastice  fratres undique ad monasterium conuenientes, et de electione  abbatis inter se tractarent, diuiduntur in partes, et una quidem Raynaldum Colementanum  , qui post abbas extitit, alia Raynaldum Hetruriensem eligere disponebant. Set cum inter se plurima conferrent, uisum demum prioribus est, ut electio differretur usquequo ad regem Rogerium Romanumque pontificem tunc Pisis remorantem nuntios destinarent, per quos Casinensis cenobii  fortunam notificare, et super tali negotio illorum consilium prestolari ualerent. Set cum ad hoc alteram partem flectere nullo modo ualerent, contradicentibus et renuentibus aliis qui supradictum Raynaldum Colementanum eligere disposuerant, eundem Raynaldum  apprehendentes, in patris Benedicti cathedra illum locantes, sibi in abbatem constituunt. Reliqui uero nimis hec indigne ferentes, clam ad Bertulfum mansionarium et ad Adenulfum, Casinensis cenobii fratres, quos abbas Seniorectus legatos direxerat ad imperatorem Lotharium, nuntium cum litteris destinant, per quas et Seniorectum de hoc mundo migrasse, et eundem Raynaldum contra uoluntatem suam seditiose et non canonice electum esse notificabant; postulantes ut imperatorem  atque pontificem ex parte totius congregationis rogarent, ut ex suis aliquem in Casinensi cenobio abbatem constituerent, et in Raynaldi electione nullatenus preberent assensum: prius se monasterium destruere, prius inde egredi, quam illum sibi abbatem constitui proclamantes. Quod dum Raynaldus certo certius agnouisset, clam cum Canzolino aliisque fidelibus regis paciscitur, cique fidelitatem faciens, abbatiam illi confirmant; sicque sacramentum a colonis monasterii accipiens, a filio Petri Leonis, cuius subdiaconus erat, in Casinensi abbatia firmatur. Cumque nuntius qui litteras ferebat, Rauennam, ubi tunc imperator morabatur peruenisset, a supradictis fratribus imperatori Lothario cum litteris presentatur. Pandunt que Casinensi ecclesie,  camere scilicet Romani imperii, accidissent, qualiter Seniorectus defunctus, et Raynaldus qui fidelitatem regi Rogerio fecerat abbas contra uoluntatem multorum electus fuisset, et quia nonnulli ex fratribus de monasterio egredientes, inimicorum manus uitassent, et plurimas perpessi essent calamitates. Post uero deflebant periclitari suos familiares, confundi Casinense cenobium, et quemadmodum ipsi omnia dimisissent pro Romani imperii fidelitate, in quo solo spem suam post Deum et patrem Benedictum Casinensis ecclesia posuisset. Lotharius autem imperator, misericordia motus, necnon et memor qualiter sub antecessorum suorum tuitione Casinensis ecclesia fuisset, multo magis  tamen propter odium regis Rogerii, quem Romano imperio inimicissimum esse iudicauerat, propensior erat apud predictos fratres, et iuxta tenorem edicti quod Pipinus et Karolus Magnus statuerant  , illos inter cappellanos Romani imperii iuxta morem antiquum constituit. Cumque duces, principes, ac marchiones imperii congregasset, beneficia predecessorum suorum in Casinensi cenobio concessa intimabat,  et supradictum Raynaldum accusans, manifestum hostem Romani imperii pronuncians [4670 1Kb] , quoniam abbatiam ab inimico Romani imperii sibi confirmatam acceperat, neglecto et contempto imperatore, a quo Casinensis ecclesia ciuitates et castra et omnes possessiones acceperat.

105. Eo siquidem tempore Henricus dux Baioarie gener imperatoris ab eodem imperatore transmissus, una cum papa Innocentio, intrauit Campaniam. Igitur, cum in planitie que Casini contigua est castra posuissent, Rychardum supradicti pontificis cappellanum et Casinensis cenobii monachum ad monasterium destinant, mandantes quod si illos uellent recipere, et pape Innocentio obedientiam exhibere, ipsi pro suo posse illos ut filios, ut fratres, ut socios  diligerent, et Casinense monasterium sub imperatoris tutela et defensione semper haberent. Set, cum huic rei Raynaldus aurem non accommodaret, et fratres illum de monasterio exturbare, si facultas daretur, per omnia uellent: idem Raynaldus fratres in capitulum conuocans suadebat ut in regis Rogerii fidelitate manerent, ut filio Petri Leonis obedientiam conseruarent; adiutorium illis non defuturum. Postremo fatetur se ab illis abbatiam accepisse, non ab alio. Ad illorum libitum, si uellent, abbatiam dimitteret; si non, retineret. Et hec quidem ore, non corde proferebat; iam enim occulte miserat ad Gregorium filium Adenulfi de Sancto Iohanne, ut cum suo exercitu per Tyrillanam siluam Casinum ueniret, quatinus eius ope et auxilio fultus, monasterium contra  papam, ducem, et monachos retinere ualeret. Quo dum uenisset, cum eodem electo sacramento confederatur, et monasterii munitionem ab ipso accipiens, et assultum cum suis militibus in pontificis nuntiis illos inuadit [4671 1Kb] ; quos, cum in fugam uertisset, suis audaciam permaximam tribuit. Apocrisarii autem pontificis, dum ad ciuitatem que monti adiacet peruenissent, ciues sub imperatoris fidelitate sacramento constringunt, et sic ad castra redeunt. Raynaldus autem, cum Gregorio intra monasterium conclusus, sata extra monasterium incidebat, et omnia destruebat, ne quid ad alimentum hominum uel iumentorum relinqueretur. Iam fere undecim dies transierant, cum dux uidens monasterii Casinensis  bona dilapidari simul et pugne tempus transire, consilio habito Raynaldum euocat, et calicem aureum nec non et obsides pro quadringentis libris accipiens, abbatiam ex parte imperatoris, si in eius fidelitate permaneret, illi confirmat, et eum a se suisque securum reddens, imperatoris uexillum in beati Benedicti ecclesiam induci, ac demum in arcem que ecclesie imminet cum ingenti laude imponi precepit. Alia uero die castra mouens, cum ingenti exercitu supra ciuitatem Capuanam deuenit; ibi itaque  Rao Rahelis filius et Goffridus de Aquila uenientes, et se ac suos pontificis ac principis Robberti et Henrici ducis imperio subdunt. Capuani autem cernentes barones cateruatim ad papam et ducem confluere, solo prostrati ueniam poscunt; qua impetrata, et se suaque una cum ciuitate illorum dominio subdunt. Quo facto totus, ut ita dicam, Capuanus principatus, Rogerii iussa linquentes, pape uestigiis aduoluuntur, omnia imperata se facturos spondentes; multi nanque propter amicitiam quam cum Robberto principe habuerant, confluebant ad eos; nonnulli propter illorum gloriam et remunerationem beneficiorum, quam se ab ipsis accepturos sperabant: plures uero propter spem, quam in eis tanquam in propriis dominis habebant. Henricus interea gener  imperatoris una cum papa Innocentio Robberto principi Capuanum principatum restituentes, cum ingenti exercitu ad pontem sancti ualentini, iuxta Beneuentum, castra locauit . Mandat post hec dux in ciuitatem cum apostolico nuntios, ut nisi anathema apostolicum et imperialem uellent incurrere iram, Beneuentum in eorum manu remitterent, et nundinas foris urbem pararent. Contradicentibus autem illis [4672 1Kb] in urbe ex parte filii Petri Leonis erant, nuntii pape Innocentii, cum nichil egissent, infecto negotio de ciuitate exclusi sunt, nam Rogeriani milites qui tunc in ciuitate erant, minime pactis consenserunt; moxque quingentorum militum et triginta milia peditum congregantes exercitum, foris ciuitatem contra illos pugnaturi conueniunt:  ob quam rem pontifex in iracundiam uersus, Beneuentanos a liminibus ecclesie separauit, ducemque cum exercitu contra eos congredi precepit. Set cum scutiferi ducis in prima acie terga uertissent, dux euentum fortune alteratum perpendens, precepit militibus, ut fluuium transuadantes montem in quo ciuitas sita erat ascenderent, et ab Aurea porta ciuitatem inuaderent. Seditio tamen in urbe de rebus presentibus erat, quibusdam dicentibus, pape Innocentio reddendam ciuitatem, debere iuxta patrium morem beato Petro et eius uicario deseruire: alii uero nequaquam, set repugnare persuadebant. Milites interea fluuium transuadantes ad ciuitatem tendebant. Beneuentani autem, hostes contra se uenire,  dum perspexissent, a pugna se subducentes, fuge presidium sumunt. Hii autem, qui ex parte ducis erant, illos instantius insequentes, ciuitatem cum eis ingressi sunt, atque hoc modo Beneuentum in deditionem acceperunt   . Urbe uero potita, Troiam Apulie urbem applicuere; quam absque pugna a ciuibus accipientes, oppida queque adiacentia cum Gargano atque Siponto  in suum dominium uertunt.

106. Lotharius interea imperator eo tempore Rauennam  egrediens, Umbriam, Emiliam, Flaminiam, Picenumque prouincias sub suo iure redegit, ciuitates obedientes sub Romani imperii iura redegit, contradicentes ad solum usque prostrauit. Cumque ad monasterium sancti Martini in Salinis  peruenisset, Transmundus prepositus Sancti Liberatoris illum adiens, eumque ex parte Casinensis congregationis efflagitans, quicquid beato Benedicto in partibus illis ablatum fuerat, reddi precepit. Inde uero castra mouens, supra Barum, que totius Apulie caput est tentoria figit, et a ciuibus urbis susceptus, arcem quam rex Rogerius magnifice construxerat oppugnare modis omnibus cepit. Diu itaque illam uallo diuersisque bellorum machinis oppugnans, plurimis ex utraque parte interemptis, tandem cum  magno labore illam optinens, ad solum usque deduxit, uniuersasque Apulie urbes sub Romani imperii iura redegit; sicque peractis omnibus, ducem ordinaturus apud Melphiam Apulie urbem perrexit  quo, dum uenisset, exercitum dirigens Salernum obsidere precepit. His porro diebus Bertulfus et Iohannes Casinensis cenobii fratres proclamationem fecerunt supra Sipontinos ante eundem imperatorem, qui siluam monasterii, que sub dicione hospitalis sita erat, in suum dominium retorserant. Horum itaque imperator precibus inclinatus sigillum suum illis concessit; ex parte sua precipiens, nisi imperialem uellent incurrere iram, extunc et deinceps siluam illam sub Casinensi monasterio quietam manere permitterent, mille bizanteorum pena apposita,  si hoc remouere temptassent.

107. Sed ut ad id redeam unde digressus sum, tempore quod idem imperator transcensis Alpibus intrauit Italiam, epistolam ad Casinensem abbatem direxit  , mandans quod [4673 1Kb] ex antiquo Casinensis ecclesia nomen religionis habuit, et semper sancte conuersationis exemplum et formam aliis prebuit; unde etiam confideret fratrum orationibus apud Deum hoc posse optineri, ut quietem uniuersali reddat ecclesie, et pacem suis concedat temporibus. Cum ergo ex priuilegio antique religionis Casinensis ecclesia specialiter et singulariter ad Romanam dignitatem respicere deberet, commonere illos mandando, ut si timore alicuius coacti ab unitate ecclesie exorbitassent, ad eum quem tota ecclesia patrem  recognouit redirent. Ipse enim in omnibus debitam tuitionem Casinensi cenobio exhibere cupiens, quam cognouerat imperialibus dotatam oblationibus, mandaret ut cum partibus illis appropiasset, abbas ad  officium cappellanie faciendum cum sapientioribus ex congregatione occurreret, ut de his que ad tuendas res monasterii expedirent plenarie  conuenirent. Aliam autem direxit fratribus  , per quam mandauit, quod si in ipsis non remansisset, in proposito suo esset, ut de honore Casinensis ecclesie secundum munificentiam imperialem cogitaret: attendentes dignitatem tante ecclesie, et religionem que pre ceteris actenus floruit, in eandem respicere, et manutenere ecclesiam sicut specialem et singularem camere sue domum disposuisset; multum enim intentus esset, ut ad insigne honoris imperialis si Deus concessisset memoriale suum apud patrem Benedictum in perpetuum relinqueret. Rychiza quoque imperatrix litteras eo tempore fratribus direxit  , per quas significauit, quod magnam fuisse ex antiquo ecclesie Casinensis religionem audisset, unde memoriam sui haberi  apud Casinensem ecclesiam rogaret, quatinus fratrum optentu Deus pacem ecclesie sue in suis in daret temporibus. Ipsa enim in quantum posset auxiliante Deo, pro saluandis rebus Casinensis ecclesie cogitaret: tantum abbas tempestiue sibi cum sapientioribus fratribus occurreret, ut de his et de aliis plenarie conuenire possent.

108. Seniorecto itaque uita decedente, Raynaldo qui ei successit imperator litteras destinauit  , mandans quod semper moris sui fuit manutenere et amplecti eos, qui ad Romanum spectarent imperium, nec eos unquam deserere, qui fiduciam in se posuissent. Unde procul dubio sciret, quod ecclesie Casinensis ius, quousque uiueret, tueretur, nec aliene potestati summitteret quod sui iuris esset, et quod  ad imperialem spectabat dignitatem. Quia uero in festo apostolorum Petri et Pauli curiam pro statuendo duce apud Melfiam condixisset, omnesque terre barones eo conuocasset, mandaret ut assumptis secum sapientioribus fratribus, omnibus postpositis ad eum ueniret, omniaque priuilegia secum deferret, ius ecclesie sue ostensurus: uolens beneficiis suis hoc optinere, ut apud Casinensem ecclesiam memoriale suum semper remaneret. Si ad festum prefatum uenire posset, ueniret; sin autem, quam citius posset ueniret. Aliam quoque sacram Ottoni [4674 1Kb] decano et fratridus direxit  , notificans quia nollet quantum Deus permitteret, in aliquo terminum antecessorum suorum imperatorum excedere, et ius ecclesie Casinensis ad exemplum  illorum in nullo minui pateretur; semper enim Casinensis ecclesia in uigore sancte religionis permansit, omnibusque forma bone conuersationis fuit. Unde nosse illos uellet, quia abbatem suum ad se uenire fecisset et pro consilio principum ita Casinensis ecclesie causam diffinire, ut nichil libertatis sue tempore suo amitteret. Sed cum abbas ad eum  adhuc ire distulisset, iterum aliam direxit epistolam  , per quam mandauit, quod presentiam ipsius cum duce expectasset; cum quo quia non uenisset, mandaret ut ad se ueniret; audisse autem quod homines beati Benedicti in illius Syculi fidelitate manerent, et in castris adhuc monasterii essent; placeret ut illos caute remoueret, ne impedimentum ecclesie Casinensi per eos possit conferri. Electus uero imperiali compulsus, preparatis omnibus que itineri erant necessaria, sumptis de congregatione aliquantis ex fratribus, Petro quoque Casinensi diacono, cartulario, bibliothecario ac scriniario, quem Lotharius imperator nominatim uocauerat, non tamen absque titubatione, dum amici et inimici, non impune ei prouenire amicitias quas cum inimicis  imperatoris habuisset [4675 1Kb] , ob quam rem amici quidem desperabant: inimici uero licet in prospectu contristarentur, in abscondito letabantur, sperantes meliora sibi rerum mutatione uentura; quod postea rei probauit euentus. Set, cum in suspicione quosdam fratres haberet, monasterium et castra eius amicis et propinquis suis commendauit. At ubi legati imperatoris legationis sue causam in conspectu omnium protulerunt, pars trepidare, quod in regno et sub potestate regis Rogerii positi, nequaquam cum inimico illius pacem facere, uel ad eum ire debere censebant; alia uero que et sanior uidebatur, ad imperatorem ire, eius in omnibus preceptis obedire dicebant. Tandem abbas coactus, in natiuitate sancti Iohannis baptiste iter arripuit, ducens secum  ex Casinensi congregatione hos, quorum nomina uel numerum ne obliuioni traderentur supposuimus: Pandulfum Teanensem episcopum et Casinensis cenobii monachum, Maurum quoque curopalatem palatii imperatoris Constantinopolitani, Iohannem camerarium, et iam dictum Petrum bibliothecarium, Amfredum uestararium, Petrum Machabeum, Petrum et Hectorem Casinensis cenobii monachos, nec non Iohannem ciuitatis sancti Germani archipresbyterum, aliosque nonnullos nobiles sapientesque laicos de terra sancti Benedicti. Eo itaque die quo ciuitatem sancti Germani egressus est, Teanensem deuenerunt ad urbem, ibique 4 diebus aliquid noui de imperatore prestolantes mansere. Indeque progressi Capuam deuenere, benignum utpote in  propria domo in monasterio sancti Benedicti quod in eadem situm est ciuitate, hospitium se habituros fore arbitrantes. uerum, uti postea rei probauit euentus, omnino eos sua fefellit spes; nam Innocentius papa secundus litteras per omnia Casinensis  ecclesie adiacentia monasteria, ne supradicto electo uel fratribus obedirent mandauerat. Ad quod, cum peruenissent, pulsantibus illis monasterii ianuam, fratres egressi talia illis responsa dedere: »Nequaquam, domini, ausi sumus uobis aliquid contradicere, cum luce clarius constet hoc monasterium Casinensis ecclesie et uobis subditum semper fuisse: sed, quia iureiurando apostolicis nuntiis ne uobis hospitium daremus coacti promisimus, nobis egressis queque uobis sunt de rebus monasterii necessaria tollite.« His electus auditis, ad Sancti uincentii ecclesiam que in eadem ciuitate constructa est suis abire precepit; quo dum peruenissent, tametsi et ipsis ne illos reciperent esset interdictum: tamen [4676 1Kb] quia pre uerecundia illos iam ingressos minime eiicere  poterant, affluenter de quibus abundabant eis seruiere. Reliqua uero omnia que erant necessaria abundanter abbatissa monasterii sancti Iohannis transmisit. Altera autem die ceptum iter arripientes, per furcas Caudinas  Beneuentum applicuerunt, indeque moti, per Afrigentum  , perque roccam Gysoaldi, ad castrum cui Guardia Lombardorum nomen est applicuerunt, ubi quondam Leo papa sanctissimus cum Normannis preliaturus sanguinem minuerat, et per aliquot dies ibi requieuerat. Nolentes igitur pre paruitate et deformitate castellum ingredi, foris in monasterio sancti pape Leonis diuerterunt, ibique satis benigne honorabiliterque, in quantum uideri poterat, sunt recepti. Set, quia humana fragilitas ad malum magis quam  ad bonum semper extenditur, illius loci homines supradictum electum cum suis fratribus, Giliberto de Balbana et Robberto de Murra qui exercitui Rogerii regis preerant tradere conati sunt; tamen omnipotentis Dei dispositio, que multo aliter fieri disposuerat, consilium confudit eorum. Quedam namque sanctimonialis in eadem ecclesia commanens, cum consilii illius esset conscia, Petrum Casinensem bibliothecarium ad se uenire fecit, eique queque ab illis erant consilio inuenta aperuit. Quo Petrus audito, electo ceterisque que illi erant reuelata aperuit, castellumque quod ualde erat proximum petendum admonuit. Quod electus et quidam ex fratribus despexere, seque nullo modo eo die  monasterium egressuros affirmauerunt. At prefatus Petrus periculosum sibi esse si ibi nocte maneret perpendens, Anfredum uestararium allocutus, ad castellum cum suis rebus festinare cepit; nonnulli uero ex monachis que illi fecerant aduertentes, et ipsi relicto electo recessere. At, ubi electus omnes  pene suos recessisse perspexit, ipse quoque ascensis equis cum reliquis ad castellum perrexit. Illucescente uero castellum egressi, ceptum summo studio peragebant iter: cum uix tribus diei elapsis horis, militum multitudinem contra se per latus descendere montis conspiciunt, subitoque metu turbati, et in fugam conuersi sunt. At postquam milites omnem eos capiendi spem illis fugientibus perdidere, ad locum proprium, eos persequi desistentes, protinus sunt reuersi. Monachi autem magis fugam quam iter pacificum accelerantes, per Cisternam Montemque uiridem, Aufidum transfrotantes, primo ad ciuitatem Melfiam, deinde ad lacum Pensilem  , ubi omnis imperatoris exercitus cum papa Innocentio residebat, aduenerunt. Set, cum nuntii pape Innocentii  extra castra ei obuiantes dixissent, pontificem iussisse, ut, antequam castra intraret, discalciatis pedibus cum fratribus qui secum erant pape satisfacere, et pro obedientia quam filio Petri Leonis exhibuerant penitentiam recipere, et iureiurando firmare [4677 1Kb] , ut quicquid pontifex preciperet, implere morigeraret, et filium Petri Leonis cum suis refutans anathematizaret: Raynaldus timore ductus, cesarem appellare, et de hac re cum imperatore consiliaturum respondit, et sic castra ingressus est. Post hec  cepit in omnibus liberalitatem ostendere, et quosque uenientes muneribus alligare, moxque antequam tentoria figerentur, missis nuntiis suum imperatori aduentum notificare curauit. Tunc imperator in ipso ac fratribus pro beati Benedicti  amore munificentiam ostendit, moxque misso a latere suo Henrico duce Baioarie genero suo, et Rodulfo  et Ottone palatinis comitibus, ut tentorium quod iuxta papilionem pontificis ipsius iussu fixum fuerat remouerent, illudque iuxta suum tentorium figerent mandauit, asserens cum Casinensis ecclesia per Carlomannum  et Pipinum specialis camera sit Romani imperii constituta, nequaquam iustum esse, cappellanos imperatoris, monachos scilicet Casinensis ecclesie, ab imperatore separari, set iuxta eum suum tentorium figi debere; quod et factum est. Ceterum ubi Romanus pontifex Casinensem electum ab imperatore susceptum esse cognouit, directis cardinalibus cepit uehementer imperatori instare, ut iureiurando filium Petri Leonis  anathematizari a Casinensibus monachis faceret; conquerens cur excommunicati et a liminibus ecclesie separati ab imperatoria essent maiestate recepti; renuentibus monachis, atque dicentibus, Dominum in Euangelio , et patrem Benedictum in regula  , precepisse ne iurarent, et se ac priores suos nunquam iurandi consuetudinem habuisse,  fidelitatem uero neque pape neque alicui se esse facturos, quippe cum sibimet ipsi fideles esse non possent, faciendo illa que Deus per beatum Benedictum uetuit, et dimittendo que obseruare precepit; sicque eo die ab imperatore discessum est. Alio uero die  pontifex per Aymericum cancellarium, et Gerardum ac Guidonem cardinales direxit, ut aut a monachis Casinensibus filium Petri Leonis anathematizari faceret, aut ab illis sicut ab excommunicatis abstineret. Clementissimus autem imperator et religiosissimus, cum nec antistitem irasci, nec Casinensem ecclesiam deiici uellet, blande eos allocutus ad apostolicum remisit, dicens, uti apostolicus directis disceptatoribus ante imperatoriam maiestatem, utrum excommunicati essent quos  receperat nec ne diffiniretur; diem statuendum esse dicens, quo utraque pars in consistorio conuenirent. Duodecimus [4678 1Kb] ad talia peragenda dies statuitur, sicque infectis negotiis ad papam reuersi sunt. Illis autem egressis, ad se imperator omnes qui cum electo uenerant monachos precepit introduci; qui dum ab eunucho palatii representati imperatori assisterent, requirere iussit, quod eis genus, que patria, qui honores, queue nomina essent. Confessi igitur genus, patriam, honores, nomina utrum precepta imperatorum, pontificumque Romanorum priuilegia, ut ipse preceperat detulissent inquiritur; respondentibusque eis se omnia ut preceperat detulisse, modo que animo uersaret ediceret, precabantur. Ad hec cesar: »Quam amabilis, quam desiderabilis  Casinensis ecclesia nostris predecessoribus inuictissimis imperatoribus fuerit, et magnifica in auro et argento data munera et precepta liquidissime ostendunt. Constat etiam Carlomanni sanctissimi et inuictissimi imperatoris et Romani patricii, cuius uicem tametsi indigni accepimus, apud eandem ecclesiam tumulatas esse reliquias; ob cuius uenerationem non solum nos qui eius uicem tenemus, uerum totus orbis Romanus, nobiles et ignobiles, diuites et pauperes eundem locum honorare, exaltare, colere, et aliis omnino huius religionis locis preponere debet. Hos et nos in quantum possibile esset sequi cupientes, hunc magnificis decreueramus donis honorare locum. Set quia beatissimus papa Innocentius hoc fieri prohibet, dicens uos ab ecclesia separatos,  ut quosdam ex uobis contra causidicos apostolici disceptatores eligatis precipimus; nullo enim modo pati possumus, ut tante fame locus tanteque religionis et tante dignitatis nostris temporibus annichiletur aut pereat. Electum autem uestrum nolumus huic interesse conuentui, quia non minus de eo quam de monasterio agitur.« Dixerat. Tunc  imperatore iubente, ad hospitia est regressum. At ubi que imperator retulerat monachi suo electo representauere, consilio habito Petrum Casinensem diaconum, bibliothecarium, cartularium, scriniarium, disceptatorem defensoremque sue partis eligunt. Postquam uero dies est reddita terris, assunt nuntii imperatoris , qui prephato electo ut suos monachos ad imperatorem dirigeret dixerunt. Aduenientes itaque fratres, ut mos est pre foribus astitere, statimque nuntiantur imperatori, moxque sunt ingredi iussi . Ingressis igitur illis, iubet imperator nomina, genus, ac patriam eorum qui disceptaturi erant requiri. Offertur Petrus diaconus, natione Romanus, genere nobilis, diuinis apprime literis imbutus, dehinc Amfredus genere  Anglus, uir eloquentissimus. Post generis, nominis, patrie presentationem, officia requiruntur singulorum. Expletis his, quem pro Casinensi ecclesia responsurum elegerant requiritur. Offertur itaque iam dictus Petrus Casinensis diaconus, et cum omnes testimonium ei perhiberent, imperato inquit silentio cesar: »Fratre uestro cui testimonium perhibetis dimisso, ad hospitia uestra redite, et cum dies factus fuerit, parati estote, ut nostris uisis nuntiis disceptaturi ueniatis.« Illis autem recedentibus, Petrum diaconum Bertulfo cancellario tradidit quatinus cum nocte cesar pro tribunali resedisset, ei posset offerri. Noctem illam imperator fere totam duxit insomnem, iussitque ante se relegi omnia [4679 1Kb] gesta antecessorum suorum imperatorum. Mane  itaque facto , expletaque matutinali synaxi, uiuificisque celebratis mysteriis, imperator tribunal sibi in tentorio parari iussit, missisque nuntiis Casinenses uocari fecit; qui cum uenissent, imperatori presentantur. Assunt et cardinales ab Innocentio papa directi, causidici quoque quamplurimi.

109. In nomine Domini et saluatoris nostri Iesu Christi, anno incarnationis eius millesimo centesimo tricesimo octauo  , indictione prima, septimo Idus Iulii, anno autem imperii domini Lotharii cesaris inuictissimi imperatoris augusti sexto, residente eodem inuictissimo imperatore ad aquas Pensiles, consedente etiam Peregrino patriarcha Aquilegensi, cum archiepiscopis et episcopis abbatibusque quampluribus, causidicus pro Romana ecclesia directus est  Gerardus cardinalis tituli sancte Crucis, nec non et Guido cardinalis, qui ambo postea Romanam rexerunt ecclesiam  , Aymericus cancellarius et diaconus cardinalis, Balduinus presbyter cardinalis qui post  Pisanorum archiepiscopus factus est, et Norbertus [4680 1Kb] Clareuallensis abbas, ac alii quamplures ciuitatis Romane nobiles. Ex parte Casinensis ecclesie auditores extiterunt Henricus  dux Baioarie gener imperatoris, Conradus dux Sueuie, qui postea, Romani imperii sceptra suscepit, Otto [4681 1Kb] de Burchisin consobrinus imperatoris, Fredericus marchio Anchonitanus, Malaspina marchio Ligurie, Henricus episcopus Ratisponensis, Anno [4682 1Kb] episcopus Basiliensis, Anno abbas Luneburgensis, Gualfridus palatinus iudex Romani imperii. His itaque presentibus, factus est conuentus in predicto loco, et facto silentio imperator dixit: »Non solum presentium et temporalium, uerum etiam futurarum et eternarum in hoc conuentu erit diffinitio rerum. Constat enim sanctos patres, qui diuersa diuersis locis egere concilia [4683 1Kb] , et dum in unum ex una re tractaturi conuenissent, diuersa occasione unius dilucidasse [4684 1Kb] . Sic et in hoc Romane  Casinensisque ecclesie causa specialiter agatur, diuerse tamen Deo auxiliante hic diffinientur questiones, sicque fit ut causa unius sit salus omnium facta ecclesiarum per totum orbem terrarum constitutarum. Nos quoque uestigia predecessorum nostrorum sequi cupientes, dignum duximus huic interesse concilio, iudiciique stateram nostro sensu ponderari: defensores autem utriusque disceptantium partis magnificos a nostro latere dedimus uiros, qui uiolentiam alterutre partis prohibeant. Inuocantes igitur summi Tonantis uirtutem, sedeant quibus Romane non displicent leges, taciteque rerum expectent exitum, ne dum omnes confuse uel dicunt uel loquuntur, ueritas annubiletur.« His et aliis quampluribus augustus prophatis, Conradus  dux Sueuie ab imperatore defensor datus inquit: »Copia imperialium dictorum me inopem dicendi factum fore cognosco, cum tam profonde, tam habundanter, tamque rationabiliter imperialis sit prophata magestas. ut non humano set ex diuino processisse ore uideantur. Ducibus tamen, marchionibus, comitibusque defensoribus mecum datis, uisum est primo apparatu hodierne sessionnis, que sint pro utraque parte disceptature persone pronuntiari, uel si alicui permittitur disceptandi licentia, nisi his quibus fuerit concessa potestas. Omnis enim maximeque diuini conuentus cause ordinate et rationabiliter fieri debent, quippe cum nil perfecte diffiniri possit, ubi ordo loquendi non obseruatur.« Placet omnibus quod dux dixerat, et, quis pro utraque parte responderet  inquiritur, quiue interpretes, quis etiam disputantibus locus concederetur. Eligitur Gerardus cardinalis tituli sancte Crucis, qui pro Romana responderet ecclesia; eligitur et Petrus diaconus suorum probatus testimonio fratrum. Interpretes autem dati sunt Bertulfus imperatoris cancellarius, Amfredus uestararius, et Bertulfus mansionarius; traditur autem Gerardo cardinali locus ante faciem imperatoris,  ad pedes uero ipsius Petrus diaconus constituitur. Renuit Gerardus cardinalis ad suos monachum sedere pedes, incongruum esse dicens et omnino illicitum, excommunicatos cum filiis sedere ecclesie. Ast imperator litigio finem imponere cupiens, ad pedes suos Petrum diaconum extunc et deinceps sedere precepit. Tum taliter initium loquendi Gerardus cardinalis arripuit: »Sancta et uniuersalis ecclesia, inuictissime imperator, que et ante uos uestros predecessores, et post illos uos in dominatores totius orbis Romani consecrauit, mirari non sufficit, cur excommunicatos et a liminibus ecclesie separatos receperitis.« Ad hec imperator: »Imperii nostri nos ab apostolica ecclesia suscepisse gaudemus coronam, excommunicatos nos nullo modo  suscepisse putamus; attamen si ut dicitis sunt excommunicati, conflictus iste inuenit [4685 1Kb] .« Pandulfus episcopus Teanensis et Casinensis monachus dixit: »Quomodo Romane ecclesie cardinalis Casinenses monachos excommunicatos asserat, nullo modo uidere possumus.« Gerardus cardinalis dixit: »Quid michi et tibi, bone uir? alienus a nobis es. O mirum, o nouum et inauditum prodygium, ut truncus ramis precisis et a radicibus euulsus, nouas contra ecclesiam erigat machinas.« Ad hec imperator: »Cesset, inquit, omnis uiolentia procul. Conciliis enim ut quisque potest non contumelias ingerit proximo. immo patienter omnia suffert. Qua de re constituimus, ut neutra pars uiolentiam sibi contrarie parti faciat, ne quod ad laudem Dei et posterorum proficuum  agitur, in litigium rixamque uertatur.« Tunc Gerardus cardinalis resumpto sermone ait: »Hoc insuper sancta et uniuersalis ecclesia censuit, ut monachi Casinensis cenobii uoluntatem domini nostri Innocentii pii et uniuersalis pape se in omnibus adimplere sacramento confirment.« Iam enim Innocentius papa omnes Casinenses monachos dispergere diuersis in locis statuerat; uerum Lotharius clementissimus imperator, cum nollet Casinensem destrui ecclesiam, contra pape uoluntatem pro eadem ecclesia se opponere non dubitauit. Cum igitur Gerardus cardinalis et Romane ecclesie defensor de sacramento monachorum sermonem fecisset, Petrus diaconus respondit: »Non minimum miramur, cur dominus cardinalis monachos sub sacramento dixerit  constringendos, cum Dominus in euangelio nec per celum, nec per terram, nec per capillum capitis iurandum docuerit .« Gerardus cardinalis dixit: »Quod monachus retulit annuimus: set Romana ecclesia censuit, nullo modo Casinenses monachos sine sacramento fore recipiendos.« Petrus diaconus respondit: »In regula sanctissimi  patris Benedicti, ne monachi iurent omnino interdicitur, ne forte  periurii crimen incurrant  . Hoc quoque, monachorum scilicet sacramentum, non solum diuine uerum etiam humane prohibent leges. In preceptis enim magnorum imperatorum Caroli, Lodoyci, Pipini, Carlomanni, Lodoyci, Ugonis, Lotharii, Berengarii, Alberti, trium Ottonum, quinque Henricorum, ac Conradi sic inuenitur: »Statuimus, ut monachi ad sacramentum non compellantur  .« Et hec dicens, precepta supradictorum imperatorum, cera, plumbo, aureisque sigillis signata, que Casinensi monasterio fecerant, imperatori ceterisque omnibus demonstrauit. Quo uiso imperator iam dicta precepta in imperiali purpura accipiens deosculatus est, moxque in hec  uerba prorupit: »Magnorum, sanctorum inuictissimorumque imperatorum ac nostrorum predecessorum ista esse precepta, demonstrantibus sigillis cognouimus. Nostre igitur attinet maiestati, cuncta nostrorum predecessorum inuiolabiliter obseruare precepta. Quare suppliciter dominum apostolicum uos qui eius uice uenistis, ex nostra parte rogare curetis, ut sanctissimorum imperatorum predecessorum nostrorum precepta nobiscum protegat, sua etiam auctoritate, ut ipsius fecere predecessores, confirmare dignetur. Quis enim ultra catholicorum imperatoria obseruabit precepta, si hec ab apostolico contempnentur? Omnia membra caput secuntur, nec a capite, nisi magnum detrimentum patiantur, possunt membra separari. Certet itaque pro membris  caput, pro natis pater, pro ouibus pastor, quia nullo modo aduersus oues preualebit mordacitas lupi, si sollerti cura custodiantur pastoris. Sit igitur hodierni diei finita consessio repetantque quique hospitia propria; cardinales quidem ad dominum papam nostra representent rogata, et ut mecum Casinensem foueat ecclesiam, nostra uice precentur. Monachi autem ad suum electum que dicta sunt referant, et quid cras respondere contra queque obiecta debeant meditentur. Ast ubi dies fuerit reddita terris, tribus transactis horis, ut omnes ad consilium redeant censemus. Quicquid etiam hodierni diei inuenit conflictus, pretitulatis personis adhibitis notariis conscribantur, ne que nos magis posteris profutura tractamus, obliuioni tradantur.« His dictis disceptatores  cessere curie, imperator ad publica que sibi imminebant negotia tractanda resedit.

110. Postera uero die  utreque disceptature partes conuenerunt; at ubi introgressi, et coram  est data copia fandi, Gerardus cardinalis dixit: »Mandata pietatis uestre, sanctissime et inuictissime imperator, ad summe sedis retulimus  episcopum; set nullo modo se hoc facere posse respondit, asserens facilius posse fieri, ut ipsemet sacerdotalia deponeret et conculcaret indumenta, quam que imperator rogauerat efficeret.« Paululum itaque imperator conticuit; dehinc ut disceptarentur, que hesterni diei residua fuerant iussit. Gerardus cardinalis dixit: »Memini me hesterno die de sacramento et fidelitate monachorum Casinensium tractauisse, nichilque ad perfectum adduxisse: de eadem igitur re ante imperatoris presentiam tractaturi, non arbitror uideri superfluum, si uoluntatem domini nostri pape Innocentii post relationem primam hesterni diei, nunc iterum referre in medium [4686 1Kb] . Sciat inuictissima uestri imperii maiestas, hec dominum papam a Casinensibus monachis  requirere, ut sacramento ipsius uoluntatem in omnibus se impleturos confirment, seque omni tempore sibi suisque successoribus fideles et obedientes existere; aliter enim nullo modo patietur eos diuinis ministeriis uti, ac dominici corporis et sanguinis participes existere.« Petrus diaconus respondit: »Constat dominum cardinalem hesterni diei renouasse conflictum, nostrosque animos ad rediuiua preparasse certamina: nobis autem satis superque uidetur huic sententie contraisse dominico precepto, cum Dominus nullum nec per capillum capitis iurare permiserit. De fidelitate autem, de qua dominus cardinalis agit, superfluum nobis uidetur, hoc a nobis sacramento repeti, quod usque modo fecimus non inuiti.« Gerardus cardinalis  dixit: »Ante presentiam domini nostri Lotharii inuictissimi cesaris constitutus, non est reueritus monachus falsiloquium proferre, dicens Casinenses monachos fidelitatem Romane semper ecclesie tenuisse, cum sit omnibus recta cernentibus in propatulo, eos scismaticos extitisse usquemodo, tunicamque Christi scidisse, abbatemque sibi a scismaticis ordinatum elegisse.« Petrus diaconus respondit: »Proborum est, non prius aliquem mendacii arguere, nisi ipsum omnibus patefecerit mendacium, ut cum nil contra possit opponi, non eum ipse, set conscientia propria mendacem fuisse reprehendat. Dominus ergo cardinalis, cum me mendacem esse firmauit, non rectum fecisse ostenditur, cum nullam mei causam mendacii protulerit. Preponatur causa,  obiiciantur si qua sunt obiicienda, et tunc mendacem arguat, uaniloquum me esse affirmet.« Gerardus cardinalis dixit: »Ut breuiter dicam, cum, relicto domino papa Innocentio, scismatico adhesistis, quid aliud quam infideles fuistis?« Petrus diaconus respondit: »Dic, rogo, nos eum, an ipse nos dimisit?« Gerardus cardinalis dixit: »Ecclesia a scismaticis capta, a lupis etiam laniantibus piissimus de sede est expulsus episcopus, sicque relicta Italia ad Gallias properauit.« Petrus diaconus respondit: »Nonne bonus pastor iehsu Christus, cum diuersitatem  immo unitatem in se pastorem pastorum unitam describeret, inquit: Bonus pastor animam suam ponit pro ouibus suis?«  Gerardus cardinalis dixit: »Hec non solum uerbis, uerum etiam factis ostendit.« Petrus diaconus respondit: »Iterum ipse Dominus, descriptis optimi pastoris factis, mercenarii mores scribens, dixit: Mercenarius et qui non est pastor, cuius non sunt oues proprie, uidet lupum uenientem, et dimittit oues, et fugit. Credis hec uerba euangelica esse, an non?« Gerardus cardinalis dixit: »Quam maxime equidem.« Petrus diaconus respondit: »Debet hoc a Romano pontifice actitari?« Gerardus cardinalis dixit: »Tanto magis ab apostolice sedis presule sunt obseruanda, quanto peculiarius suscepit aliis predicanda.«  Petrus diaconus respondit: »Quid igitur? deputabitur a iusto iudice ouibus, si quid pastor commisit?« Gerardus cardinalis dixit: »Minime.« Petrus diaconus respondit: »Ergo non deputetis monachis, si pastore destituti, morsibus patuerunt inimici. Debuit enim apostolicus, ut Dominus ait, non solum non dimittere oues, uerum etiam pro eis mortem libenter amplecti.« Ad hec imperator dixit: »Quantum patet, ostendit monachus, si aliquid deliquerunt, non esse culpa ouium, set pastoris. Unde roganda est adhuc domini apostolici pietas, ut nobiscum que contra nos gessere dimittat. Quare censemus hodierni diei iam finiri litigium. Occupati enim rei publice negotiis, hiis diu interesse non possumus. Quisque igitur ad propria reuertatur,  cras iterum ad eundem rediturus certamen.« Hoc dicto, omnibus fauentibus discessum est.

111. Altera uero die , cum piissimus imperator, cum suprascriptis magnatibus suis, que residua fuerant audituri residerent, hac uoce conuenit exercitum: »Omnibus qui intra Romanum orbem constituti sunt, notum esse non ambigimus, in quali quantaque reuerentia nostri predecessores, Romani scilicet imperatores, Casinensem scilicet ecclesiam suam singularem et specialem cameram habuerunt, et super omnia Romani imperii monasteria exaltantes preposuerunt, suisque preceptis et priuilegiis ab initio honorauerunt. Deceret etiam dominum apostolicum mecum eandem fouere ecclesiam,  quod Deo auxiliante postquam lis ista finem habuerit fiet. Hec autem non lis aliquo modo uel accipienda uel dicenda est ab aliquo, cum constet membra secum litigare non posse, nec caput dicere manui, Necessariam te non habeo, nec oculus pedi, uel alicui aliquod membrum: uiliora enim sepe utiliora sunt nostra. Nulli igitur uideatur incongruum quod facere censemus, nec aliquo modo aliquis nos incusare uelit, quod quasi tueri Casinense monasterium uidemur [4687 1Kb] . Euenit namque, cum uel mater filiam uel uir coniugem uel genitor natum iracundia concitatus ceciderit, ut aliquis bonis ornatus moribus  medium se inter iratum patrem timentemque natum ponat, natumque ab immoderata quamquam paterna cede eripiat. Numquid ubi pater ad mentem redierit, paternaque ira in mansuetudinem uersa fuerit, conqueretur se ab homine illo iniuriam aliquam pertulisse? Immo gratias aget innumeras, quod filium e suis abstraxerit manibus. Sic et uniuersalis mater ecclesia Romana, cum deposita ira requieuerit, gratias aget nostro imperio, quod filiam in ira liberauerimus. Disceptetur itaque, que disceptanda sunt, quia nullo modo ab istis desistam, quousque compleatur desiderium meum.« His atque aliis imperator profatis, Gerardus cardinalis dixit: »uestre magnitudinis uerba simulque rogata, sacratissime imperator et semper auguste, ad dominum Innocentium  papam ut precepisti retulimus; set nullo modo se umquam posse pati asserit, ut sine sacramento et fidelitate monachos recipiat.« Petrus diaconus respondit: »Satis nos fecisse de his ante domini imperatoris presentiam, et ex precepto Domini et ex imperialibus edictis putamus. Ceterum si quid super his habes, edicito.« Gerardus cardinalis dixit: »Ignoras, inuictissime imperator, hos quos uestra magnitudo defendit, cum Rogerio Siculorum comite aduersus Romanam ecclesiam et uestrum inuictissimum coniurasse imperium, et non solum coniurasse, uerum etiam anathematizasse et deposuisse. O inaudita res, quod ligati et ligent solutos et soluant ligatos.« Ad hec piissimus imperator facto silentio dixit: »Quod in me Casinenses monachi commisere,  et libenter patior et gratanter dimitto; uerum quod in Romanam ecclesiam et in dominum papam commiserunt, ut nos que in nos peccauerunt, sic et ipse que in se peccauerunt dimittat.« Gerardus cardinalis dixit: »Tametsi domini nostri Innocentii pii et uniuersalis pape uicem agamus, has tamen tales et tantas res sine eo diffinire non possumus.« His dictis, fauente imperatore discessum est. Nocte itaque insecuta, cum imperator iuxta consuetudinem peruigilem duceret, Petrus diaconus genu flexo ante imperatorem talem pro Casinensi ecclesia protulit orationem: »Cum omnes mortales qui in orbe Romano sunt, uobis militent, imperatoribus rerum atque principibus, uos ipsi imperatori celesti, pietati, paci atque iustitie militatis. Aliter enim utriusque  uite salus tuta esse non poterit, nisi talibus amministratoribus gubernetur: nemo enim imperatorem omnium rerum fallit, cui cordis abdita manifesta sunt. Ergo cum uestram sublimitatem, imperator inuicte, tutelam omnibus per orbem conueniat conferre ecclesiis, specialius tamen uos Casinensi cenobio hoc conuenit conferre et exhibere, et contra illorum insidias eandem munire ecclesiam, qui loquendi usum nobis denegarunt, et priuilegia ab imperatoribus Casinensi collata cenobio pro nichilo ducunt. Et quidem Romano pontifici obtemperandum  et obsequendum et ego suadeo, set Deum omnipotentem certum est omnibus preferendum. Nullius namque iniuria est, cum propter diuini cultus pietatem ecclesie mortalibus preponuntur. Totus in Casinensis ecclesie deiectione [4688 1Kb] monasticus ordo uacillat, fluctuat, quatitur et iniuriis diuersis afficicitur. Te ergo imperatore monachi de officiis suis deponentur? Te imperatore hoc petitur et postulatur, ut monachi sacramentum faciant. Unde uestram flagitamus clementiam, triumphator precelse, ne id decernas, ne statuas, uel in eius decreta subscribas. Dignumne est uestris temporibus, ut dignitas Casinensi ecclesie abrogetur, quo cardinalibus praue deferatur uoluntatis effectus? Nichil maius est religione, nichil in monastico ordine sanctius et sublimius  patre Benedicto. Quid respondebit Carlomannus pius imperator augustus? Nonne tibi dicet: »Imperium me deposuisse non credidi, quia Lotharium iustum et sanctum imperatorem habebam. Imperium me dimisisse non dolui, quia imperia mea, presertim de religione monastica, inconuulsa in perpetuum manere credebam. Titulos ego pietatis et iustitie ac mansuetudinis in Casino erexeram, has de mundi pressuris manubias offerebam. Quid michi plus potuit meus hostis auferre? Modo, inquam, modo abrogantur decreta mea, nunc grauius telum corpore recipio, cum a Romano pontifice mea instituta dampnantur. Nunc michi abrogatur imperium, et quod est grauius, a Romanis pontificibus, et hoc presente fratre  meo imperatore Lothario.« Cui enim magis quam sibi Romanorum imperator fauet aut commodat, quod instituta predecessorum suorum, quod Casinensis cenobii iura defendit? Nulli ergo honerosum uideatur, si religionis monastice statum defendimus. Certe numerentur centum tredecim Romani pontifices a beato Benedicto usque ad dominum papam Innocentium: omnes Casinensem religionem coluerunt, tenuerunt, dilexerunt, nullus remouit. Iam uero si uenerande canitiei obsequendum putamus, patrem Benedictum introducamus loquentem: »Optime imperator, pater patrie, cesar auguste, reueremini canos meos, in quibus me canities longa adduxit, utantur filii mei legibus a me sibi collatis; neque enim indecens est, ut uiuant  meo more. Per hos sub iura mea orbem redegi, per hos Anglia multeque nationes ad Christum conuerse sunt, mea est istorum salus, tutela, iuuamen.« Cumque hec et alia multa Petrus diaconus retexuisset, ad Bertulfi cancellarii tentorium nocte eadem ex iussu imperatoris deuertit.

112. Cum igitur cardinales euocati ante imperatorem conuenissent , Gerardus cardinalis dixit: »Que hesterno die uestra sublimitas nobis precipere dignata est, ad dominum papam retulimus. Benigne uestra rogata suscepit, uerum dixit,  nimium ei uos imposuisse molestam causam, quam uix sufferre posset; ius enim episcopale, quod sui habuere predecessores anteactis temporibus, se nullo modo, nullo pacto, nulla ratione dimittere posse.« Lotharius imperator dixit: »Nos Casinensem ecclesiam, ut iam sepe docuimus, tanto defendere, exaltare et uenerari debemus, quanto amplius a nostris predecessoribus honoratam et ditatam esse cognouimus. Sciat igitur dominus apostolicus, castra, uillas, et predia, omnesque monasterii possessiones nostro pertinere imperio: episcopale autem ius, in quantum ei debetur, ut suum sit concedimus.« Bertulfus cancellarius dixit: »Nil apostolicus iuris in Casinensi ecclesia, que Romani imper i singularis et specialis camera esse decernitur,  habere debet, nisi abbatis consecrationem, quam etiam Henrico imperatore concedente habuisse dinoscitur.« Gerardus cardinalis dixit: »Placeat ergo consilium meum uestro inuictissimo imperio, o cesar. uobis quidem mundanarum, apostolico uero securitatem diuinarum sacramento firment rerum.« Lotharius imperator dixit: »Nostro ualde inhonestum uidetur imperio, nostrorum predecessorum non obseruare mandata, eorum sanctissimis non obedire preceptis. Si enim nos nostrorum predecessorum precepta fregerimus, quis obseruabit? et quemadmodum alios hec obseruare compellemus, si nos ea conuellimus? lex enim et dantis et dati causas diiudicat. Quorumcumque igitur causas diiudicat, sub sua utique regula coartat:  lex ergo imperatorum non plus aliis quam imperatoribus constituitur, immo magis hanc illis conseruare condecet, qui eorum originem possident generositatis.« Gerardus cardinalis dixit: »Non parum quoque dominus papa miratur, cur cum ecclesia te in cesarem totiusque orbis dominatorem et elegerit et consecrauerit, contra eam niti pro Casinensi ecclesia coneris, quam non uobis ut uos asseritis, set sibi pertinere ut cetere ecclesie dicit.« Tunc imperator iratus dixit: »Immo nos ualde miramur, cur nostro nil facere rogatu uoluerit, cum nos pro eius amore iam per annum et dimidium in papilionibus commorati cum Romano exercitu, pecuniam quam ad publicos usus exequendos accepimus, in ipsius obsequium conuerterimus:  ipsumque apostolice cathedre restituerimus, omnesque ultramontanos populos ei fauere fecerimus. Quid itaque mirandum, si Casinensem pro posse tuemur ecclesiam, cum constet hoc a predecessoribus nostris gloriosissime actitatum. Et illi quidem non aliter quam propriam habuere cameram, adeo ut nonnulli ab his exuti erumpnis carnalibusque impedimentis, ibi magis quam in propriis domibus uoluerunt tumulari. Quid de sanctissimo  et omni memoria digno inuictissimo augusto Carolo retexam, qui relictis imperialibus sceptris augustique dignitatibus, cenobialem inibi uitam exegit? Quid etiam de ipsius Caroli fratre Pipino referam, qui in Germania positus, cum frater ipsius Carolus qui ad eum monachus ierat obisset, nolens eum alibi sepeliri, ad Casinense monasterium retransmisit? Rachis quoque Langobardorum rex, relicto regno ad idem uenerabile monasterium uenit, monachicamque ibi usque ad extremum uitam exegit. Quid etiam de imperatoribus Iustiniano, Iustino, Theoderico, Pipino, Carolo, Pipino, Carolomagno, binis Ludoycis, Ugone, duobus Lothariis, Alberto, tribus Ottonibus [4689 1Kb] , et quinque Henricis? Quid de Michele Romano et  Alexio referam, qui omnes Casinensem ecclesiam dilexerunt, et magnis muneribus ornauerunt. Adeo itaque Casinensis ecclesia imperialis extitit camera, ut ipsi imperatores ad eius liberationem cum omni Romani exercitus potentatu uenerint. Henricus enim pius inuictissimus et christianissimus imperator ad eandem defendendam ecclesiam cum centum octoginta milibus armatorum Ytaliam ingressus est, eamque a Capuani principis manu auferens, pristine restituit libertati. Conradus etiam imperator augustus, et Henricus filius eius cum centum sexaginta milibus pugnatorum, eandem defensurus uenit ecclesiam, cum Pandulfi iniquissimi, non dico principis, set tiranni seruitutis iugo subiiceretur. Omittamus noua, modernisque peracta temporibus; antiquorum  gesta deducantur in medium, situsque loci cui proprie attinuerit uideamus. Legimus namque in antecessorum nostrorum gestis, quod uarro Romanorum consul hunc sibi ex omnibus Romani imperii locis elegisset, extruxisset, multisque illustrem monimentis reddidisset. Post cuius decessum supradictum castrum Casinum cum suis pertinentiis cesar Antonio tradidit, prout Marcus Tullius in Philippica sua describit. Set forsan nobis obicitur, quod pater Benedictus, qui constructor, non tamen auctor huius extitit loci, ecclesie Romane auditor fuerit. Ad quod eundem locum non solum, sed cum Romanorum nobilibus construxisse respondemus: beatissimo namque papa Gregorio referente cognouimus, quod beatus Benedictus cum Mauro Equitii  senatoris  , et Placido Tertulli patricii filio. ad Casinense monasterium construendum a Deo directus sit. Quid tantis? Aut igitur Romana ecclesia cameram Romani imperii, Casinensem scilicet ecclesiam, ut iustum est recipiet, aut Romanum imperium inreuocabiliter separabitur.« Gerardus cardinalis respondit: »Nequaquam, inuictissime inperator, uestra indignetur mansuetudo super domini apostolici mandatis, nec domini Innocentii pii et  uniuersalis pape uideantur mandata iniusta. uerum si in his uobis aliquid displicet, ad eum referatur.« Hiis dictis, quarti diei est solutus conuentus.

113. Facto itaque mane , cum omnes utriusque partis magnates ante imperatoris presentiam conuenissent, Gerardus cardinalis, qui uicem gerebat Romane ecclesie dixit: »Nouerit uestra celsitudo, imperator inuicte, hec dominum apostolicum hesternis uestris respondisse mandatis, quod uestri causa fidelitatem ab eis non exigeret, sacramentum tamen et obedientiam non dimitteret. Interim quoque de electione abbatis nobis fore censuit disputandum, qua ratione excommunicati excommunicatum et quod grauius est scismaticum, Christi ecclesie pretulerint.« Tunc Petrus diaconus principium  disceptandi incipiens, dixit: »Quid super nostri abbatis electionem dominus cardinalis dicere uelit audiamus.« Gerardus cardinalis dixit: »Sancta et uniuersalis ecclesia pernimium miratur, cur uos excommunicati et a liminibus existentes ecclesie separati, excommunicatum et scismaticum in ecclesia, absque domini nostri pape consensu et uoluntate, et preponere et abbatem uocitare non dubitastis.« Petrus diaconus respondit: »Diuersas ut doctiloquus preponens questiones, ex magna nobis habundantia inopiam generasti, adeo ut tuarum diuersitas questionum obstaculum nobis responsionis non paruum efficiat. Unde si sancto imperio ceterisque magnatibus non uidetur esse contrarium, proponatur ex hiis pluribus aliqua questio, que  usque ad perfectum uentiletur. Quo facto, si quid in aliis deest, quod querendum sit, requiratur.« Gerardus cardinalis dixit: »Quod monachus proposuit, iam nos fecisse arbitramur: de electione enim abbatis me egisse confiteor.« Petrus diaconus respondit: »Si de abbatis electione agitur, quid opponere de eadem causa uelitis audiamus.« Gerardus cardinalis dixit: »Prima est oppositio, cur sine consensu et uoluntate Romani pontificis abbatem uobis elegeritis.« Petrus diaconus respondit: »Meminimus in istius concilii principio nos non persuasibilibus uerbis, set antiquorum comprobare testimoniis quesitas res uel exemplis debere. Qua ex re, si exemplum aliquod uel testimonium proferre  uolueritis, proferatis.« Gerardus cardinalis dixit: »Copia uel testimoniorum uel exempli adeo nobis abundat, ut sui magnitudine nobis indigentiam generet: uerum enim sufficiant nobis pauca e pluribus proferre exempla, inter que illud primo nobis occurrit, quod de Frederico Casinensi primum abbate, post uero Stephano papa factum esse dinoscitur. Ergo antequam res prout gesta est referam, confiteatur monachus, quis Fredericum electo Petro elegerit, eundemque Petrum quis deposuerit?  quis Desiderium, Oderisium, Gerardum, ad postremum quis elegerit Seniorectum? qui cum negare non potuerit, ab apostolicis et illum depositum, et hos ordinatos, apostolici esse iuris Casinensis abbatis electionem, profecto liquebit.« Petrus diaconus respondit: »De quo primo proposuistis, hoc sufficiat me respondisse, quod tametsi et Petri depositioni et electioni Frederici Romani interfuerint cardinales, non tamen a cardinalibus, set a monachis Casinensibus et ille depositus et iste est ordinatus  . Oderisius quoque primus, qui ut uos asseritis ab apostolico est ordinatus  , nequaquam nobis est improperandus, cum licuerit renouatori monasterii, non propter ius apostolicum, set propter quod monasterium renouauit, ordinationem  in monasterio facere. Attamen quamuis presidente uictore pontifice monachi Oderisium elegere, nec eis potestas ablata est a pontifice, set attributum adiutorium. Ceterum quid memoriale fuit, quod renouator monasterii abbatem non sine fratrum consensu ordinauit? Girardus quoque abbas  , Paschali apostolico annuente, a monachis est electus, Seniorectum etiam quem ultimo proposuistis, quo ordine eum a papa Honorio electum fore dicatis ignoro, cum presens eius affuerim electioni, nec pontificem, nec pontificis etiam nuntium uiderim  . Ceterum ut de ueteribus rectoribus et abbatibus Casinensis monasterii loquar, dic quis elegerit in Casinensi cenobio beatissimum patrem Benedictum?« Ad hec cardinalis conticuit. Iterum  Petrus diaconus dixit: »Constat sanctissimum patrem Benedictum ab eo esse in Casino electum, qui regem Deumque Pharaonis constituit Moysen. Unde dicendum nobis est, Casinense monasterium nec ab homine nec per hominem cepisse: set sui principium ab omnipotente Deo, qui principium et finis est, habuisse.« Gerardus cardinalis dixit: »Nouum adinuenit monachus loquendi genus, ut dicat Casinensem ecclesiam non per hominem, set per Deum cepisse.« Lotharius imperator dixit: »Si quid boni maliue me iubente meus fecerit famulus, cur nisi michi reputabitur? Si igitur meo famulo, cum aliquid me precipiente fecerit, non ei set michi deputabitur: multo magis credendum est et dicendum,  quod beati Benedicti factum, quod Deo precipiente peregit, non ei set Domino est deputandum. Unde constat monachum esse ueridicum, inanemque reprehensorem. Set qualiter, uel quo ordine beatus Benedictus Casinum aduenerit, adolescens ante nostrum positus consistorium pandat.« Tunc Petrus in imperatoris et omnium audientia relegit ita: »Diuina  admonitus reuelatione beatus Benedictus, ut loco cederet, castrumque quod Casinum dicitur properaret, mox uir sanctus duobus angelis  et tribus coruis se comitantibus, per quinquaginta passuum millia Casinum aduenit, et in templo quidem Apollinis oraculum beati Martini, ubi uero ara Apollinis fuit, ecclesiam construxit Iohannis, et circumquaque manentes populos ad Christi fidem conuertit.« Lotharius imperator dixit: »De his quidem nobis iam satisfactum est. Nunc ad abbatis electionem uestrum iterum uertatur eloquium, quatinus per uos ueritatis nobis elucescat certitudo.« Petrus diaconus respondit: »Modernorum abbatum ordinationem ab apostolico minime factam esse docuimus, restat quoque nunc ueterum abbatum exponere ordinationem. Legimus in uita beati Mauri sancti patris Benedicti discipuli , quod Casinensis congregatio, adhuc uiuente beato Benedicto,  sanctum Maurum abbatem sibi post magistri obitum eligere statuerant. Quod profecto perfectum esset, nisi fauente Deo ad Gallias directus fuisset. Set rogo, dic quis post beati Benedicti obitum elegerit Constantinum, Simplicium, uitalem, Bonitum, ualentinianum, Gregorium  , Theodorum, Iohannem, Leonem, Ursum, Agapitum, Leonem, Iohannem, Theophilum, Adrianum, Romanum, Petronacem, Optatum, Hermerisium, Gratianum, Tomichis, Potonem, Theodemarium, Gisulfum, Apollinarium, Deusdedit, Hildericum, Authpertum, Bassacium, Bertharium, Angelarium, Ragemprandum, Leonem, Iohannem, Adelpertum, Balduinum, Maielpotum, Aligernum, Mansonem, Iohannem [4690 1Kb] , Attenulfum, Theobaldum, Richerium, Petrum, Ottonem,  Brunonem, Oderisium, et Nycolaum quos omnes nullo modo affirmare poteris ab aliquo nisi a monachis ordinatos.« Gerardus cardinalis dixit: »Non parum miramur, quomodo monachus inreuerita fronte ausus sit talia de Casinensium fratrum electione tractare, cum sanctissimus et luculentissimus monastice regule conscriptor Benedictus in sua regula  precepit, ut si congregatio errauerit in eligendo abbate, aut aliter quam debuerit elegerit, episcopus ad cuius diecesim locus pertinet, facere minime permittat. Hanc etiam potestatem non modo episcopo, uerum etiam et laycis circummanentibus legislator concessit. Quid plura de abbatis opus ordinatione? cum  sanctus Benedictus presbyterum quoque, qui in monasterio est, nullo modo eici sine episcopi consensu et uoluntate precipiat .« Petrus diaconus respondit: »Assentio sanctissimum patrem Benedictum ab episcopo congregationi malam electionem interdicendam fore dixisse. uerum qui  regulariter et unanimiter electionem faciunt, quid ad eos attinet huiusmodi mandatum?« Gerardus cardinalis dixit: »Consecratio Casinensis abbatis cui attinet?« Petrus diaconus dixit: »Romano pontifici.« Gerardus cardinalis dixit: »Ergo si consecratio Romano pontifici pertinet, electio quoque similiter pertinere debet; iniuriam enim Romane sedi inrogastis, quando absque eius conscientia abbatem elegistis.« Petrus diaconus respondit: »Electionem factam non negamus, quia nec debemus: Romane uero sedis iniuriam modis omnibus propulsamus.« Gerardus cardinalis dixit: »Hoc interim negare non uales, Seniorectum abbatem iussu Honorii pape electum fuisse.« Petrus diaconus respondit: »Ego, ego electioni interfui;  set nullum penitus nec episcopum nec cardinalem uidi  .« Gerardus cardinalis dixit: »Perge quo uis, argumentare quod libet, quia subdiaconum nullo unquam pacto abbatem eligere potuistis, et hoc absque pape consensu. Eugenius namque papa in decretis suis ita scribit, dicens: »Abbates per monasteria tales eligantur, qui leuitico uel sacerdotali honore sint prediti  .« Petrus diaconus respondit: »Miraris si multotiens Romanorum pontificum iura mutantur, cum ipse qui celum et terram creauit, sepe pro merito que promittit immutat? Centum namque et uiginti annos propter agendam penitentiam his qui ante cataclismum fuerant constituit: set quia sensus illorum uersus fuerat ad malum, uiginti annis subtractis diluuium  mundo induxit. Iude quoque patriarche, et Salomoni regi nonne Deus regnum promisit in eternum? Niniuitas quoque subuersurus, Deus per Ionam prophetam predixit, et tamen penitentiam agentibus perditionem indictam remouit.« Gerardus cardinalis dixit: »Quod pro parte uestra intulistis, domino pape nil obest; liquido enim patet, patrem Benedictum uitia congregationis ab episcopo loci emendanda dixisse.« Petrus diaconus respondit: »Canonica decernit auctoritas, ut uel humili cuiuscumque ecclesie clero liceat, liberum de illo qui sibi preferendus est habere iudicium. Similiter autem et Casinensi cenobio Romani pontifices, Gregorius doctor  et alii centum duodecim, tale decretum constituerunt   : »Defuncto abbate ex se ipsa congregatio sibi abbatem eligat, secundum timorem Dei et beati Benedicti regulam.« Gerardus cardinalis dixit: »Qualem ergo debet eligere abbatem, catholicum, an a membris ecclesie precisum?« Petrus diaconus respondit: »Catholicum.« Gerardus cardinalis  dixit: »Subdiaconum eligere debent, an diaconum uel presbyterum?« Petrus diaconus respondit. »Diaconum uel presbyterum eligere, canonum sanxit auctoritas.« Gerardus cardinalis dixit: »Et si leuitico uel sacerdotali honore non funguntur hii qui eligendi sunt, quomodo iuxta preceptum regule lecturi sunt lectionem euangelii? et missam cantare quomodo possunt? quomodo aliquem possunt soluere uel ligare? qualiter ad subdiaconi pedes presbyteri uel diaconi ruent? qualiter incensum ponent, et presbyteris uel diaconibus benedicent? Nam lectores, exorciste, hostiarii, acoliti et subdiaconi subiacent officiis leuitarum et sacerdotum, et si subiacent, quomodo preficientur? Non enim, ut ait sanctus Siluester  , lector, exorcista, hostiarius,  acolitus, subdiaconus, super diaconum uel presbyterum preponatur. Hinc pater Benedictus abbatem in Gallia dirigere cupiens, non subdiaconum uel alium quemque, set Maurum ibi leuitam direxit sanctissimum. Quomodo ergo electio de subdiacono excommunicato uel scismatico rata dici poterit?« Ad hec imperator respondit: »Ea que uel iniuste uel iuste usque modo Casinenses fecere monachi, eis per omnia dimittere dignum duximus, et hec est petitionis mee summa, quam a domino apostolico rogo, quatinus, que usque ad presens egerunt, eis remittatur. Sit igitur finis hodierni conflictus. Nostra rogataiterum ad dominum papam referantur: quid iubeat, post quartum audituri diem, has quoque consiliis damus indutias, ut definite quid facturus sit audiamus.«  His dictis, quique recessere ad sua; Petrus uero diaconus in curia remansit imperatoris. Cardinales itaque ad apostolicum redeuntes, queque dicta sunt retulere ei, dicentes quendam diaconum ex parte Casinensis ecclesie esse, qui solus pro ecclesia sua contra Romanam ecclesiam disceptaret. Aderat tunc quidam ex Casinensibus monachis, qui apostolico contra suam sueque ecclesie salutem fauebat. Hic prorumpens in medium dixit: »Diaconus iste, de quo uestro relatum est apostolatui, monachum ab ipsa fere infantia fuisse sciatis: tanto in eodem monasterio crescens extitisse ingenio, ut diuine plerosque scripture libros, quod uix alii magistris docentibus capere possunt, ad perfectum intellexerit.  Hunc cum aliquo constrinxeris uinculo, alios omnes qui assunt pro nichilo computabitis.« His Innocentius papa auditis, cuius generis uel patrie esset inquisiuit. At qui supra: »Pater ipsius, inquit, filius fuit Gregorii, filii Gregorii de Alberico Romanorum ducis et consulis.« Tunc papa: »Auxiliante Deo et illum et alios tali constringam compede, ut nec mei nec successorum meorum apostolicorum muttire audeant,« uehementique ira permotus, talia post quartum diem referri imperatori uerba precepit:  non illi ecclesie Casinensis dominium, set sibi pertinere, ut et reliquarum ecclesiarum, »Decreueramus, inquit, pro uestro amore et rogatu, fidelitatem dimittere monachis, uerum quia in nostrum nisi sunt apostolatum, et hec alia insuper ab eis requirenda fore, dignum duximus.« Mandat dehinc pontifex per Benedictum cappellanum suum Petro diacono, precipiens ut a famulatu imperatoris recedens, a Casinensium fratrum societate cessaret, dicens satis superque se mirari, cur ipse Romano genere ortus, amorem exterorum pretulisset contribulibus suis, Romanam deserendo ecclesiam. Proinde si Casinenses tunc dimittere, et modis quibus sciret et posset illos impugnare uellet, se illum inter cappellanos suos habiturum, et res necessarias  prebiturum pollicens. Ad quem Petrus talia responsa remisit, uidelicet gratias agens, quod illum tantum ac talem existimans, ad suum seruitium inuitasset: ceterum non posse se socios in tali articulo constitutos dimittere; post peractum uero litigium se in seruitio sedis apostolice et Romani pontificis fidelitate cum uita permansurum promittens. Post hec decreuit papa per omnia loca Casinensis monasterii adiacentia epistolas dirigere, ut Casinensi abbati et monachis non obedirent, omniaque cenobia, que sub prepositis fuerant, abbates sibi eligerent. Sed omnipotens Deus, qui Petro mergenti manum porrexit, consilium et uoluntatem pontificis prepediuit. Itaque ut retro redeam, dum cardinales a facie imperatoris exissent, quidam monachus Cystellensis  eminus astans, cepit subsannare monachos Casinenses, pro eo quod filio Petri Leonis adhesissent, et abbatem sibi absque pape consilio elegissent; dicens, quod talis electio irrita esset, et omnia facta electi pro nichilo haberi debere, utpote qui alienam sedem inuasit. Ad quem Petrus diaconus conuersus dixit: »Dic, quomodo alienam sedem inuasit.« Cystellensis respondit: »Quia cum alienus esset ab ecclesia, huic [4691 1Kb] qui recte iuxta patris Benedicti preceptum ordinandus erat, Casinensem cathedram abstulit;« ideoque ipsius facta et electio eius irrita esset. Petrus diaconus dixit: »Electio eius, iuxta antiquam monasterii consuetudinem factam fuisse liquidius patet.« Cystellensis respondit: »Raynaldus  uester abbas non fuit, ideoque eius facta pro nichilo sunt ducenda.« Petrus diaconus dixit: »Non solum qui Casini habitabant, uerum et circumquaque manentes eum ut abbatem tenuerunt.« Cistellensis respondit: »Assentio, quia eum ut abbatem tenuerunt: set electio ipsa ficta et reproba fuit [4692 1Kb] .« His et aliis multis peroratis, Lotharius imperator dixit: »De omnibus que contra nostram cameram, Casinensem scilicet ecclesiam, Cistellensis obiecerat monachus, Petrus diaconus lucide satis diserteque  respondit. Set iam huius altercationis ista sit finis, quisque igitur ad hospitium redeat, mane ad conflictum iterum reuersuri.«

114. Altera autem die , ubi  lux est reddita terris, imperator accersitis magnatibus suis in consistorio resedit, et utrasque partes ante se uenire ad disceptandum precepit; et dum uenissent, Cystellensis monachus huiusmodi altercandi auspicium habuit: »Pastor et princeps monastici ordinis Benedictus regulam monasterialem describens, qualiter uiuere deberent instituit: uos e contrario immemores preceptorum eius multa adiunxistis, nonnulla subtrahentes, aliter quam ipse precepit agere non ueretis.« Petrus diaconus dixit: »Quid contra regulam agamus, in presentia domini nostri inuictissimi  imperatoris edicito.« Cistellensis respondit: »Contra regulam agitis de cibo, de potu, de indumentis et aliis quampluribus rebus.« Petrus diaconus dixit: »Falsus testis non erit impunitus; nam Casinenses monachi cum regula, non contra regulam agunt. uestimenta namque habemus, que corpus contegant, uerecundiam nuditatis prohibeant, et frigoris retundant iniuriam .« Cystellensis respondit: »uestimenta cur semper nigra amicimini?« Petrus diaconus dixit: »Quia pater Benedictus talibus usus est, ut mundo etiam in habitu renuntiasse uideretur.« Hec et alia multa [4693 1Kb] cum dicerent. Lotharius imperator dixit ad Cystellensem: »Quamquam uarie sermonum diuersitates contra Casinensem ecclesiam protulissetis, tamen  quia ad uestra famina luculenter satis Petrus diaconus ac Romani imperii fidelis respondit, omnesque de nostris mentibus fugauit ambiguitates, quisque ad suum hospitium redeat, mane iterum ad conflictum reuersuri. Petrus autem in imperiali aula cum Bertulfo nostro cancellario remaneat, imperii seruitia peracturus.« Hec  ubi dicta dedit, quisque ad tentoria sua recessit. Nocte uero adueniente, imperator pro tribunali residens, gesta imperatorum, regum, ducum ac principum Romanorum, Grecorum, Hismahelitarum et diuersarum gentium de annalibus imperatorum recitare precepit, et illorum sententias singillatim annotare. Ubi autem Tytaneum iubar resplenduit aruis , cesar matutinum  se agens, accitis imperii aulicis, utrasque  partes ante se uenire precepit, et dum uenissent, cesar in consistorio residens, dixit: »Ea que conferenda sunt, precipimus ut Scripturarum testimoniis uestras sententias muniatis [4694 1Kb] , ut, remotis omnibus dubietatis ambagibus, tenaciter iustitie et equitati ac ueritati inherere queamus.« Cystellensis respondit: »Iure cum adolescente isto, pro Casinensi  ecclesia disputanti, esse, congrediendum« nisi de scismate et heresi ipse et Casinensis congregatio denota fuisset.« Petrus diaconus dixit erubescens: »Conticescat lingua frenetica, que prius in latratum quam in equa uerba prorupit.« Ad hec Lotharius imperator, eius uerba anticipans, dixit: »Quoniam pro Casinensi ecclesia solus contra omnes congredi cepisti, ciuiliter et non furiose te respondere conuenit; indecens namque est, ut in imperiali aula uersantes, et protodomestici imperatoris effecti, inhonestum uel insulsum in sermone, incessu et habitu proferatis.« Petrus diaconus dixit: »Si aliquid, clementissime imperator et semper auguste, uester seruus in locutione excessit, Cystellensis me cegit, qui ab ipso disputationis  principio ab iniuriis cepit, et in iniuriis perseuerat.« Cystellensis respondit: »Dic, ubi iniurias irrogaui?« Petrus diaconus dixit: »Cum nobis excommunicationis et scismatis tytulum infixistis, tunc iniurias Casinensi ecclesie intulistis.« Cystellensis respondit: »Si placet, edicito que sit iniuria.« Petrus diaconus dixit: »Iniuria est, que uerbis fallentibus irrogatur; uos autem falsissime loqui ante dominum imperatorem ueriti non estis, cum nos de eresi infamastis.« Cumque plurimum disputassent, Peregrinus [4695 1Kb] patriarcha respondit: »Iusta et competenti ratione constat Cystellensem a Petro diacono uictum, ideoque huius litigii ista fit finis.«

113. Alia autem die  Gerardus cardinalis ex parte sedis apostolice ueniens, imperatore residente  pro tribunali, dixit: »Romana ecclesia, sacratissime imperator et semper auguste, non ab hominibus, neque per hominem, set per Iesum Christum fundata est, qui Petrum principem apostolorum illuc direxit: cui etiam claues regni celorum commisit; et idcirco non alicuius amore Romane ecclesie iura uiolari debere.« Petro autem diacono respondente, nunquam aliquando papam Romanum sacramentum a monachis Casinensibus accepisse: Gerardus cardinalis dixit, ideo illos hoc non quesisse, quia usque ad tempora illa in unitate ecclesie permansissent; set postquam recedentes ab ecclesia extorres facti fuissent, postquam scisma in ecclesia commisissent, absque sacramento recipiendos non esse; protulitque ex iussu pape Innocentii  in medio capitulum Niceni concilii  , in quo continebatur, ut reuertentes a schismate absque sacramento non reciperentur. Lotharius imperator dixit: »Non hac de causa uos congregaui, ut canonum iura scrutetis: set ut benigne et ciuiliter contra Casinensem ecclesiam ageretis.« Reminisci illos debere beneficiorum suorum in Romana ecclesia  collatorum; reminisci, que et quanta pericula idem imperator cum suo exercitu pro illis sustinuisset, qualiter per annum et duos menses in tentoriis commoratus fuisset, quot propinquos et amicissimos in expeditione amisisset: non enim Casinenses fratres ad quemlibet inimicum pontificis, set ad Romanum imperatorem et defensorem ecclesie confugium fecisse dicebat. Postremo fatetur, quod si in hoc eum contristarent, scirent certissime Romanum imperium ab illo die et deinceps a papa scissum et separatum, ac non pro amico set pro inimico imperatori habendum ex toto scirent. Cumque ad hanc rem omnis exercitus imperatoris diutissime acclamasset, recteque illa que ab imperatore dicta fuerant collaudassent, primo per omnes episcopos,  secundo per archiepiscopos, tertio per patriarcham Aquilegensem, quarto per abbates, sexto [4696 1Kb] per comites, septimo per marchiones et principes, octauo per Richizam imperatricem, nono per semetipsum imperator pontificem de eadem causa rogauit. Mandat dehinc pontifex imperatori, se de Casinensi ecclesia consilium eius accepturum, et uoluntatem impleturum. De qua re imperator letissimus effectus, iterum ad papam per semetipsum imperator accedere studuit. Quem dum pro Casinensi ecclesia supplicaret, papa respondit mirari se non sufficere, cur pro illis rogaret, qui pontificem et imperatorem anathematizassent et deposuissent, qui filium Petri Leonis pro papa recepissent, qui aliam coronam supra coronam Romani imperii recepissent, et  usque ad tempora illa in priori nequitia perdurassent. Tunc clementissimus imperator totus in lacrimis resolutus, imperato silentio dixit: »Non ignoro hoc ideo illos egisse, ut ad nos Casinensis cenobii status incolumis deueniret; nam si non egissent, ecclesia illa a nostris inimicis nunc subuersa iaceret. Unde rogo ut censuram qua illi plectendi sunt in me retorqueatis; si uerberandi sunt, ego pro eis dorsum submitto; si deponendi, deponi uolo.« Tunc papa: »Pro uestro amore canonice sanctionis temperamus rigorem: nam iure deponendi essent, qui excommunicatis participauerunt, qui pontificem suum anathematizauerunt. Set nos lenitate et clementia usi, pro uobis cuncta que deliquerunt dimittimus: ita tamen, ut filium Petri Leonis cum  suis sequacibus anathematizent, et michi et successoribus meis obedientiam promiitant.« Hec dum imperatori complacuissent, beate martyris Simphorose festiuitate adueniente , direxit imperator cum electo et fratribus Heinricum ducem Baioarie generum suum, Conradum ducem Sueuie nepotem Heinrici u imperatoris, Ottonem [4697 1Kb] de Burchisin consobrinum suum, simul etiam et omnes episcopos,  archiepiscopos, comites, marchiones, principes et duces Romani imperii. Cumque ad pape tentorium propinquassent, cardinales occurrentes interrogabant, si filium Petri Leonis cum suis sequacibus refutare uellet. Qui dum se id implere dixisset, protinus eundem electum in hec uerba iurare fecerunt; litterarum autem tenor istiusmodi fuit: »Ego Raynaldus refuto et anathematizo omne scisma, et omnem heresim extollentem se aduersus sanctam catholicam et apostolicam ecclesiam. Refuto etiam et abrenuntio filium Petri Leonis, et Rogerium Sicilie, et omnes sequaces illorum, et obediens ero domino pape Innocentio et eius successoribus canonice intrantibus.« Cumque Raynaldus in hec uerba iurasset, reliquos similiter iurare cogebant. Illi  autem patri Benedicto et eius successoribus se iurauisse, et idcirco se sacramentum facere non posse dicebant. Tunc Raynaldus ex parte patris Benedicti et sua illis precepit ut obedientiam quam eatenus beato Benedicto et successoribus suis sibique exhibuerant, in manu pape promitterent; sicque fratres constricti, quod electus ad euangelia, hoc illi iuxta tenorem cartule in manu episcopi Hostiensis  iurauerunt. Adiungentes insuper hoc, quod: »Si ecclesia Casinensis a Romana sede diuisa fuerit, ego in monasterio Casinensi non remanebo, nec abbati obediens ero, salua Romani imperii fidelitate.« Hec ubi ad pape libitum completa sunt, ab excommunicationis nexu soluti, discalciatis pedibus ad pape uestigia, dein ad osculum sunt recepti. Petrum  uero diaconum Innocentius papa ad se euocans, dixit ad eum: »Precipio et conuenio te in uirtute Spiritus sancti, et per sacramentum quod hodierna die michi et successoribus meis fecisti te adiuro, ut quacumque hora litteras uel nuntium meum successorumque meorum acceperis, non habeas potestatem amplius remorandi uel persistendi: set quam citius poteris uestigiis sedis apostolice et pontificis qui pro tempore fuerit te representare studeto. Nolo enim ut per te Romana ecclesia inquietetur, uel aliquid litigium patiatur.« Raynaldus autem post hec ad imperatorem deductus, et ab eo cum ingenti honore susceptus, et cum fratribus inter cappellanos imperii constitutus est. Nam usque ad diem  illum imperatoris obtutibus representatus non fuerat [4698 1Kb] . His porro diebus legati Iohannis Constantinopolitani imperatoris ad augustum Lotharium peruenerunt, congratulantes et munera magna deferentes, propter uictoriam contra Rogerium a Deo sibi collatam  . Inter quos quidam philosophus ueniens, et ante imperatorem eminus astans, canino latratu sanctam Romanam et apostolicam sedem totamque occidentalem ecclesiam corrodere cepit,  dicens Romanum pontificem imperatorem non episcopum esse, clericosque Romanos excommunicatos et azimitas uocare. Contra quem Petrus diaconus conuersus, opportune importune contra eum altercare modis omnibus cepit. Set cum nox supradicte disputationi finem daret, Lotharius imperator precepit ut summo mane ante imperiale consistorium conuenirent, et si quid Grecus contra Romanam haberet ecclesiam, in medium proferre morigeraret.

116. Quod dum factum fuisset, Grecus in hanc uocem prorupit: »uiri cordati et sensu uigentes, aduertite, et in uestre mentis solio equa libratione decernite, si excommunicatus cum catholico debet conferre sermonem.« Petrus autem diaconus, reputans  Grecum contra se iaculum excommunicationis protulisse, dixit ad eum: »Contra quem anathematis iaculum intulisti, si placet edicito; contra me, an contra omnem occidentalem ecclesiam?« Grecus respondit: »Et contra te, et contra omnem occidentalem ecclesiam.« Petrus diaconus dixit: »Cur?« Grecus respondit: »Quia decreta Nyceni concilii transgressi estis.« Petrus diaconus dixit: »In quo transgressi sumus statuta Nyceni concilii?« Grecus respondit: »In eo quod adiunxistis, quia Spiritus sanctus procedit a Patre et Filio: nam in eodem concilio scriptum est, quia Spiritus procedit a Patre.« Petrus diaconus dixit: »Si nos excommunicatos appellatis pro eo, quod adiunximus, quia Spiritus procedit a Patre et Filio: ergo et uos excommunicati  estis, qui adiunxistis, quod procedit a Patre solo.« Ad hanc uocem Grecus conticuit, atque post paululum eundem diaconum taliter alloquitur: »In occidentali climate nunc impletum uidemus, quod Dominus per prophetam dicit: Erit ut populus, sic sacerdos , cum pontifices ad bella ruunt, sicut papa uester Innocentius facit, pecunias distribuunt, milites congregant, purpurea uestimenta amiciuntur.« His et aliis multis peroratis, cum nox diei finem imponeret, idem Grecus dicta sua et Petri diaconi responsa in Grecum sermonem transtulit  , patriarche Constantinopolitano et imperatori Iohanni deferenda; auctoritates etiam, per quas Greci uxores defendebant, Petro diacono tunc in scriptis tradidit. Imperator etiam de litigio, quod  Petrus diaconus cum Greco habuerat, ultra modum gauisus, eundem diaconum interuentu Richize piissime auguste, et Henrici ducis Baioariorum, et Conradi ducis Sueuorum, logothetam, a secretis, exceptorem, auditorem, cartularium, ac cappellanum Romani imperii constituit.

117. Idem uero imperator Lotharius exercitum congregans, naualemque [4699 1Kb] expeditionem, super  quam Stabulensis abbas Guibaldus ordinatus erat, supra Salernum direxit. Pugna itaque maxima facta, multisque ab utraque parte cadentibus. Salernitani dum ciuitatis sue statum alteratum perspicerent, habito concilio et se ac ciuitatem imperiali clementie subdunt. Que res inter pontificem et cesarem dissensionem maximam ministrauit , papa dicente, Salernitanam ciuitatem Romane ecclesie attinere; imperatore econtra, non pontifici, set imperatori pertinere debere dicente. His porro diebus Petrus Casinensis diaconus in presentia prephati imperatoris et optimatum proclamationem fecit de monasterio sancti Benedicti in Bari, quod ciues Barenses a dicione Casinensis cenobii subduxerant, ab obitu scilicet patris Desiderii, qui et uictoris pape  tertii. Tunc imperator Barenses ante se euocans, precepit ut rationem quam de prephata ecclesia habebant ostenderent; quam dum se non habere dixissent, ex iussu imperatoris Petrus diaconus in omnium audientia legit, qualiter eam Pipinus et Carolus Magnus filius eius, et omnes succedentes imperatores beato Benedicto et eius Casinensi cenobio concesserant  . Ratione itaque imperator Casinensis cenobii agnita, Barensibus precepit ut beato Benedicto eandem ecclesiam redderent, centum marcarum auri pena proposita si hoc remouere temptassent. Tunc etiam idem Petrus conquestus est supra Robbertum comitem de Laurotello, qui ecclesiam sancte Scolastice sitam in territorio Pinnensi cum multis aliis possessionibus et ecclesiis cuidam  militi suo in feudum tradiderat, et iudicante prephato imperatore per Gualfridum iudicem Bononiensem, et predicto comite renuntiante, recollegit protinus illas. Idem preterea imperator, ob maximam deuotionem et singulare spei remedium, quod post Deum in patre Benedicto habebat, sub uadimonio constrinxit omnes proceres Sampnie, Ligurie, Piceni, Peligni, Apulie, Liburie, ac Principatus, ut nisi Romani imperii iram uellent experiri, statim ut ad domum propriam remeassent, cunctas beati Benedicti possessiones Casinensi cenobio redderent, quas usque ad diem illum a temporibus Iustiniani Magni nequiter retinuerant, mille librarum auri pena apposita, si in hoc contemptores existere uoluissent.

118. Raynaldus autem accepta a pontifice et imperatore  redeundi licentia, Casinum reuersus est. Petrum uero diaconum et Bertulfum mansionarium Lotharius imperator in eadem expeditione secum retinuit. Set quoniam idem Petrus languore erat depressus, accepta ab imperatore licentia, Casinum per quindecim dies remoraturus secessit. Direxit autem pontifex cum iam dicto Raynaldo Balduynum presbyterum cardinalem, qui post Pisanorum archiepiscopus  factus est, precipiens ut filium Petri Leonis cum suis sequacibus a monachis Casinensibus refutari et anathematizari faceret, sicut idem Raynaldus fecerat, et pape et eius successoribus obedientiam promitterent. Que omnia, prout papa preceperat, fratres implere curarunt. Per idem tempus supradictus Raynaldus a quibusdam emulis suis imperatori accusatus est, eo quod regi Rogerio faueret, nuntios eius suscipiens. Forte tunc Raynaldus in languorem grauissimum inciderat. Imperator autem super his que de eo dicebantur commotus, nec non estimans illum hostem imperii esse, sacram imperialem ei direxit, mandans ut absque aliqua mora ire non differret ad eum. Petrum uero diaconum, et qui cum ipso in eadem expeditiono  fuerat, una cum Casinensi decano ad se confestim remitteret. Ille autem cum graui languore detineretur, Petrum diaconum, prout ab imperatore in mandatis acceperat, ad eum remisit, ipse uero Casini remansit. His quoque diebus supradictus electus nuntios direxit ad Gregorium filium Adenulfi de Sancto Iohanne, cuius supra meminimus, mandans ut ueniret, et Casinense cenobium sicut et prius contra imperatorem muniret. Quod dum fratres certo certius agnouissent, imperatori notificare curarunt; qui confestim cohortem destinans militum, monasterium ad suam fidelitatem custodire precepit. Raynaldus autem prescius que contra eum meditabantur, secessit ad cameram que domui infirmorum contigua est. Adueniente autem Brunone campidoctore  imperatoris, cum exercitu ingressus est monasterium, confestimque eundem electum a militibus custodiri precepit. Eo etiam tempore dum imperator Capue moraretur, fratres de monasterio sancti martyris Christi uincentii ad eum uenerunt, proclamationem facientes contra Casinensem ecclesiam, quod illos expoliasset de castro Cardeto, uitecuso, ualle rotunda, Saracenisco, et aliis possessionibus, que iuris sancti uincentii fuisse constarent. Intererat huic rei Petrus diaconus, cuius superius memoriam feci, qui hanc ystoriam scripsit, qui talem proclamationem nequaquam ferendam ducens, ante imperatorem illos interrogare cepit, sub quo imperatore supradicta castra monasterio sancti uincentii collata  fuissent. Qui cum Lodoyci II tempora in medium protulissent, Petrus diaconus iniuste illos calumpniam contra Casinense cenobium protulisse respondit, cum preceptum de possessionibus beati Benedicti a temporibus Iustini senioris et Iustiniani ante annos fere trecentos antequam Lodoycus regnaret, exaratum fuisse, constaret. Lotharius autem imperator equitatis ratione perspecta, sententiam protulit, dicens iustum non esse, et omni rationi uideretur esse contrarium, ut Casinensis ecclesia, que  singularis et specialis Romani imperii camera erat, aliquam possessionem uel castrum suo tempore amitteret, que ante annos fere sexcentos habuisse constaret  . Ideoque absque aliquo litigio ea que beato Benedicto concessa fuerant, perhenniter retinere debere, contemptoribus huius decreti mille librarum auri penam indicens; sicque ordinatis suis negotiis, cum omni suo exercitu ad ciuitatem sancti Germani, papa se Innocentio comitante peruenit , ibique a prephato Raynaldo, tunc sub custodia degenti, honorifica est processione receptus, et eo quidem die idem electus in secretario basilice domini Saluatoris est custoditus, post uero ad monasterium, ubi examinandus erat, sub custodia est non parua remissus.

 119. Alia uero die  imperator direxit Annonem abbatem cenobii Luneburgensis et Petrum Casinensem diaconum ad monasterium, per eos fratribus mandans, ne quid incompositum uel indisciplinatum in habitu, locutione, uel in incessu proferrent; ipse autem uenturus esset ad monasterium cum cardinalibus, archiepiscopis, abbatibus, principibus, ducibus, marchionibus, comitibus, ac religiosioribus et prudentioribus Romani imperii, et si quidem inuenisset Raynaldum tante abbatie indignum, confestim eum remoueret, et in beati Benedicti cathedra personam ydoneam constitueret. Ipse uero in ciuitate coronam circuli patricialis accepturus remansit: nam tunc exaltationis sancte Crucis agebatur celebritas. Illucescente  uero diluculo Rychiza imperatrix pedibus totum montem ascendit, papa in ciuitate remanente. Lotharius autem imperator innumera exercitus sui multitudine comitatus Casinum peruenit, atque a fratribus prout imperialem decebat dignitatem, cum maximo est honore receptus. Optulit autem eo die beato Benedicto pluuiale optimum aureis listis ornatum, et planetam eiusdem subtegminis, candelabra de argento parium unum librarum circiter 14, marcam auri unam, et 19 marcas argenti. Richiza autem augusta posuit super altare stolam frigiam cum manipulo suo, et mitram auro decenter ornatam. Eo etiam die, dum idem christianissimus imperator in ecclesia consisteret, Raynaldus fratres in capitulo  conuocans cepit ostendere, se ab illis fuisse electum; non opus esse, illos de hac causa fastidium sumere: si uellent, abbatiam confestim ad illorum uoluntatem dimitteret. Cumque hec et alia multa repeteret, quidam ex laycis in capitulum conuenientes, ceperunt fratres arguere, et quampluribus obprobriis dehonestare, qui abbatem suum in tanto articulo discriminis relinquere uellent. Fratres autem indignatione simul et ira commoti, illos de capitulo uerberibus affectos exturbant, clamantes se  ulterius nolle illum habere abbatem, qui non per monachos, set per laycos abbatiam retinere uellet. Dehinc circa solis occasum papa Innocentius nuntium suum ad monasterium dirigens, fratribus mandat, precipiens et per fidem et obedientiam quam sibi et beato Petro promiserant illos obtestans, ut ulterius eidem electo obedientiam non exhiberent, ac de Casinensi abbatia quam citius possent illum exturbare studerent; obseruatoribus talium mandatorum suam gratiam, contemptoribus perpetuum indicens exilium. Illucescente uero diluculo , Aymericus diaconus cardinalis et cancellarius Romane ecclesie, et Gerardus cardinalis sancte Crucis, et abbas Clareuallensis ab eodem papa transmissi sunt, qui predictum Raynaldum examinarent,  et iuxta canonum sanctionem ab abbatie regimine sequestrarent. Residente itaque imperatore in capitulo Casinensi cum uniuersis imperii magnatibus, consedente quoque ibidem Peregrino patriarcha Aquilegensi cum archiepiscopis, episcopis, abbatibus, et cardinalibus, iusserunt electum ingredi, proferentes aduersus eum multa, rebellem et aduersarium imperii proclamantes, et a scismaticis ordinatum dicentes. Tunc quidam in medium surgens ante imperatorem cepit dicere, quia postquam cum Henrico duce Baioariorum concordiam fecit, hostis pontificis et imperatoris apparuit. Contradicente uero Raynaldo et sociis eius, imperator precepit utramque partem de capitulo egredi, quatinus cum patriarcha et cardinalibus exinde consilium  sumeret. Quibus residentibus, Peregrinus patriarcha et Aymericus cancellarius dixerunt, illum tanto loco preesse nequaquam posse: ob multas scilicet causas, quia a filio Petri Leonis subdiaconus factus fuisset, et sacramentum regi Rogerio prebuisset, tum uero quod contra canonum preceptum excommunicati electionem facere non potuissent. Postremo, quod contra ecclesiastica instituta de subdiacono electum fecissent, proferentes capitulum Eugenii pape  ita scribentis: »Abbates per monasteria tales eligantur et ordinentur, qui leuitico uel sacerdotali honore sint prediti,« et cetera. Set cum iam sol ad occasum uergens noctem intentaret, imperatore iubente est solutus  conuentus.

120. Alia uero die, imperatore in capitulo residente cum prelatis et magnatibus , electus surgens in medio, de rebus sibi in contrarium uersis uellet conferre sermonem: nonnulli ex fratribus, antequam uerba finiret, surgentes in medio, eundem sicut et prius ceperunt accusare, dicentes quod eius electio seditiose et non canonice facta fuisset. Hii autem qui ex parte supradicti electi erant, eos mendacii et falsitatis redarguere ceperunt,  sicque coram imperatore disceptabant, diuersisque iniuriis semetipsos afficiebant. Imperator autem his sermonibus motus surrexit, et manu silentium indicens, dixit satis superque se mirari, quod talis et tanta congregatio tam confuse et inordinate loqueretur, et cum tanta confusione sua negotia demonstrarent. Preciperet ergo, nisi iram Romani uellent experiri imperii, ut rationabiliter et non cum dissensione negotia sua exprimerent. Hec dum perorasset, resedit, et cum reliquos consedere iussisset, congregationem taliter affatus est, dicens abbatis electionem, unde tanta discordia orta fuerat, se ad plenum examinare non posse, nisi utraque pars separatim audiretur. Unde factum est, ut omnes archiepiscopi, episcopi et abbates  ex precepto imperatoris cum parte, que electo abbati fauebat [4700 1Kb] . ianuis obseratis conuenirent; quod dum factum fuisset, residentibus qui ad discutiendam electionem conuenerant, Anno [4701 1Kb] episcopus Basiliensis dixit: »Si quid contra electum abbatem habetis, rationabiliter et non tumultuose proferte.« Nonnulli uero ex fratribus surgentes in medio, eundem electum accusare ceperunt, dicentes quod pro sua electione munus a lingua, munus a manu, munus ab obsequio promisisset, et conuenientia testimonia non erant. His ita altercantibus, Pandulfus uestararius exurgens in medio dixit: »Cum multa sint, que in electo proferre possemus, unum tamen est quod in eo intolerandum esse uidetur, scilicet quod a Petro filio  Petri Leonis ordinatus, et ualde indignum est, ut in tanta ecclesia, que caput et mater est omnium monasteriorum, abbas subdiaconus habeatur, qui nec missarum sollempnia celebrare, nec ueniam possit conferre delictorum.« Ad que Anselmus  episcopus uerba respondit: »Cum multa sint, que isti fratres in suum electum uerba dixerint unde deponi debuisset, hoc unum tamen ad eius eiectionem [4702 1Kb] sufficiens esse uidetur, quia Domino teste fundamentum, quod super arenam est, stare non potest. Unde his que ad hec discutienda conuenistis si placet, ceterorum uerba seponentes, hoc unum solum teneamus.« Quod dum reliquis placuisset iusserunt foras fratres secedere, Raynaldumque cum  his qui sibi fauebant, de his que sibi obiecta fuerant ad se excusandum intrare. Cumque in hoc diu moratum fuisset, imperator prospiciens finem in his minime fieri, mandauit his qui ad audiendum et discutiendum conuenerant, quatinus iam dicto electo suaderent, ut in potestate pape Innocentii et ipsius imperatoris atque omnium optimatum Romani imperii se poneret, ut quicquid de hoc iudicarent, ipse sine aliqua contradictione perficeret; contradicente et modis omnibus renitente electo,  tandem consensit, et se in iudicio ac potestate illorum sicut uolebant posuit. Post hec omnes ad imperatorem reuersi, Basiliensis episcopus imperatori et ceteris residentibus gesta dictaque per ordinem nandunt. Demum uero imperatore interrogante, si hi qui Raynaldo contradicebant, se in potestate imperii ac sacerdotii ponere uellent, libentissime illos ad talia paratos inuenit; sicque secundi diei solutus conuentus est. Acta sunt autem hec quarta et quinta feria tertie ebdomadis Septembrii mensis, secundo die post exaltationem sancte Crucis.

121. Post hec uero ex parte imperatoris et congregationis directi sunt, qui rei seriem pape Innocentio tunc apud sanctum Germanum remoranti notificarent, qui uenientes eundem pontificem iratum  ualde inuenerunt, prohibitique sunt ad eum ingredi; ob id scilicet quod presente Romano pontifice, imperator cum suis optimatibus de Casinensis abbatis electione examinationem facere presumpsisset. Ob quam rem archiepiscopos, episcopos et abbates, qui in tali examinatione presentes fuerant, officio priuare minatus est. Hii autem qui ab imperatore directi fuerant, sine effectu redeuntes, que apud papam inuenerant imperatori renuntiare curarunt. Imperator autem ex consulto talia ad pontificem responsa direxit, quia quod factum erat, non studiose set simpliciter, neque ad eius iniuriam set ad honorem ipsius factum fuisset: nam facta et dicta in eius potestate constarent, ut quod ipse exinde  decerneret, hoc omnes pro rato haberent, et ideo aliquos e suo latere pontifex dirigere maturaret, qui supradictam electionem iterum retractantes uiderent, et quod exinde iustum esset deliberarent. Innocentius autem talibus uerbis placatus, sexta feria quattuor temporum  Aymericum cancellarium et Gerardum cardinalem tytuli sancte Crucis, qui post Romanam rexit ecclesiam, et alios cardinales ad eandem examinandam electionem direxit; qui ad monasterium dum deuenissent, et de supradicta re sermonem in longius protraxissent, conuenientes in refectorium, omnes loci priores conuocantes, dixerunt, quod supradictus Raynaldus remanere in abbatia nullatenus posset, eo quod ab excommunicatis ordinatus fuisset. Post hec singillatim  unumquemque de persona eligendi abbatis interrogare ceperunt. Ubi cum nonnulli quosdam ex congregatione pro suo uelle preferrent, a loco in quo residebant exeuntes, eundemque electum conuocantes infra claustrum monasterii, ex parte sedis apostolice preceperunt ut iam ab ipsa abbatia quiesceret, quia ultra iam abbas esse non posset: sicque ad papam redeuntes, acta et dicta referre curarunt.

122. Sequenti autem die  iterum ad monasterium ascendentes in capitulo resederunt, in quo  post peractum ab abbate Clareuallensi sermonem, cardinales auctoritate apostolica eidem Raynaldo Casinensem abbatiam interdixerunt; sicque una cum imperatore et archiepiscopis, episcopis, abbatibus, ducibus, principibus ac marchionibus surgentes, beati Benedicti sunt ingressi ecclesiam, eundemque Raynaldum Aymericus cancellarius ac Peregrinus patriarcha Aquilegensis et Gerardus cardinalis euocantes, depositionis sententiam in eum protulerunt, et sic iussu illorum, presente imperatore et uniuersis imperii magnatibus, uirgam et anulum nec non et regulam supra corpus sanctissimi Benedicti deposuit, et Raynaldi quidem talis rerum exitus fuit.

123. Post hec in capitulum uenientes, Gerardus  cardinalis surgens in medium huiusmodi auspiciis orsus est [4703 1Kb] fratres: »Nostis, amandissimi fratres, quia iuxta regule preceptum abbas iubetur a fratribus eligi: set quia uos in arbitrio domini nostri Innocentii pape ponere uoluistis ac potestate, modo in eligendo abbate priuati estis ex toto, nisi quantum ipse uobis permiserit, et non ad uos set ad Romanam ecclesiam talis electio pertinet. uerum nos pro conseruatione pacis et concordie unitate nolumus per omnia hac uti potestate, set ex precepto sedis apostolice precipimus, ut duodecim ex uestra congregatione fratres eligatis, qui una nobiscum dignum tanto loco abbatem eligere ualeant.« Cui cum fratres respondissent, quia iuxta antiquam consuetudinem electionem liberam uellent habere,  et cardinales ad eorum dicta minime assensum preberent, maxima dissensio inter utramque partem exorta est. Pars enim que cum iam dicto Raynaldo fuerat, dicebat se nullo modo assensum prebere, ut de Casinensi congregatione abbas eligeretur. Cardinales autem nulla ratione se consensuros dicebant, ut de alio monasterio in capite et matre omnium monasteriorum abbas eligeretur. Set cum pars parti non cederet, et erem uerberantes pro sua uoluntate in uanum uerba proferrent, tandem cancellarius iratus, ex parte Romane ecclesie interdixit, ne ullam omnino electionem facere presumerent; ac demum ad papam regressi, gesta et dicta per ordinem pandunt. Post hec imperator e suo latere  strenuos uiros ad papam Innocentium dirigens, rogare cepit ut pro suo amore monachos a predicta obligatione solueret, et licentiam illis eligendi abbatem conferret. Cuius postulationibus papa flexus, que rogata a cesare fuerant pro eius amore concessit, eo tamen tenore ut sibi priuilegia et precepta imperatorum ad legendum a monasterio mitterentur; factumque est. Relectis itaque ante imperatorem et pontificem de eligendo abbate Caroli regis precepto  , et Benedicti uII et Leonis IX priuilegiis, in quibus aperte continebatur qualiter Henricus  Pius Romano pontifici septimo [4704 1Kb] Benedicto consecrationem Theobaldi abbatis Casinensis, quem ipse imperator ordinauerat concessit, et unum prandium  in eundo et in redeundo ad Beneuentum: reliqua uero Romano imperio reseruauit; quod idipsum confirmauerunt Conradus et Henricus filius eius  , similiter et ex precepto Caroli  lectum est, ut in Casinensi cenobio abbatem eligant, quem meliorem et digniorem Romanoque imperio fideliorem inuenissent. Tantis itaque rationibus pontifex uictus, Casinensis abbatis electionem fratribus, ordinationem Lothario imperatori et successoribus eius concessit et confirmauit; consecrationem uero abbatis, et prandium in eundo et redeundo a Beneuento sibi et successoribus suis retinuit   .

124. Iam uero Christo auspice qualiter Guibaldus electus sit, et qualis quantusue fuerit describamus. Hic igitur natione Lotheringus, et a pueritia in monasterio Stabulensi monachus factus, gramaticam, dialecticam, rhetoricam, arithmeticam, geometricam, et astronomiam ad plenum eruditus, atque a quinto Henrico imperatore eiusdem cenobii Stabulensis abbatiam regendam suscepit. Eo uero tempore quo imperator Lotharius cum papa Innocentio intrauit Italiam, idem Guibaldus super naualem expeditionem ab imperatore constitutus et Neapolim est transmissus. Qui in eundo dum ad patris Benedicti limina Casinum uenisset, atque ob supradicti Raynaldi electionem turbatam Casinensem ecclesiam  comperisset, in capitulum ueniens cepit monere fratres, ut pacifice et concorditer secundum beati Benedicti regulam uiuerent; reminisci illos debere, qualiter per totum fere orbem sancte predicationis fluenta et monachice uite rudimenta ab eodem loco manassent, quanta et qualia pater Benedictus diuina fretus potentia ibidem patrasset, qualiter sua corporali requie reguleque descriptione Casinense cenobium caput omnium monasteriorum perpetuo constituisset, postremo propter filium Petri Leonis ab ecclesia disiuncti et separati essent: oportere illos dare operam ut reformaretur, ut tanti loci fluenta ad antiquum claritatis statum redirent, et ad papam Innocentium quem totus mundus sequebatur conuerterentur. Hec dum perorasset, patri Benedicto se  commendans et fratribus, Neapolim abiit. Set cum ordine quo supra retulimus Raynaldus abbatiam dimisisset, et fratres pro his que Casinensi cenobio ob Raynaldi electionem acciderant diuisi fuissent, cum pars parti non cederet, nouissime omnibus hec  sententia placuit, ut in Casinensi cenobio abbas de imperatoris latere eligeretur. Quod dum pape Innocentio retulissent, omnino reniti et contradicere cepit, asserens nullo modo se pati, ut in Casinensi cenobio exter aliquis eligeretur, uel alicui extraneo illa ecclesia submitteretur, que Romane sedi Stephanum uII [4705 1Kb] , uictorem III, ac secundum Gelasium apostolicos dedisset, et multis aliis ecclesiis catholicos idoneosque pastores tribuisset. Set dum supra huius rei negotium papa nullo pacto ad concordiam reducere posset, et Nycolaum quem papa Honorius de abbatia eiecerat, in monasterii regimine restituere uellet, imperatori tunc in Casino degenti rei seriem pandunt, orant et supplicant, poscunt, efflagitant, ut sicut Magnus Henricus Theobaldum, et Conradus  cum filio Henrico Richerium, ita ipse abbatem ex suo latere ordinaret. Ad quorum uerba imperator in lacrimis resolutus, dixit  prius se sinere omnia priuilegia ecclesiarum et concessiones conuelli, quam aliquid de dignitatibus Casinensis ecclesie minui, et prius permittere electiones omnium episcoporum, archiepiscoporum et abbatum qui sunt in toto orbe Romano tollere, quam solummodo Casinensis abbatis. Nam si abbas ex consensu monachorum electus non fuerit, abbas non erit, et quicumque electionem monachis tollit, omnia monasterii iura conuellit. Iam uero quis tanti imperatoris grauitatem non miretur? Nam cum ad sedandas dissensiones fratrum, que pro electione abbatis exorte fuerant, ad capitulum uenisset, ab hora prima diei usque in uesperum, non  cibo, non potu indulgens, exinde egressus non est, et sub imperiali clamide alterius militie tyrocinium ostendebat. Nan in omni expeditione, in qua simul cum ipso fui, in lucis crepusculo missam pro defunctis audiebat, dehinc pro exercitu, postremo missam diei, demum uiduis et orphanis una  cum Richiza clementissima augusta pedes lauans et capillis tergens atque deosculans, ac cibum et potum large distribuens, questiones et oppressiones ecclesiarum releuabat, et in ultimo in cura imperii insudabat. Quandiu enim in Casinensi cenobio remoratus est, ita  claustrum et omnes officinas monasterii, ac si abbas uel quilibet decanus circuibat, scire cupiens qualiter unusquisque sub beati Benedicti magisterio uiueret, factoque mane per omnes monasterii  ecclesias discalciatis pedibus incedebat. Licet autem hec ageret, numquam a consortio episcoporum, archiepiscoporum et abbatum sequestrabatur, ut impleretur in eo quod legitur: »Et cum sapientibus [4706 1Kb] sermocinatio eius ,« et cum hec ageret,  erat tamen cecorum baculus, esurientibus cibus, spes miserorum, solamen lugentium, et ita singulis eminebat uirtutibus, ac si ceteras non haberet. Sacerdotes namque honorabat ut patres, clericos ut dominos, pauperes ut filios, uiduas ut matres; creber in orationibus, peruigil in uigiliis, lacrimas Deo, non hominibus offerebat. Hec de tanto imperatore breuiter dicta sufficiant, nunc, ad Guibaldi electionem complendam ueniamus. Igitur dum ad pape notitiam uoluntas fratrum de eligendo abbate peruenisset, Aymericum cancellarium suum Casini direxit, fratribus mandans ut de sua congregatione abbatem eligerent; sin alias, eligendi licentiam non haberent. Hec dum imperatori relata fuissent, grauiter hoc et nimis moleste accipiens, papam per suos  nuntios rogat, ut monachorum uoluntati condescendat; sin autem, imperium ab illo die et deinceps scissum a pontificio esse omnimodis sciret. Innocentius autem dum Lotharium imperatorem fratribus concordare in electione uidisset, dat monachis potestatem eligendi quem uellent. Guibaldus itaque, ut ante iam diximus, cum et sapientia multa et morum honestate ac probitate polleret, prescius futurorum loco cesserat. Mittit post hec imperator ad Guibaldum nuntios, ut ad se ad monasterium ueniret; nam tunc forte in eadem expeditione remanserat. Quo dum uenisset, ubi fratrum uoluntatem aduertit, omnino renuere et contradicere cepit. Conueniunt post hec in camera in qua imperator morabatur, fratres cum Richiza augusta et cum  Peregrino patriarcha Aquilegensi, episcopis, archiepiscopis, abbatibus, et uniuersis imperii optimatibus, ceperuntque eum opportune importune monere de tali totoque negotio: set ille constanter renuens, numquam se tam grauem tamque immensam sarcinam suscepturum affirmabat. Cernens itaque imperator Guibaldum modis omnibus reluctare, fratribus illum tradidit; quem suscipientes in Casinensi monasterio abbatem ordinauerunt, et ab imperatore per Romani imperii sceptrum, quod manu gestabat, de Casinensi abbatia cum omnibus possessionibus suis, sicut a temporibus Iustiniani usque ad illum diem monasterio concessa fuerant, est inuestitus; dicens ad eum: »Fidelitatem a uobis de Casinensi abbatia ideo non accipimus, quia dudum  nobis de Stabulensi cenobio fidelitatem dedisti. Nolo ut successores tui te trahant in exemplum, et dicant se successoribus meis de Casinensi cenobio ideo non facturos fidelitatem, quia a te nostri imperii maiestas non exegit; set consuetudinariam fidelitatem, quam a temporibus Caroli et deinceps abbates de abbatia Casinensi fecerunt, facere studeant.« Imperator itaque ordinata una cum monachis Casinensi ecclesia, octauo die postquam ibidem  aduenerat , beato Benedicto se commendans ac fratribus, cum iam ad grandeuam, centenariam scilicet dierum suorum peruenisset etatem, et finem dierum suorum non ignoraret, una cum Guibaldo ad ciuitatem sancti Germani descendit, supradictumque abbatem pape commendans, iuxta ciuitatem ueterem Aquinensem tentoria fixit. Guibaldus uero assumpto Ottone [4707 1Kb] Casinensi decano, et Raynaldo qui post eum abbas extitit, Petro quoque diacono, Bertulfo mansionario, Amphredo uestarario, aliisque ex congregatione quampluribus ad imperatorem peruenit. Tunc quoque ex iussu imperatoris Raginulfus dux Apulie  , qui ab eodem imperatore ordinatus fuerat, et Robbertus princeps Capuanus, et omnes comites de principatu  Capuano, et comites Aquinenses, et Normanni circummanentes, predicto abbati Guibaldo fidelitatem fecerunt, iureiurando firmantes super euangelia et lignum Domini et sanctorum reliquias Casinensi cenobio cum omnibus omnino possessionibus suis. Eo uero die quo Guibaldus abbas ordinatus est, per eundem abbatem suggestum est imperatori, qualiter Pandulfus filius Landonis Aquinensis comitis nequiter ac uiolenter in silua monasterii Casinensis Tirilla uocabulo castrum edificauerat. et residua monasterii predia circumadiacentia depredauerat. Imperator autem ad hec uerba commotus, Brunonem campidoctorem cum cohorte destinans, militum iam dictum castrum direptioni et incendio tradidit. Raynaldus itaque cernens Guibaldum contra  suam spem ordinatum, callide illum circumuenire et prepedire satagens, et uerens ne in exilium in Alamaniam mitteretur, humilitatem corpore non corde preferens, obedientiam et fidelitatem illi promisit; sicque ab eo prepositura sancti Magni iuxta Fundanam urbem positi accepta, de monasterio est egressus, atque in arcem que Castrum Celi dicitur, quamque Manso Casinensis abbas olim construxerat  , et eius propinqui a potestate monasterii subtraxerant, se contulit, omni nisu et omni instantia satagens, qualiter recedente imperatore Casinensem abbatem recuperare et de suis emulis ultionem sumere posset.

125. Imperator itaque et apostolicus festum sancti Christi martyris Mauricii in ecclesia beati Petri  apostoli celebrans, Guibaldum abbatem ad prandium cum fratribus Casinensis cenobii inuitauit, dicens: »Puto, ni fallor, quia comedendi et bibendi uobiscum hec erit michi ultima dies,« quod postea rei probauit euentus. Post comestionem uero expletam, Lotharius imperator Petrum diaconum ad suum consistorium euocans, precepit ut una secum cum preceptis a sua magestate sibi traditis Galliam peteret, imperialia semper seruitia peracturus. Hec dum Guibaldus audisset, grauiter hoc et moleste  accipiens, rogare cepit ne Petri diaconi frustraretur seruitio, ne eius priuaretur solacio. Imperator autem Lotharius Guibaldi postulationibus annuens, presente Peregino patriarcha Aquile gensi, cum archiepiscopis, episcopis, abbatibus et aliis magnatibus Romani imperii, manum  Petri diaconi apprehendens et Guibaldo contradens, dixit: »Nostri a Deo conseruandi imperii magestas hunc quem uidetis discipulum Henrici Ratisponensis episcopi et cancellarii effecit, logothete, exceptoris, et auditoris officio remunerauit, sessionem ad dextrum pedem indulsit. Hic solus in gente Romana inuentus est, qui contra Constantinopolitanos pro imperio se et pontificio Romano opponeret. Quamobrem, quia dicis te sine illo non uelle manere, hunc  tue fidelitati summo studio, summo mentis amore commendo, eo tenore, ut si qua mee dilectionis, si qua amoris in tuo corde uestigia sunt, in isto ostendas, eumque pro nostro amore loco carissimi et unici filii habe.« Eo etiam die idem piissimus et clementissimus imperator per interuentum Richize auguste predicto abbati Guibaldo preceptum fecit, confirmans Casinensi cenobio omnes possessiones eius  . Prephatus autem imperator Guibaldo abbati ualedicens, et fratribus ac patri Benedicto se commendans, comitante se iam dicto papa Innocentio, iuxta auream urbem peruenit, acceptoque a Tolomeo duce et consule Romano et dictatore Tusculanensium fidelitatis sacramento, et Reginulfo filio eius obside  , per annulum quod  manu gestabat confirmauit ei et heredibus eius in perpetuum totam terram, quam a parte parentum suorum iure hereditario pertinebat. Idem uero imperator tempore illo direxit Casini  ad Guibaldum abbatem epistolam continentem ita: »Lotharius  Dei gratia Romanorum imperator augustus dilectissimo [4708 1Kb] fideli suo Guibaldo Casinensi gerarche, et Romani imperii cancellario [4709 1Kb] et magistro capellano ac principi pacis, gratiam suam et bonam uoluntatem. Tue fidelitati per imperialia scripta mandamus, ut nostre a Deo conseruande magestati Petrum Casinensem diaconum qui a nostra [4710 1Kb] imperiali serenitate logotheta Italicus [4711 1Kb] , exceptor, cartularius, et capellanus Romani imperii constitutus est, transmittere studeas; recepturus  pro tue fidelitatis seruitio, digne retributionis premium. Indubitanter [4712 1Kb] enim noueritis nostram magestatem et collaterales imperii propter antiquitates et rerum gestarum relationes eius minime frui absentia uelle. Mitte etiam per eum omnia precepta antecessorum nostrorum, que ei ad Aquas Pensiles [4713 1Kb] olim nos custodienda dedisse meminimus. Data apud [4714 1Kb] suburbium Tyburtinum, pridie Kal. Octubris.« Hii autem qui imperiales apices ferebant, dum Casinum uenissent, inuenerunt Guibaldum ad belli procintum, quod imminebat per totum. Raynaldus enim qui ab imperatore et pontifice de abbatia eiectus fuerat, ubi imperatorem recessisse pro certo addidicit, de his qui Rogerio fauebant regi cohortem congregans militum, aggregatis  etiam terre circummanentis magnatibus, qui ei consanguinitatis linea iungebantur, recipientibus se colonis qui castrum sancti Angeli incolebant, totam circumpositam terram flamma ferroque tradebat. uerum ubi Guibaldus augusti scripta relegit, animatus et corroboratus de his que imperator per apocrisarios direxerat, post quartum diem per milites suos direxit ad imperatorem epistolam  , suas ac monasterii et totius prouincie turbationes, et angustias quas a Rogerio et a gente eius perferebant, continentem, presidium ab eo efflagitans et tutamen.

126. Roggerius itaque rex ubi Lotharium imperatorem de Campania recessisse cognouit, aggregato exercitu, preter Barum, Troiam atque Neapolim,  omnem terram quam facile amiserat, facilius cepit recuperare. Econtra Reginulfus dux imperatoris cum Teutonicis et Apulis ei fortiter obsistebat. Guibaldus autem prescius eorum que futura erant, iterum ad eundem imperatorem iam in Tuscia commorantem litteras destinauit, inter alia continentes  : »In uariis tribulationibus constitutus, uestrum sperabam de die in diem uenturum presidium; set, ut uideo, me fefellit spes mea. Quantum enim relationibus uestre piissime tranquillitatis ad nos in Casino uenientium didicimus, uos iam fere Aquilege propinquasse, etiam ipso auditu noster nimis contristatus est animus, et tanto iaculo meroris infixit [4715 1Kb] , ut lingue humane nequeant enarrare. De uenerandis uero sermonibus uestris, quos  nobis per nuntios uestros misistis, de sacramento Normannorum et Langobardorum, utinam non eis imputetur; melius enim fuerat illis non iurare, quam iurare et periurium committere. Omnes namque qui in istis partibus habitant, apostatantes ad Satan conuersi sunt, et nichil dicunt uel faciunt, nisi quod diabolus in corde eorum scribit. Quantas autem calamitates, quantas tribulationes, uel quantas persecutiones ab ipsis sustineam, per dilectissimum filium meum Petrum uobis notificare decreueram; set quia id itineris longitudo et conclusio prohibuit, paucis aperiam. Post uestrum namque discessum Saraceni, Normanni, ac Langobardi inuenientes quietam terram quaquauersum tendunt, deuastando depopulantur [4716 1Kb] , incendio atque homicidiis totum  exterminantes, set nec arbustis fructiferis omnino parcunt: ne forte, quos antra montium, uel prerupta terrarum, uel seclusa queque occultant, illis pabulis nutriantur. Et sic eadem crudelitate furentes, ab eorum contagione nullus letus remansit, et nullus locus ab eorum infestatione est relictus immunis, presertim in possessionibus monasterii Casinensis, nec non et in aliis ecclesiis basilicisque sanctorum monasteriisque sceleratius deseuiunt, ut maioribus incendiis domus orationis, quam urbes cunctaque oppida comburantur. Impletum est nunc in ecclesiis quod uir sanctus declamat ad Dominum, dicens: »Ubi laudauerunt te patres nostri, facta est exustio ignis .« Nunc iam uenit hora, ut omnes qui nostram terram depredantur  [4717 1Kb] , incendunt, deuastant, et ruricolas et monachos in neruo uinciunt, compedibus ac manicis grauant, occidunt, uendunt, cruciant et persequuntur, arbitrentur se obsequium prestare Deo. Ubi autem uenerabilis aule clausas inueniunt portas, certatim ictibus dextralium aditus reserant, ut recte dicatur: »Quasi in silua lignorum securibus exciderunt ianuas eius, in id ipsum in securi et ascia deiecerunt eas, incenderunt igni sanctuarium tuum, in terra polluerunt tabernaculum nominis tui .« Quanti nunc ab eis pontifices, presbiteri, diaconi, monachi, nobiles, ignobiles diuersi sexus et etatis interficiuntur, quanti cruciantur, ut tradant si quid auri uel argenti proprium uel ecclesiasticum habeant, et dum que habent urgentibus  penis facilius dant, iterum crudelibus tormentis oblatores urgent, autumantes quantam [4718 1Kb] partem non totum datum, et quanto plus dant, tanto amplius quempiam habere credunt. Non infirmior sexus, non consideratio nobilitatis, non reuerentia sacerdotalis, non monastici habitus stemma crudelissimas mentes eorum mitigant. Quin immo  ibi exagerantur ira furoris, ubi honorem conspiciunt dignitatis, senilis maturitas atque ueneranda canities, que cesariem capitis et lanam candidam dealbarat [4719 1Kb] , nullam sibi ab hostibus misericordiam uendicant. Paruulos etiam ab uberibus maternis rapiens barbarus furor, insontem infantiam elidit ad terram. Impletum est nunc, quod olim Iudei canebant: »Dixit inimicus incendere fines meos, et paruulos meos elisurum ad terras .« In edificiis autem magnarum ecclesiarum, domorum ciuitatum, ubi incendium destructionis per ignem facere non possunt, parietes solo equantur, ut nunc antiqua illa speciositas edificiorum, nec quia fuerit prorsus appareat. Quod si quis nostris dictis derogauerit fidem, testis est  ciuitas Puteolana, Aliphana ac Telesina, que nichil aliud nisi quia olim fuere demonstrant. Set et alie urbes quamplurime aut raris aut nullis habitatoribus incoluntur, nam et hodie si qua supersunt, subinde desolantur, sicut et de ciuitate Capuana, que olim post urbem Romanam totius Campanie et caput et gloria extitit, fecerunt. Nam postquam eam hominibus deleuerunt, auro et argento spoliauerunt, ne uel ad horam locus impietati cederet illam incendio cremauerunt, et antiquam illam ingenuam et nobilem libertatem in seruitutem redegerunt, et precipuos quosque in captiuitatem duxerunt, aurum, argentum, gemmas ac uestes, et quicquid pretiosum, quicquid carum inuenerunt, asportauerunt. Quanta autem et qualia ipsi et dux illorum Casinensi  intulere cenobio, et post uestrum et ante uestrum aduentum, referre quis ualeat? Ob quam rem rogamus, imperator inuicte, ut uestre camere afflicte, destitute ac desolate subueniatis, nequando dicant Saraceni, Normanni, ac Langobardi: »Ubi est imperator illius?« Is autem qui apices ferebat. Liguriam dum deuenisset, cartam quidem clementissimo imperatori Lothario detulit, set nullum emolumenti auxilium accipere potuit: nam idem imperator morbo simul et senio fessus, uidens sibi iam iam finem uite imminere, apud Clusam Ligurie  se contulerat, ibique Henricum ducem Baioarie generum suum de ducatu Saxonie sibi heredem instituens  , gemmea celi palatia cum Christo sine fine regnaturus intrauit ,  corpusque eius Maguntie relatum et honorifice reconditum est.

127. Post hec duces, principes, marchiones et omnes proceres imperii conuenientes in unum , Conradum ducem Sueuie nepotem Henrici u imperatoris in seniori Roma monocratorem constituunt. Eo etiam tempore Henricus Baioarie  gener Lotharii iam dicti imperatoris uita decessit . Set ut ad id redeam unde digressus sum, et abbas Raynaldus cum regem Roggerium Farum transisse pro certo didicisset, consanguineorum et amicorum exercitum congregans , suscipientibus se ciuibus ciuitatem sancti Germani ingressus est, disponens alio die ad monasterium capiendum et ad abbatiam recuperandam montem ascendere. Contra quem Landulfus de Sancto Iohanne, a Guibaldo abbate a monasterio missus adueniens, ciuitatem optinuit, Raynaldumque cum suis uertens in fugam, ignem in ciuitatem immisit; plurimis captis ac pluribus debellatis, ad Guibaldum sursum ad monasterium rediit. Roggerius itaque rex sui exercitus falanga stipatus, supra  ciuitatem Capuanam deuenit; quam incendio tradens, suo iuri parere cegit. Guibaldus autem, cum fratribus communicato consilio, legatos ad Roggerium destinat, tunc Capue remorantem, pacem ab eo exquirens, et amicitiam spondens, cuius uerba Roggerius pro nichilo ducens, inefficaces nuntios eius remisit, mandans se nulla ratione, nullo pacto ferre posse, ut abbas ab imperatore constitutus in Casinensi cenobio remaneret; quin immo si aliquo modo idem Guibaldus in ipsius manibus ueniret, absque dubio laqueo suspensum necaret. Tantis itaque ac talibus minis Guibaldus perterritus, Casinense cenobium Landulfo de sancto Iohanne ad custodiendum relinquens, quarto Nonas Nouembris, inciis fratribus, eodem Landulfo sibi ducatum  prebente, nocturno tempore recessit, dans potestatem fratribus eligendi quem uellent  .

128. Iam duodecim dies a Guibaldi recessu transierant, cum fratres conuenientes in unum, et Spiritus sancti gratia inuocata, elegerunt Raynaldum  , eiusdem cenobii monachum, uirum utique habitu, incessu et moribus honestissimum, et diuina humanaque scientia clarum. Hic itaque nobilissimo Marsorum comitum genere, in ualeria scilicet prouincia sanguinis sui lineam ducens, tertio etatis sue lustro sub Oderisio II beato Benedicto oblatus, tanta morum scientia, tanta honestate ac constantia super omnes ceuos sui temporis splenduit ut iure illud dominicum ei possit ascribi: »Ego  ostendam ei quanta illum oporteat pati pro nomine meo .« Contra hunc namque coniurauerunt gentes et regna, et ut ita dicam orbis terrarum contra eum surrexit; set galea salutis et lorica fidei indutus, et patris Benedicti protectione munitus, aduersantium et emulantium insidias pro nichilo duxit. Eo etiam tempore, cum rex Roggerius ciuitates et castra usque ad confinia Casinensis cenobii recepisset, fortissimoque atque durissimo imperio suo iuri subditas retineret, eique nullo modo, nullo pacto idem abbas prout Roggerius uolebat  consentiret, se ciuitates et castra omniaque monasterio pertinentia demoliturum minari cepit, missisque nuntiis hoc abbati, fratribus cunctoque populo nuntiari mandauit. uerum ut in talibus assolet, primum seuire uulgus ignobile, deinde seuitia in timorem mutata, suis cum omnibus, uxoribus quoque et filiis, Casinense ad monasterium confugerunt. Non post multum prefatus rex paciscens cum Casinensibus, treuguam interim, ut omnes qui ob timorem illius aufugerant, ut cum suis ad propria reuerterentur, concessit.

129. His porro diebus erat quidam frater in Casinensi cenobio Albertus nomine, natione Pelignus, etate senex, religiosam agens uitam, adeo ut ceteris fratribus admirationis et compunctionis sepe  causa existeret. Is cum senio fessus in domo infirmorum maneret, et populi sua reportare cupientis tumultum auribus ausisset, quosdam ex circumstantibus quid sibi uellet tam confusus populorum tumultus interrogauit. Ad quem unus : »Num tibi, inquit, incognitum esse potest, quis uel cur sit populorum iste tumultus, cum constet omnibus has plagas incolentibus esse notissimum?« Cui cum ille nil horum se nosse respondisset, ait: »Rex Roggerius nuper nobis minatus est, se et Casinense monasterium et omnem terram adiacentem destructurum: set omnipotentis Dei misericordia placatus treuguam nobis concessit, et inde est tumultus iste quem audis, cum ea que ob timorem illius in Casinensi monasterio flendo delata fuerant a populo,  gaudendo reportantur.« His sepe dictus frater auditis, ingemuit, atque ex intimo longa trabens suspiria, hunc psalmum decantare cepit cum lacrimis: »Iudica me, Deus, et discerne causam meam de gente non sancta ;« cumque uersum illum qui dicitur: »Emitte lucem tuam ,« canere cepisset, subito, mirabile dictu! immensa coruscatio super eum descendit, adeo ut ipse qui iam per aliquod tempus lumine priuatus fuerat, lumen reciperet oculorum, atque illius immense lucis munere minime fraudaretur. Nec mora, conspicit ianuas ecclesie ipsius qua residebat patefactas, uenerabiles uultu habituque uiros duos ad se intrantes; quos cum uidisset deifico lumine circumdatos,  expauit, nec ultra oculos leuare ausus resedit. Tum illi propius accedentes, dixerunt: »Surge, age, frater Alberte, abbatique et fratribus ut penitentiam commissorum delictorum agere satagant edicito, discalciatisque pedibus antiphonam beate Marie decantantes egressi, letanias ante sacrosanctum beati patris Benedicti corpus peragant, si forte Deus uestrorum delictorum lamentis penitentiaque immemor factus, ab his locis tantas calamitates repellat.« Tum frater, quis esset et quibus uocitarentur nominibus inquisiuit. Ad hec ille: »Ego, inquit,  sum Maurus, sanctissimi patris Benedicti discipulus: hic uero eiusdem patris et ipse discipulus Placidus est,« adiecitque: »Hec que nunc a te uel audita uel uisa sunt, caue ne pigritia dicere quibus tibi iussum est pretermittas; sin alias, contemptus pigritieque penam incurres. Scias quoque, te ideo diuino iustoque iudicio corporali lumine fuisse priuatum, quia que aliquando in capitulo ob penitentiam agendam diuina est tibi dignata ostendere maiestas, tui cordis celasti abscondito, nulli que uideras reuelans.« Namque idem frater, dum adhuc sub districtione cenobitalis institutionis in claustro cum reliquis fratribus commoraretur, seque uigiliis, ieiuniis, orationibus et scoparum uerberibus in conspectu Diuinitatis mactaret, quadam nocte  dum capitulum ingressus fuisset, raptus in spiritu, iudiciarias Domino una cum matre considente sedes in absida ipsius capituli, ut attenus [4720 1Kb] in pictura cernitur, ordinatas esse conspexit, tantoque liberius diuinis cepit intendere, quanto se ab humanis rebus fecerat alienum. Cum itaque hac uisione stupefactus astaret, uidit subito sanctissimum patrem Benedictum, a dextris quidem Maurum, a sinistris uero habens [habentem] Placidum, in medio concilii aduenisse, ingentibusque clamoribus Cunctipotentis maiestatem talibus questibus interpellasse: »Rex regum, creator, redemptor mortalium, sine cuius nutu humana fragilitas subsistere nullatenus potest, has mei questus uoces exaudias, meumque quem te donante fabricandum perpetuoque regendum monasterium  sterium suscepi respicias; tu enim Domine, qui cogitationes de longe consideras, et uocas ea que non sunt, tanquam ea que sunt, hunc locum adhuc michi mortali incarne posito destruendum esse monstraueras, gentibusque barbaris res que fratribus preparaueram, te traditurum esse, occulto iudicio dixeras: in melius restaurandum fore post modicum, promisisti. Quod et factum hodie cernitur; insurrexerunt namque contra hunc locum iniquissimi quidam et Deo odibiles, conantes predictum destruere locum. Rectores quoque istius loci nequaquam boni pastoris set uoracis lupi uestigia sequentes, oues sibi commissas mordacibus dentibus ut tiranni laniant, res et opes ad tui seruitium et  honorem congregatas [4721 1Kb] in turpissimos usus conuertunt, populum sibi commissum ut lasciuientes uaccas uagari sinunt, pupillorum quoque uiduarumque causas contempnentes, ad sola munera conuertuntur. Quem das finem, rex magne polorum?« His dictis sanctus conticuit, factoque ibi fine quieuit. Cum ecce innumerabilis multitudo demonum, furcis igneisque uncinis armata, ante se Crescentium Marsorum comitem habentes aduenit, turibulaque argentea  magna, que ex Casinensi monasterio quidam in pignore acceperat, et que contra uoluntatem Seniorecti abbatis recollegerat, in naribus ueluti de fornace exirent habentem. Quem idem frater cum interrogasset, cur tantis tormentis afficeretur; ob maiorum turibulorum detentionem se cruciari respondit, cepitque monachum rogare, ut hec que de se uidisset, filio suo Berardo diceret, et ut suprascripta turibula Casinensi cenobio redderentur, ex sui parte rogare, addens, hoc illis signum sit, quod eadem turibula, insuper et aureum calicem, ab aliis rebus dum aduiueret segregasse, hocque nullum exceptis Fuscone et Transmundo suis consiliariis scire. Quod ubi ad se rediit dicere dubitauit. Exhinc iusto Dei iudicio actum est, ut frater ille lumine  priuaretur, et qui lumen eternum quod uiderat, talentumque quod erogandum acceperat, ceteris erogare conseruis noluit, set in terram ut piger seruus abscondit, iuste proprium lumen talentumque amisit. Et ut ad ea que reliquimus reuertamur, sancti uiri Mauri auditis monitis, illisque recedentibus, lux quoque que eius illustrauerat oculos cum eisdem recessit, adeo ut cecus uelut antea fuerat remaneret. uerum ne pro deliratore et mendoso haberetur, hec que uiderat uel audierat dicere noluit. Tricesimo itaque die postquam hec uiderat illucescente, eodem fratre in loco ubi predictam uisionem uiderat residente, in ecclesia scilicet sancti Andree apostoli, isdem qui supra sanctissimus Maurus apparuit, et cur que uiderat uel audierat  dicere renuisset increpans, talia uerba profudit: »Ego quidem, frater, precepi, ut secreta Dei que per me tibi reuelata sunt, hominibus reuelares: set tu despectui pigritieque tradidisti. Unde uelut maiestatis reus tradendus esses penis inextinguibilibus; set quia cunctipotentis Dei misericordia, que melior est super uitas, hoc tibi commissum indulget, precipio ut que a me tibi reuelata sunt, dicere ne pigriteris. Quod si, quod absit, non feceris, eternis traderis incendiis.« Hec fatus in  tenues subito sanctus euanuit auras, frater autem continuo surgens, abbatem ad se euocat, et cuncta que uiderat uel audierat seriatim enuntiat. Abbas autem fratres conuocans, seriatim que supradictus frater  uiderat retexens, discalciatis pedibus capitulum quo resederant egressi, letanias cum lacrimis et fletu ante patris Benedicti corpus peregerunt. Ceterum cum quidam fratres hec deliramenta putarent, nullumque uellent assensum prebere, quadam die predictus monachus Albertus me ad se uocari fecit, reque ut uiderat intimata, me presente sacramento firmauit. Nullum ergo de hoc aliquo modo dubitare admoneo, ne forte sue incredulitatis penam recipiant  ut cum me falsiloquii reprehenderent, falsi testes mentientesque apud districtum Iesu Christi examen habeantur.

130. Eo etiam tempore Petrus filius Petri Leonis humanis rebus exemptus, diem clausit extremum , et in loco illius fautores eius Gregorium cardinalem tituli Apostolorum sibi preficientes, uictorem appellari decernunt .  Innocentius autem immensa in filios Petri Leonis et in his qui eis adherebant pecunia profligata, illos ad suam partem attraxit, sicque cardinales qui iam dicto filio Petri Leonis communicauerant, omni auxilio destituti, Innocentii uestigiis aduoluuntur ; sacramento a parte illius prius accepto, ne illos officio priuaret, ne bonis diminueret: sed ad tempus [4722 2Kb] .





APPENDIX AD LEONIS ET PETRI CHRONICON. ANONYMI CHRONICON CASINENSE.



Prima iam uice integrum prodit ex codice tabularii Casinensis, a Ioanne I abbate cenobii conditori oblato, n. 353, membr., sec. X ineuntis, unde mutilum antea a Peregrinio p. 97, sub nomine »Historiola ignoti Casinensis« transcriptum, collectionibus Muratorii SS. t. II, 264, quoque et Pratilli t. I, 179 seqq., insertum fuerat. Auctor Casinensis sub abbatibus Bassacio et Berthario monachus  , plurima que presens expertus fuerat calamo commisit, rudi quidem et scribendi minus perito, sed cui haud pauca scitu dignissima debeamus. Opus incepisse uidetur Bari ciuitate nondum a Hludouico II imp. recuperata, inceptum  a diuisione ducatus Beneuentani usque ad a. 867 perduxit, quare eum a Ioanne Casinensi annis 915-934 abbate diuersum puto, licet Leo Ostiensis in prefatione Historie et Petrus Diaconus De uiris illustribus, c. 15, chronica Iohannis abbatis qui primus in Capua noua monasterium nostrum construxit et Ioannis abbatis Chronicum de persecutionibus huius cenobii et de miraculis hic factis, laudantes, codicem nostrum intellexerint. Libro  Leonem in concinnanda historia usum esse, iam Peregrinius obseruauit, sed eum ueram codicis lectionem presso pede secutum fuisse, non nisi nostra editione euulgata patebit.

Capitum diuisionem a Peregrinio institutam, licet capitibus 3, 4, 11, 12, 15, 19, 20, 21, 23, 24, 25, 26, 27, 32, 33 in codice minime distinctis, seruandam duximus.

 1. Quidam ex nostris scire uolentes, quot anni essent a tempore sanctissimi Benedicti patris usque nunc, nos quoque amore ducti, quantum potuimus sub calculandi estimatione collegimus. Ab anno incarnationis Domini quingentesimo uicesimo sub Iustiniano imperatore, sunt anni a diebus eiusdem beatissimi Benedicti usque ad Petronacem abbatem centum octoginta et unum. Et a Petronace abbate  usque nunc  [4723 1Kb] annum domni Berthari abbatis, qui est Deo presule in cenobio tertius decimus pastor, dinumerantur circiter anni. . . . . [4724 1Kb] , quod est annus dominice incarnationis . . . . . [4724 1Kb] .

2. Paululum aliquid et de Langobardorum gente, quomodo in Italiam properarit, commemorandum. Narsis quoque patricius pro [4725 1Kb] Gothorum gente, que  Italiam inuaserat, Langobardos federatos elegit, et cum Grecis suis pariter ac Romanis ab eisdem finibus, hoc est Romanorum terminis, pepulit Gothos. Qui  Narsis Neapolim residens, legatos ad Langobardorum gentem dirigit, mandans ut paupertina Pannonie rura desererent, et ad Italiam cunctam, refertam diuitiis, possidendam uenirent. Simulque multimoda pomorum genera aliarumque rerum species, quarum Italia ferax est emittit, quatenus eorum ad ueniendum animos possit inlicere. Langobardi uero leta nuntia, ut que ipsi preoptabant, gratanter suscipiunt, deque futuris commodis animos attollunt. Tunc Langobardi sedes proprias, hoc est Pannoniam, amicis suis Hunnis contribuunt, eo scilicet ordine, ut, si quo tempore Langobardis necesse esset reuerti, sua rursus arua repeterent. Igitur Langobardi, relicta Pannonia, cum uxoribus et natis omnibus et suppellectile Italiam properant possessuri. Habitauerunt autem in Pannonia annis  quadraginta duobus, de qua egressi sunt mense Aprilis per indictionem primam  [4726 1Kb] , alio quidem die post sanctum pascha, cuius festiuitas eo anno iuxta calculi rationem [4726 1Kb] in ipsis Kalendis Aprilibus fuit, cum iam a Domini incarnatione anni quingenti sexaginta et octo essent euoluti.

3. Post hoc dominantes Italiam, Beneuentum properantes [4727 1Kb] , intreunt ad habitandum. Horum autem princeps militie celestis exercitus Michahel extitit archangelus. Neapolites ad fidem Christi perducti. Alzechus uulgar suis cum hominibus ad habitandum suscipitur. Grecorum Romanorumque Langobardi gentes superantes, totam simul Beneuenti possiderunt patriam.

4. »Omne quippe regnum,« ut ait Dominus, »in se ipsum diuisum desolabitur; et quod quis serens seminauerit, hoc et metet.« Propterea diuisus Israheliticus populus, in omnem uentilatus est mundum; sic et hec Langobardorum gens dissidentes  mentibus, etiam suos interfecere principes. Ob id patrie facta diuisio ; Beneuentanorum principatus duobus equidem partibus efficit  diuisus. A quibus uicissim Franci Sarracenique unus contra alterum euocati; post tandem fraus Saracenorum Barim noctu capiens , post demum Tarantum obsidentes intreunt, totumque pene in integrum postmodum regnum igne ferroque uastantes, demoliti sunt, et ad solum usque perductum circiter per annos ferme triginta.

5. Langobardi uero dum nimia suis pro factis pericula sustinerent , ob hoc nimium afflicti necessitateque compulsi, Franciam legatos dirigunt, atque gloriosi imperatoris Illudowici implorant augusti clementiam, ut patria sua cum gente ueniens, eos omnino a Saracenis quantocius eriperet. Qui beniens [4728 1Kb] , hoc decretum sue reliquid patrie:

6. »Constitutio promotionis exercitus obseruationis  partibus Beneuenti, sub indictione quinta decima. Quicumque de mobilibus widrigild suum habere potest, pergat in hoste. Qui uero medium widrigild habet, duos iuncti in unum qualitatem instruant, ut bene ire possint. Pauperes uero persone ad custodiam maritimam uel patrie pergant; ita uidelicet, ut qui plus quam decem solidos habet de mobilibus, ad eandem custodiam uadant. Qui uero non plus quam decem solidos habet de mobilibus,  nil ei requiratur. Si pater quoque unum filium habuerit, et ipse filius utilior patre est, instructus a patre pergat. Nam si pater utilior est, ipse pergat. Si uero duos filios habuerit, quicumque ex eis utilior fuerit, ipse pergat; alius autem cum patre remaneat. Quod si plures filios habuerit, utiliores omnes pergant; tantum unus remaneat, qui inutilior fuerit. De fratribus indiuisis iuxta capitularem domini et genitoris nostri uolumus, ut si duos fuerint, ambo pergant. Si tres fuerint, unus qui inutilior apparuerit, remaneat; ceteri pergant. Si quoque plures omnes utiliores apparuerint, pergant; unus inutilior remaneat. De qua condicione uolumus, ut neque per preceptum, neque per aduocationem, aut quamcumque occasionem excusatus sit, aut comes aut gastaldus uel ministri eorum ullum excusatum habeant; preter quod comes in unoquoque comitatu unum relinquat qui eundem locum custodiat, et duos cum uxore sua. Episcopi ergo nullum laicum relinquant. Quicumque enim contra hanc institutionem remanere  presumpserit, proprium eius a missis, quod [4729 1Kb] subter ordinatum habemus, presentaliter ad nostrum opus recipere iussimus, et illum foras eicere. Omnibus enim notum esse uolumus, quia iam a prioribus nostris iuxta hanc institutionem tulte fuerunt, sed pro misericordia recuperare meruerunt; nunc autem certissime scitote, cuiuscumque proprietas tulta fuerit, uix a nobis promerebitur recuperatione. A flubio Pado usque Trebia sit missus Iotselmus. Inter Padum et Ticinum Eriulfus. Inter Ticinum et Adda Erembertus. Inter Adda et Addiza Landebertus. Ab Addiza usque Forum Iulii Teodoldus. Petrus et Arthemius episcopi, iunctis secum missis episcoporum et comitum, Pisa, Luca, Pistoris et Lunis Teutmundus; Florentia, uolterra et Aritio Rodselmus; Clusio et Sena Andreas. In ministerio Witonis Rimmo et Iohannes episcopus de Forcona. In ministerio uerengari Hiselmundus episcopus. In litore Italico, Ermefridus, Macedo, et  uulfericus. Hi uolumus ut populum eiciant, et custodiam preuideant, et populum in castella residere faciant, etiam et cum pace. Nam si missus aliquis ausus fuerit pretermittere, quin ominibus [4730 1Kb]  remanserint, presentaliter proprium tollant, et eum foris eiciant. Et si inuentus fuerit ipse missus, proprium suum perdat. Et si comes aliquem excusatum, aut bassallum suum, preter quod superius diximus, dimiserit, honorem suum perdat. Similiter eorum ministri, si aliquem dimiserint, et proprium et ministerium perdant. Quod si comes aut bassi nostri aliqua infirmitate detenti remanserint, aut aliquem excusatum retinuerint, aut abbates uel abbatisse si plenissime homines suos non direxerint, ipsi suos honores perdant, et eorum bassalli et proprium et beneficium amittant. De episcopis autem cuiuscumque bassallus remanserint, et proprium et beneficium perdant. Si quoque episcopus absque manifesta infirmitate remanserit, pro tali  neglegentia ita emendet, ut in ipsa marcha resideat, quousque alia uice exercitus illuc pergat. Et ut certissime sciatis, quia hanc expeditionem, in quantum Dominus largire dignatus fuerit [4731 1Kb] , plenissime explere uolumus, constituimus, ut episcopus, comes, aut bassus noster, si in infirmitate incerta detentus fuerit, episcopus quippe per suum missum, quem meliorem habet, comes uero et bassi nostri per se ipsos hoc sub sacramentum affirment, quod pro  nulla occasione remansissent, nisi quod pro certissima infirmitate hoc agere non potuissent. Omnes enim uolumus, ut omni hostili apparatu secum deferant, ut cum nos hoc prospexerimus [4732 1Kb] et inbreuiare fecerimus, non neglegentes appareant, sed gratiam quoque nostram habere mereantur. uestimenta autem habeant ad annum unum, uictualia uero quousque nouum fructum ipsa patria habere poterit. Fagidis  enim quicumque eundo et redeundo commotionem fecerit, uite incurrat periculum. Et quia etiam temporis congruentia imminet quadragesimale, in quo studenda sunt precepta Dei, constituimus, ut quicumque ecclesiam Dei fregerit, adulteria et incendia fecerit, uite incurrat periculum. Quicumque caballum, bouem, friskingas, uestes, arma, uel alia mobilia tollere ausus fuerit, triplici lege componat, et liberum [4733 1Kb] armiscara id est sella ad suum dorsum, ante nos a suis senioribus dirigatur, et usque ad nostram indulgentiam sustineat. Serui uero flagellentur et tundantur, et  illorum domini, que ipsi tulerunt, restituant. Quod si clamor ad seniores uenerit, et ipsi talia non emendauerint, tunc horum seniores ipsam compositionem faciant, et eadem armiscara, quamdiu nobis placuerit, sufficere compellantur. Et hoc constituimus, ut ex utraque parte iustitia seruetur. uidelicet nostri sicut circauicini, que necessaria sunt, emenda. uicini autem nullatenus carius quam suis circauicinis uendere presumant. Qui uero homicidia indiscrete et presumptiose fecerit, uite incurrat periculum. Iter enim erit nostrum per Rauennam, exin mediante mense Martio in Piscaria, et omnis exorcitus Italicus nobiscum. Tuscani autem, cum populo qui de ultra ueniunt, per Romam ueniant ad Pontem-curuum, inde Capuam, et per Beneuentum descendant nobis obuiam Luceria octauo Kalendas Aprilis.«

7. His igitur prelibatis et hac lege sancita, dictus domnus imperator Hludowicus augustus cum uxore  sua pariter gloriosa, Angelberga augusta, Beneuento [4734 1Kb] properantes, Iunio mense ad monasterium ueniunt sanctissimi Benedicti patris; ubi a uenerabili Berthario abbate cum sacerdotali officio, lampadibus ac tymiamatibus, nec non et fratrum laudibus, honorifice susceptus est. Ascendens autem montem, ubi dicti almi patris pii Benedicti sacrum corpus humatum est, pari gloria ibidem susceptus, aliquid ibidem sancto et Benedicto conferens munere, dictum omne cenobium conspiciens. laudabiliter ammiratus descendit. Inibi Capuanorum frustrata calliditate, post dies aliquot possidens  optinuit Capuam, ingreditur Salerno, nauigans Malfim  , Puteolim utitur lauacris, et per Neapolim Sessulanam  adiit urbem; dehinc castrametatur Caudim. Mense autem Decembrio, Dei omnipotentis opitulante gratia, ingressus est Beneuentum, anno quidem septimo decimo augustalis imperii sui. Et ecce congreditur cum Saracenis , tropeum  primitus bellicans sumpsit ex eis uictorie, ac demum omnia illorum capiens castra, sole tantum illius [4735 1Kb] ciuitates remanserunt, Barim  scilicet nec non atque Tarantum. Nam omnium quidem eorum gloria, munitissima capta est urbs Materia, queque igne ferroque ad nichilum redacta est; Augusto autem mense reuersus est Beneuentum. In  cuius obsequium dum essent ibidem Berthari abba: nam illuc in sanctam Sophiam inchoatum fuerat oratorium a decessore suo reuerentissimo uiro Bassacio, quod omne studium perfecit, et in honorem sancti construxit Benedicti; dedicata est autem a Stephano Teanensis sedis episcopo, et ab Angelari leuite studio opus perficitur.

8. Si forte nosse cupis quis lector futurus eris, quam ob causam Beneuentanorum regionem Saraceni dominassent, occasio uidelicet exstitit talis. Sichard Beneuentanorum princeps a suis interfectus , Radelchis zetarius  palatii ei successit in principatum. Tunc apud Tarantum morabatur Siconolfus armipotens, bone memorie Siconis magni principis filius. Interea his temporibus Capuanites plurima perpetrantes flagitia, etiam suos maiores sibi occiserunt parentes, illorumque omnia diripientes, semetipsos sublime in spectaculum constituerunt mundi. Ob hoc uerebantur adire Beneuentum, principisque sui Radelchisi obedire  preceptis. Nam nouis fraudum iniere machinis [4736 1Kb] , seque Tarantum contulerunt ad Siconolfum, predicti principis filium, et cum ceteris sibi socios et in flagitiis pariter consimiles dictum sibi constituerunt Siconolfum principem. Qui nec multo post introiens Salernum, magnaque pars Beneuenti regio secuta est eum. Contra quem Radelchis principis libor exarsit, et eum disperdere nitebatur e terra. Quatenus alterutrum per tempora longa dimicauerint, quanta per hos gesta fuerint uicissim mala, nulla sustinere ualet pagina, nullus doctoris explanare sensus; sed neque scribentis potest esse omnino facultas. Nam eo tempore  dictus Radelchis princeps per Barensem Pandonem gastaldium in auxilium sibi transmarinos inuitabit [4737 1Kb] Saracenos, qui diu erga Barim residentes, intempesta uidelicet noctis hora more solito nominatam rapuerunt ciuitatem; que urbs iuxta Grecorum stilum ,---brachia grauis siue fortis interpretatur  ---uocabulum ex eo olim promeruit, ob delinquentium facinora ab hac grauis uel fortis Saracenorum uastatio ut in nos utique sic nimium seuiret. Horum iniquorum primus uenientum uocabatur Kalfon rex, obsitis siquidem uestimentis et calciamentis, saltem nec tara  bene succintis, sed solis harundinibus manu gestantes. Cum his quoque Radelchis totam deuastauit Siconolfi regionem, Capuamque primariam  uniuersam redegit in cinerem; exinde hinc omnia corruunt pariter in peius. Hoc in tempore bellum inter utrosque factum est in Cannis.

9. [4738 1Kb] His diebus Saraceni egressi Romam  horatorium totum deuastauerunt beatissimorum principis apostolorum Petri beatique ecclesiam Pauli, multosque ibidem peremerunt Saxones aliosque quamplurimos utriusque sexus et etatis. Fundensemque capientes urbem, uicinaque depredantes loca, Septembrio quoque mense secus  Gaietam castrametati sunt. Contra quos peruenit Francorum exercitus, sed superatus a Saracenis quarto Nobemrii idus, iniit fugam; quos persequentes Saraceni illorumque omnia capientes, tandem ad sanctum deuenerunt Andream, cuiusque cellam igne cremauerunt. Quique dum peruenissent ad cellam presulis  beatissimi Apolinaris cognomento  Albianum, e uicino sanctum beatissimi confessoris Christi conspexerunt montem; quo ilico pergere satagebant, sed tardior quippe eos transire hora uitabat. Igitur tanta tunc et celi serenitas et terre siccitas, ut flubium pede quisque uolens pertransire posset. Beatissimi uero Benedicti Patris monachi tam uicinam sibi mortem cernentes, protinus uicissim pacem dederunt, obsecrantes misericordem Dominum, ut illorum propitius in pace animas susciperet, quas in uelocitatem mortis continuo exspectabant migrare. Ilico uniuersi nudis plantis, et cinere sperso capite, cum letaniis ad patronem suum se contulerunt, Benedictum beatum. Dum nimius esset pauor et formidolosa expectatio, et copiosa fieret ad omnipotentem Dominum exoratio, per uisum Bassacio patri paruit predecessor eius Apollinarius abbas: »Quid, inquiens, habetis? quare merorem patimini?« Et Bassacius ad hec: Imminet inquam mors, pater, et non uerendum?  ---Nolite, inquid, ait, timere; Benedictus pius pater uestram obtinuit salutem; deprecamini igitur sedule Dominum cum letaniis et missarum sollemniis; Dominus cito exaudiat uoces clamantium ad se: denique et nos uobiscum in ecclesiis stantes, celorum cum ciuibus communiter pro uobis Iesum Christum dominum exorare non desistimus.« Cumque a somno surrexisset Bassacius pastor, et hoc fratribus indicassed, in commune omnes excelsa uoce Deum benedixerunt, qui saluat misericorditer sperantes in se. Tum subito inmanis facta est pluuia, coruscationes, et tonitrua tam uehementia, ita siquidem ut etiam Carnellus  fluuius ultra terminos excrescens redundaret, et quem pridie aduersarii transire poterant pede, sequenti uidelicet die diuina coherciti repulsione, neque ripam attingere ualebant fluuii. Nitebantur quolibet fluuium transmeare modo, sed dum nullus adesset eis ad cenobium transmeandi aditus, sicut est illorum dira barbaries, digitos corrodentes manuum, fremebantque  seu stridebant dentibus, huc illucque furibundi discurrentes. Et ut non abesset illorum assuetus facinus, cellas beatissimorum martirum Stephani seu Georgeii igne cremauerunt, et per duos Leones  ad castra remearunt. Post dies aliquot suos subneruantes equos, nauigare ceperunt; qui dum proprius [4739 1Kb] sue adessent prouincie, ita ut etiam iam uicinos cernerent montes, nautico plausu laudem suo more dederunt. Mox inter eos una paruit nauicula, que duos ferebat homines, unius uelut speciem clerici, alterius uelut monachi habitus habentis. Qui dixerunt ad eos: »Unde uenitis, uel quo itis?« At illi responderunt dicentes: »A Petro reuertimur; Roma omne illius deuastabimus [4740 1Kb] oratorium, populum cum regione depredata; Francos superabimus, cellasque Benedicti igne cremauimus [4741 1Kb] ; et uos, inquiunt, quinam  estis?« Aiunt illi: »Qui nos quoque sumus, modo uisuri eritis.« Ilico facta est tempestas ualida et procella uehemens; omnes igitur naues confracte sunt, cunctique aduersarii peremti; nullus umquam ex eis penitus remansit, qui ceteris talia nuntiaret. Sequenti itaque tempore Leo uenerabilis papa oratorium ambiens beati Petri muris firmissimis et excelsis, ne umquam talis Rome ulterius aliquando ebentus [4742 1Kb] eueniret.

10. Per idem tempus  Siconolfus princeps pro Spanis  tribuendum de beatissimi Benedicti cenobio thesaurum [4743 1Kb] abstulit perplurimum. Si quidem uice prima basiem  argenteam unam, uaucas  par I, in gemmis et smaragdis spora  par I, suricamque  sericam de silfori  cum auro et gemmis. In alia igitur uice centum triginta in uasis auro libras. Tertia itaque uice trecenti sexaginta quinque argento libras, et tredecim milia solidos auro figuratos. Quarta uidelicet uice uatias  duos pensantes  libras triginta, et fundatos  duplices septem. Quinta nichilominus uice matiatos  solidos ac predolatos quattuordecim abstulit milia. Et post hec in agrifis  batiam unam, et scaptonem  unum Constantinopolitano deaurate fabrofacte uasa opere. Porro insequenti uice sexta per Landonem comitem, et Aldemarium gastaldeum uim ex cenobio sustulit isdem Siconolfus predolati solidos duo milia, et sui principis coronam Siconis genitorisque, de auro ac gemmis smaragdinis ornatam. Et hoc neque sibi profuit, animamque iugulauit suam; sed neque quod fallere monachos promittendo nisus est, ei neque profuit nichilominus seu patrie; sed uidelicet abhinc nullum ei amplius euenit triumphum uictorie.

11. His diebus inter utrosque principes factum est in Cancellos  bellum perexecrabilem.

12. Aliquantis interim elapsis temporibus, Massar dux, Beneuento residens in auxilium Radelchisi  principis, beatissime Dei genitricis in Cingla Marie monasterium deuastabit, castellumque postmodum sancti qui cognominatur uiti  cepit. Telesinium [4744 1Kb] possidens castrum, Sitim humiliabit, totamque deuastabit Apuliam, et cetera nichilominus loca. Quandoque peruenit secus almi Benedicti monasterium, cuius adeo ita diuinitus mens immutata est, et dum unus eius canis uellet in pratis unam comprehendere aucam, per semedipsum cum flagello concurrit, et eandem de ore captoris expulit abem [4745 1Kb] . Cumque ante ianuas assisteret monasterii, protinus portas claudere iussit, ne subsequentes introire magarite  presumerent. His expositis, pertransiit Aquinum  , ac depredauit Arcem  uicinaque loca. Nouembrio autem mense post dies octo reuersus est Beneuentum.

13. Mortuo itaque Siconolfo apud Salernum , Sico, filius eius, specietenus ei successit in principatum. Isque post aliquantulum Franciam puerulus transducitur.

14. Mense Iunio  generalis per totam Beneuenti regionem terremotus factus est magnus  , ita ut Iserniensem funditus urbem obrueret, multumque perimeret populum; ad ultimum etiam et presulem extinxit eiusdem ciuitatis. Pari ruina edificiorum extitit apud sanctum uincentium  , similique uim fuit terremoti ad Benedicti beati cenobium, sed nec unus quidem lapidis suo de loco labsus est. Quod dum Massaro nuntiatum fuisset, et ruinosam deprederat Iserniam, ait enim: »Dominus omnium illuc iratus est; et ego peramplius desebiam? Non utique ibo!«

15. Telesis noua secus primariam in planitiem sui cognominis construitur.

16. Inter hec tempora, breuiter ut superius dictum est, infra Capuanites filii Landolfi gastaldii, hoc est Lando comes, Landolfus episcopus. Pando  marepahis, Pandinolfus gastaldius, huius patrie insignes habebantur. Sed ob scelera commorantium crebro eorum urbs incendio cremabatur. Non penitentie remedium, neque diuinam postulantes misericordiam aut emendationem facinorum, sed quodam tandem reperto consilio, ad Casolini pontem construunt ciuitatem; quamque ludo »secundam« uocitabant »Romam.« Nam sicut qui effugerit a facie leonis et incurrerit in ursum, sic ab istis remota ciuitas ipsa ab igne, pari in ultione corruit in abyssum. Qua gloria sperabatur erigi, carmen indicat istud:

Que primum senio marcebat tempore longo,
Cernitur, en, amplis consurgere menibus urbem!
Illa senatorum pollebat fulta caterbis,
Nomine sed Capua uocitatur et ista secunda.
Prouidus in cunctis patrie populique iuuamen,
Lando comes studio sollerti hanc condidit urbem.
 Aurea porta uocatur, fert quia lucis honorem.


Arma, salus, uirtus perpetua, Christus in urbe
   Hac maneat, populo tempus in omne suo;
Pellat et hinc hostem seuum fraudemque malignum,
   Ciuibus et prestet pacis honore frui!

17. Hoc uidelicet tempore Tarantum fame obsessa, a Saracenis capitur .

18. Per idem tempus Bassacius abbas, rogatus a primatibus patrie, adiit Franciam, obsecrans gloriosum imperatorem Hludowicum; qui [4746 1Kb] ueniens Barim, et in quantum [4747 1Kb] possibilitas fuit totis uiribus cum Saracenis dimicabit . Post complures autem dies uenit Beneuentum. Igitur sabbato uigilia sanctum pentecosten infra Beneuentanam urbem interempti Saraceni, Radelchisi principatum gerens, Massari capitur, ad imperatorem adductus capite plectitur. Hludowicus exin repedauit in patriam.

 19. His temporibus Bassacius abbas defunctus est , expletis in regimine annis decem et nouem; cuius quale quantumque fuit sursum deorsumque in ecclesiis studium, et ipsi uidimus qui scribimus, et carmina illius nobis descripta resonant. Huic successit in regimine Berthari sacerdos, eius discipulus, moribus et uita strenuus, et omni bonitate conspicuus. Castelli sursum monitionem ipse ambiens, calicem ad honorem Dei officium operatus est, ciuitatem iuso  fieri uoluit, et inchoabit. Et quomodo totis uiribus contra Saracenos  in Gaietam dimicabit, nostra plenissime comperit etas. Quomodo autem suos dilexit commissos, et quatenus pro ipsis decertauit, precepta indicant cenobio facta imperatorum.

20. Eo tempore Ademari princeps erat apud Salernum . Teanensis ecclesie presul Lupoald obiit. Hilarius leuita, beati Benedicti monachus, ad episcopale [4748 1Kb] decus eligitur.

21. Bone memorie Aloara, Landonis coniux comitis, una cum Surano medico eiusque interuentu tam benefactrix erat monachorum, ut Madium totum mensem stipendia preueret, ac aleret fratres.

22. Lampert filius Widonis, et Ildepert comites nisi sunt manus erigere contra Hludowicum imperatorem; sed relata illorum fraude, persecutus est eos Hludowicus usque Marsim. At illi demum ante faciem eius fugerunt Beneuento apud Adelchisum principem. Hildepert uero pertransiens, abiit Barim, libentissime quidem a Seodane rege susceptus est, et habitauit ibi tempore quod uoluit, Hludowicus  ergo imperator persequens eos, deuenit in Hiserniam, quam cum infidelem sibi comperisset, bellando cepit; ac deinde pertransiens Aliphem, post plura bella urbs capta est. Per Telesiam igitur deuenit ad ciuitatem que dicitur sancte Agathe, et urbem expugnare cepit; que dum ualde esset munita, multis diebus obsedit eam; erat etenim tunc estiuum tempus. »Nemo umquam, ut apostolus ait, carnem suam odio habet, sed nutrit et fobet eam .« Tandem Berthari abba condoluit super Hisembardum, consanguineum sibi et gastaldium obsesse ciuitatis, et interuenit pro eo apud imperatorem augustum; cuius et promeruit gratiam et pactum dedit  ciuitati, ac illius iuri protinus urbs mancipata est. Adelchis princeps ad pedes prostratus clementissimi imperatoris, et suam obtinuit ueniam et fugacibus comitibus; ab hinc tandem Hludowichus rediit Franciam. Hoc in tempore Magenolfus clericus Ingenam, neptem imperatricis,  accepit coniugem.

23. Ademari iunctus cum Neapolitis nitebatur quiddam dolose erga suos; ob hoc oculi eius euulsi, spernitur a principatu, et Waiferi Salerni factus est princeps . Nam dictus Ademari Suram, Erpinum, uicum Album et Atinen tradidit Francis, id est Widoni comiti. In his locis preerat Landolfus gastaldius; que dum amississet loca, pre nimia est tristitia defunctus.

24. Iuuamine Landonis comitis et fere sacerdotis Teano monasterium construitur famulabus Dei.

25. Defuncto igitur aput Capuanam urbem Lando comes, Pando germanus eius ei successit in comitatu; qui iunctus cum Landolfo episcopo, uenerabilem Aloaram, cognatam suam, de Capua excutientes; que exul cum natis et facultatibus propriis aput Salernum habitatura deuenit. Per idem tempus Neapolites audacter super Capuanos uenire in bellum conati sunt, eo siquidem die quo beati Michelis est  festiuitas. Huius Langobardi auxilio freti, exierunt aduersus Querites  , et tanta in illis ceda bachati sunt, ut plurimi ex eis gladio fuissent peremti multique capti, nonnulli in fluuio se proiicientes; residui uero perpauci uulnerati in urbem [4749 1Kb] reuersi sunt suam. Cesarius autem, magistri militis filius, capitur, Capuaque adductus, ferro in compedibus habetur. Secunda Neapolitis hec ruina extitit similis, quo olim in Gargano cum beato Michehelo archangelo agere temptauerunt. Quod ex utroque latere Seudan audiens, factum irrisit, dicens:  »Stuppa cum tomentis pariter iuncta, fecerunt bellum.«

26. Eo autem tempore in Aquini uillam Rodoald gastaldius secus Pontem Curuum  construxit castellum. Hoc facto subduxit se a iure Capuanorum, qui uehementer ob hoc affligebatur a Capuanis. His diebus Magenolfus, de quo supra paululum diximus, pergebat Franciam, ut sibi ab imperatore glorioso peteret, quo uiuere loco seu et habitare posset. Cui Rodoald legatarium quendam Ursum transmisit presbiterum, ut reuersus ueniret ac pariter commorarentur, suoque presidio iuuaret eum a persequentibus se. Regressus ergo Magenolfus de itinere cepto, et in Pontem introibit Curuum; nec multo post profectus est Salernum, sumptaque coniuge, omni cum suppellectile ac familia rediit in castrum. Neque diu latuit misterium iniquitatis; nam quodam die cum suis cepit Rodoaldum, eumque in custodiam retrusit, duos quoque filios eius in turrem proiecit, omnemque facultatem ipsius  abstulit, thesaurum, peculia, mancipia, seruos, populum, castrum, uillam et omnia subiugauit sibi. Rurem [4750 1Kb] populum et indisciplinatum, quem inuenit, docuit more palatii esse prudentissimum; et qui prius non nouerant nisi cepe et alei, nunc ab eis censum principales exquiruntur solidi, etiam et in hostili armati proficiscuntur exercitu. Rodoald offertus dum beato Benedicto fuisset, uix a uenerarabili uiro Berthari abbate et a monachis liberatus est, ut Esepus [4751 1Kb] doctor fabularum, ait: »Hoc patiatur, qui fortiorem sibi induxerit in domum suam!«

27. Dum in Eublogimenopolis  urbis menia struerentur, uir quidam tunc ibi erat suis cum sociis in constructionem ciuitatis. Is quondam pre nimia infirmitate lingue perdiderat officium, et per annos circiter septem nullum omnimodo ualuit proferre sermonem. Quadam itaque nocte lassus ab opere manuum, cum fratres in oratorio beatissimi Benedicti Deo laudes peragerent, idem mutus ad  columne pedem, cum aliis residens, obdormiuit; quem beatus Benedictus per uisum baculo capite percutiens, increpans ait: »Huc properasti, inquid, ad dormiendum? Euigila ergo, et tribus uicibus expue in terram!« Qui cum hoc fecisset, surgens a somno, beneficium sibi collatum cepit omnibus effari, et ita perfecte loqui, ut ante septennium nec minus solitus erat. At omnes Deo laudem pariter dederunt.

28. Interim gladius dominice indignationis huc illucque discurrens, in deliquentium ceruicibus grassabatur; nam egressus de uagina sua, omnes terminos per circuitum deuastabat. Ille impiissimus atque crudelissimus latro, »quem Dominus percutiat gladio oris sui, et destruat illustratione aduentus sui!«  ille pestifer Seodan, quodam tempore egressus a Barim, totam deuastabit Capuam, Cantias, Leporem, et suo nequissimo throno posuit in campo de Neapolim. Nullus omnino  preteribat dies, quod ad quingentos et eo amplius interficeret homines, et hoc partis [4752 1Kb] Dei esse dicebat, ut illud compleretur euangelicum: »Omnis qui interficit uos, arbitratur se obsequium prestare Deo .« Nam seruus ille tyrannus super cadauera mortuorum sedens, edebat tamquam unus putridus canis. Tandem quasi e graui somno euigilantes sed grauati atque prepediti nimiis miseriis Wandelpert, et Maielpotus gastaldius, et Garard comes  , cum plurimis aliis nobilibus, properauerunt Beneuentum, ut communi consilio ulciscerent  se de Saracenis. Salubre quidem fuit consilium, sed inutilis ordo eius. Non uno agmine, non una eademque intentione per cohortes incedebant; sed diuisi ab alterutro inordinate proficiscebant. Igitur propinquauerunt secus Saracenos ad Arium; quod hi cernentes, se protinus strauerunt in terram; iamque sol ad occasum tendebat. Hi uero qui a Beneuento uenerunt, sicuti fuerant lassi et nimium equidem fatigati sitientesque ualde, continuo in aciem introierunt. Ilico Saraceni subito erecti, ut erant in uno agmine conglobati, repente irruerunt super eos; hi uero terga uertentes, fugere ceperunt, plurimi interempti a gladiis, nonnulli cadentes, in alterutrum inpingentes, prefocabantur; alii in fossatis sepibus et cauernis terre, inlesi a gladiis, sed pre siti mortui inueniebantur. Saraceni autem uictores effecti, ceptum peregerunt iter.

29. Inter Capuam, Teanum, nec non Aliphem auditur esse mons quidam, in quo dicitur adesse angelica uirtus, ad instar beati Michahelis archangeli  in monte Gargano, ita stillari aquam, et iugiter effodi criptam, et patere basilicam, atque ibidem diuina crebro fieri prodigia. Exhortatum autem Landolfi presulis Hilari, Teanensis ecclesie episcopus, dedicabit illuc sanctorum altaria, et peramplius ex tunc fiunt multorum sanitatum signa et prodigia, ad gloriam et laudem nominis Iesu Christi.

30. Mos etenim est apud monachos utrorumque cenobiorum, uidelicet sanctorum uincentium martiris et beati confessoris Benedicti, diebus sancte quadragesime uicissim sibi rogum exhibere caritatis gratia. Dum hoc quadam die apud sanctum uincentium fratres spiritaliter agerent, et illuc de sancto ob hoc Benedicto fratres adessent, die ueneris tamquam pernicitatem uolucri repente super eos Seodan rex Saracenorum cum suis satellitibus uenit. Monachi uero, quamquam nudi, tamen incolumes ad suum confugerunt castellum. Adest illius misericordia,  qui suis fidelibus ait: »Pater meus usque nunc operatur, et ego operor, ego inquam, uobiscum sum omnibus diebus, et ex opibus meis nemo [4753 1Kb] potest rapere de manu patris mei; quia ubi duo uel tres congregati fuerint in nomine meo, ibi sum in medio eorum!« Sed neque minus in hoc quam dudum suo fideli concessit Dominus Benedicto, quia et si res tradita fuisset gentibus, animas tamen custodiret. Saraceni uero omne demolierunt monasterium, confringentes omnia, frumenta et legumina in flumine proiicientes. Et dum huc illucque foderent, plurimum absconsum reppererunt thesaurum, coronas uidelicet, ministeria sacra, et quotquot ualuit esse ecclesiasticus honor. Nefandissimus autem Seodan rex in sacris calicibus bibebat, et cum turibulis aureis incensum sibi fieri iubebat. Post diem autem tertium ueloci cursu properauit cum suis ministris usque ad portas Capuane ciuitatis, plaustra onusta, animalia, homines plurimos  capiens; atque eo die rediens, secus Teanum castra metatus est. uerentes autem beatissimi Benedicti monachi et illius uicinum aduentum et suorum periculum, per Ragenaldum diaconem, ipsius ut mitigari potuissent ferocitatem, prima uice pro pactu contulerunt ei.

31. Pando Capuanitis gastaldius contra Waiferium principem cum suis hominibus exiuit in bellum; mox quidem ipse prius corruit, dehinc qui fuerunt cum eo, uictoriamque adeptus est Waiferius princeps. Per hec tempora Seodan cum omni suo  exercitu per dies quadraginta debellabat Consiam urbem, et nimium obsedit eam tempore multo; quamque Dominus suo presidio eripuit, et Seodan cum suis turpiter ab ea recessit. Et iamdictus Pando annis duobus et mensibus. . . . . Capuam retinens, atque defunctus  [4754 1Kb] , suo eam filio reliquit Pandinolfo per indictionem undecimam. Pandinolfus, Pandonis dicti filius, Capuana in urbe factus est gastaldius retinens eam menses 9. Quemque non post multum Landolfus episcopus sua seclusit ab urbe; et sua cum facultate ueniens, habitauit in Sessam eadem indictione.

32. Landolfus autem extitit suis ciuibus non solum episcopus, sed et comes et iudex, non solum presul, uerum etiam gastaldius, neque tantum pontifex, quin uelut miles super cunctos preerat [4755 2Kb] .

33.  Item benefactor noster, id est omnium contrarius hostis, Seodan uenit in Benafrum; postquam eorum ceperat ciuitatem, et postquam  omnem deuastauit uillam, et in circuitu eius tamquam rex potens in medio resedit terre, initium siquidem tunc erat quadragesime sancte [4756 1Kb] . Eo autem  die sanctam dominicam more solito Berthari abbas suum exhortabat diuinis preceptis beatissimum gregem. Cuius uicinitatem cum certo fratres comperissent, concito gresu ad sanctum conscenderunt Benedictum. Sequenti die Mercoris nefandus ipsius regis exercitus secus sancti Benedicti peruenit monasterium, haud non longe quasi stadia dua. Hoc est dum uellent Saraceni per montes descendere Atinen, hic qui eos deducebat, descendit cum eis in uallem Rotundam, de hinc in Rapidum; cumque in planitiis deuenissent, predari ceperunt. In sancti ecclesiam dum introissent Helie, parum aliquod damnum ibidem facientes, per Circlarius in Ortum domnicum, et per Pascarium in Fontanam Lucii, ab hinc Peolem, ibidemque senem ante cancellos interfecerunt, qui eorum fallitus est uiam. Cesam Constantii, Olibetum, Matronolam loca perscrutantes, omnes iumentas et uaccas monasterii auferentes, ad socios in Benafrum iam sero reuersi sunt. Hic finis in his  fuit, Deo propellente partibus beati Benedicti, tam Seodan regis quamque omnium satellitum eius.





LEONIS MARSICANI uITA S. MENNATIS.




PROLOGUS IN uITAM S. MENNATIS.

 uitam et conuersationem egregii confessoris Christi Mennatis  , necnon et translationem sanctarum reliquiarum ipsius in Caiatiam de loco illo, in quo uitam solitariam egerat diuina dispositione nuper  per effectam imperio tuo, reuerendissime pater Oderisi, scriptam suscepi. Siquidem et ipse a glorioso comite Roberto magnis fuerat precaminibus exoratus. ut huiusce rei negotium alicui ex Cassinensis  monasterii fratribus dignareris iniungere: non quod alibi locorum, et in ipsa quoque curia sua, nequiret scriptores quam plurimos, et scientia claros, et facundos eloquentia reperire; sed utpote uir Deo deuotus, et auctoritate nominis loci nostri plurimum fidens simplicibus magis, et proximorum edificationi profuturis, quam grandiloquis, et trutinatis, et secularem potius philosophiam redolentibus uerbis ecclesiastica dignius iudicaret gesta conscribi. Hoc autem predictus comes idcirco tantopere flagitabat quoniam et corpus eiusdem sanctissimi confessoris ipsemet Deo concedente, nuper promeruerat inuenire atque transferre, et ea que de hoc ipso sancto uiro in libris Dialogorum suorum, beatus papa Gregorius scripserat, nimis compendiosa, et quasi transcursim  uiderentur esse commemorata. Ut autem fideles quique populi ad eius conuenientes solemnia haberent, unde se eodem die in eius laudibus festiuis exercerent, non illa tantum, que luculentissimo tanti presulis stylo digesta fuerant, congestis undecunque sententiis competentibus ampliari et spatiari poposcerat, sed et cantus insuper aliquot, et laudum suauium melodias rogauerat, ualde deuotus inde  componi. Igitur imperitus licet, et iners, et liberalium artium paruissima uix scientia assecutus, presumens tamen de auctoritate imperii tui ad id quoquo modo exsequendum animo impuli, et ad gloriam Dei, eiusque beatissimi confessoris Mennatis, gesta uirtutum, et glorie sanctorum Dei, et illis honorem debitum exhiberi, et nobis gestorum illorum exemplis plurimum utilitatis conferri; ut enim docet Apostolus, quecunque scripta sunt, ad nostram doctrinam scripta sunt. Si cuius tamen edificationis fructum lector meus in opusculo isto repererit, Dei solius applicet gratie; si quid uero dignum inibi censuerit reprehendere, imperantis primum auctoritate diligentius considerata , uenialiter mecum studeat agere, qui  non id sicut arrogans impudensque arripui, uerum aliquo modo, quidem exactus sed humiliter obediens tuis, Pater beatissime, preceptionibus parui. Nam ego non tantum solius obedientie, quam tibi ut patri ac domino debeo, mercedem hinc me recepturum confido, uerum etiam diuine retributionem gratie superabundanter me consecuturum meritis tam egregii confessoris indubius spero.



EPILOGUS.


 »Hec tantisper de uita et conuersatione beatissimi confessoris Christi Mennatis, materiam luculentissimi doctoris, et sanctissimi pape Gregorii magistram et cooperatricem habentes, imperito licet sermone descripsimus satagentes, et uestrum  imperium, in quantum possibile fuit implere, et uoluntati, ac deuotioni predicti magnifici  comitis  satisfacere. Ortum sane ipsius, et obitum iuxta morem, qui in plerisque sanctorum gestis inuenitur idcirco  presentibus litteris non inserimus, quia qui, uel qualis, quoue tempore exstiterit nusquam reperientes, et mendacium quod et Deus odit, et occidit animam, omnimodis precauentes incerta pro certis astruere nolumus,« etc. Et initio Translationis huius sancti subdit: »Sed libet iam translationis eius historiam secundum certissimam fidem gestorum ad fidelium populorum notitiam litteris tradere, ut nulli deinceps de tante huius solemnitatis origine prorsus expediat dubitare,« etc.





ACTA TRANSLATIONIS S. MENNATIS EREMITAE ET CONFESSORIS Auctore LEONE Marsicano monacho Casinensi et S. R. E. cardinali Ostiensi.


 Quod temporibus his nostris nouissimis ac periculosis , in quibus uidelicet, iuxta quod testatur Apostolus, sunt homines seipsos amantes , et omnes que sua sunt, non que Iesu Christi querentes , et in quibus etiam  iam, proh dolor! defecit sanctus, et diminute sunt ueritates a filiis hominum ; quod his, inquam, temporibus reuelationibus sanctorum corporum superna nos pietas uisitare ac letificare dignatur, sola illa ineffabili gratia et bonitate sua hoc  circa nos exhibet benignus ac misericors Deus, ut uno eodemque opere et magis magisque animet electos ad premium, et peccatores incitet ad sperandum, imo presumendum ueniam peccatorum, utque ille diuini amoris ardor qui quotidie abundante iniquitate, sinistro quodam flatu in sanctis etiam uiris torpescere solet, quasi gratissimo austri flamine reaccendi in pectoribus fidelium iterum ualeat. Quapropter exsultemus omnes et iucundemur in Domino, dum ad recolenda sanctissimi nostri patroni, gloriosi scilicet confessoris Christi Mennatis sublimia merita solemniter conuenimus. Dignum etenim est et omnino certe dignissimum, ut quoniam Dei gratia concedente sacratissimum eius corpus obtinere meruimus, omni spiritualis letitie iubilo mens nostra  plausibiliter hilarescat, et ei potissimum a quo omne datum optimum et omne donum perfectum est , laudum gratiarumque rependere preconia non desistat. Dignum et hoc nichilominus est, ut dum eiusdem translationis sacra solemnia annua reuolutione recolimus, ipsi quoque mentes nostras a terrenis actibus et desideriis ad celestia ac perpetua transferamus, ut, dum glebam eius corporis tantopere apud homines in terris uenerari conspicimus; quantum glorie pondus apud angelos in celestibus, ubi profecto uerus et incomparabilis honor est, possideat, perpendamus. Sed libet iam translationis eius historiam, secundum certissimam fidem gestorum, ad fidelium populorum notitiam litteris tradere, ut nullo deinceps de tante huius solemnitatis origine  prorsus expediat dubitare; quin potius in laudem et gloriam Dei qui mirificat sanctos suos, omni deuotionis genere studeat tam corde quam ore prorumpere, dicens: Quis similis tibi in diis, Domine, quis similis tibi, gloriosus in sanctis, mirabilis in maiestatibus, faciens prodigia? 

Cum igitur a sancti huius uiri transitu quingentorum circiter supputatio iam uolueretur annorum, et tam pretiosus ac celestis thesaurus uilissimo quodam ac paruissimo, nec non ac uetustissimo, non dicam oratorio, sed tugurio, satis indecenter requiesceret, in eodem scilicet monte ac loco, quo uitam solitariam, imo sanctissimam egerat, non utique procul a Beneuenti menibus, sed quasi millibus  octo, iamque decreuisset omnipotens Deus sacrosanctas eius reliquias, et ad sui nominis gloriam et ad fidelium prouidentiam reuelare, talis profecto ipsius dispositione prouenit occasio: Quadam denique die, cum Robertus egregius comes, Rainulfi scilicet comitis filius, uir plane et in secularibus strenuus, et in diuinis deuotus admodum, prout fas suppetit, ac studiosus, cum latomis ac cementariis qui aulam sancte Dei Genitricis apud Caiatiam eius imperio studiosissime construebant sederet, et satis anxie cogitaret unde uel qualiter sanctorum reliquias posset acquirere, quibus iuxta deuotionem suam eamdem Genitricis Dei basilicam honoraret, contigit ordinatione diuina ut hora eadem  domnus Madelinus, uenerabilis abbas monasterii Sancte Sophie de Beneuento, una cum domno Guiso abbate monasterii Sancti Lupi, ad eum pro quibusdam monasterii sui utilitatibus aduenisset. Cumque pariter consederent, et de quibusdam inter se negotiis aliquantisper tractarent; tandem inter loquendum percontatur comitem abbas unde tandem sanctorum reliquias ad ipsius ecclesie consecrationem speraret. Animaduertens itaque uir prudens non sine Dei nutu id se abbatem interrogasse quod ipse paulo ante uersabat in corde: Deus, respondit, et sancta eius Genitrix prouidebunt hec ad gloriam nominis sui qualiter illis placuerit. Ad hec abbas gratulabundus: Quod mihi, inquit, repensurus es beneficium, si non modo paruas aut forte ignotas uel  dubias corporum sanctorum particulas dedero, sed integrum prorsus tibi sancti cuiusdam corpus intra comitatus tui ditionem ostendero, quod possis promereri continuo? Exhilaratus ad ista plurimum comes, et in spem tante pollicitationis erectus: Nihil, inquit, est certe in toto honore meo, quod me irreprehensibiliter dare et recipere te conueniat, quod non tibi presto donetur, si quod promittis ore, opere fueris exsecutus. Subinfert protinus abbas: Non aurum a te, non argentum, seu quodlibet seculare, quod nequaquam mee professioni competit, exigam. uerum enim uero illud quod tue saluti, quod tuo honori, quod tuo denique officio potius congruat queram. uolo igitur simul et flagito, ut omnium rerum nostro monasterio pertinentium in tuo duntaxat consistentium  comitatu, custodem, aduocatum ac defensorem te ab hodierna die constituas, ut ea que a prauis quibusdam subtracta uel diminuta sunt, eidem sancto cenobio, prout tibi posse fuerit, gratanter restituas. Quod uidelicet modo si irrefragabiliter te exsecuturum spoponderis, quod ego quoque sum pollicitus, protinus obtinebis. Promptissime comes uniuersis mox eius petitionibus annuit, insuper etiam coniugem suam testem rei huius ac mediatricem, sicut exegerat, posuit.

His ita firmiter utrinque depactis, retulit abbas comiti omnia que de sancto hoc uiro in Dialogis beati Gregorii legerat, quod uiderat, quod certo certius nouerat: In monte, inquiens, qui hodie, ex uocabulo eiusdem hominis Dei, mons Sancti Mennatis  a loci incolis nuncupatur, referente beato papa Gregorio, idem uir Dei uitam solitariam duxit, ubi etiam post felicem sui transitus cursum a fidelibus est sepultus, parua admodum super eius memoriam ecclesiola fabricata, que hactenus, licet semiruta, durat, cuius procul dubio sanctum corpus usque hodie in eadem ecclesia requiescit, sicut hoc et a ceuis nostris, et a nostris etiam maioribus frequenter audiuimus affirmari. Nam et ad commendandam uenerabilem sancti ipsius memoriam memorabile usque in hanc diem miraculum in eodem loco peragit omnipotens et mirabilis Deus. Prope siquidem ipsam ecclesiam fonticulus perspicuus oritur, qui uidelicet in usibus uiri Dei, dum aduiueret, fuisse non immerito creditur.  Hunc refert antiqua incolarum traditio per ipsum uiri Dei sepulcrum habere meatum. Quam profecto aquam femine, geniali lacte carentes, dum deuote perbiberint, protinus abundantia celestis gratie mirabiliter eorum ubera replet, et lactis copiam affatim subministrat; quodque magis mirandum est, idipsum etiam quibusque lactantibus fertur animantibus prouenire.

His comes acceptis, letitia simul et confidentia magna repletus est, et ad exquirendum, imo ad querendum tam incomparabile margaritum totis uiribus animum impulit. Perrexit itaque protinus comes cum abbatibus supradictis Alifas, indeque post biduum properauit Telesiam. Inter eundum autem, quemdam nutu diuino rusticum duas ligneas capsas ferentem offendunt, quas dato mox pretio  emptas ad recondendas in eis corporis sancti reliquias secum uehunt. Maxima siquidem fide fidens, procul dubio se reperturum quod cupiebat sperabat. Ubi aduenit Telesiam, et comedit . . . . . candente sancti desiderii flamma in pectore, minime id differendum seu recrastinandum passus, confestim illuc cum eodem abbate profectus est, paucis secum assumptis, ut suspicionem nemini faceret. Cauens tamen ne si forte uicini incole hoc presentiscerent, nullatenus id fieri paterentur, armatos aliquot de castro, quod dicitur Tocius, illuc conuenire mandauit.

Cumque ad oratorium conductum uenissent, et facta oratione foras egressi essent, aduocans quemdam fratrum qui inibi commanebat, prefatus abbas, et oratorium illud rursum ingressus, cepit ab eo  disquirere utrumnam certius sciret locum in quo beati Mennatis corpus quiesceret. Tum ille: Sicut ex maiorum, inquit, traditione, mi Pater, accepimus, certum habemus eumdem eximium Dei confessorem in ecclesiola ista pausare; sed certus pro certo locus quo lateat cunctis manet incertus. Illis ergo in hec uerba egressis, iterum comes nimium anxius et morarum impatiens, cum abbate et aliis aliquot ecclesiam ipsam ingrediens, eamdemque undique curiose perscrutando circumiens, maturabat id propter quod uenerat agere; sed ignorabat in quem potissimum locum deberet manus iniicere. uerum cum ipsius oratorii pauimentum pre uetustate simul et iniuria scabrum totum uideretur atque defossum; ante crucem tantum, que inibi stabat, aliqua illius  particula remanserat solida, propter quod plerique suspicabantur in eodem loco sanctas iacere reliquias. At comes nequaquam hoc uerisimile reputans, et iterum ecclesiam iterumque regyrans, aliquod lucidius indicium exquirebat. Tandem uero secus altare uir ualde deuotus pertransiens, respexit subito post illud sancti uiri imaginem cingulo tenus depictam, et proprii nominis apicibus insignitam. Exclamat continuo pre letitia, quasi non iam imaginem, sed ipsam rei ueritatem, ipsas sancti Dei reliquias cerneret. Accurrunt omnes, uidentesque figuram sancti uiri ac litteras gauisi sunt, minime iam dubitantes reperturos se protinus que querebant.

 Primus itaque idem comes Christum inuocans, terre fossor accedit. Sequuntur et ceteri. Et primam quidem soli ipsius faciem quasi arenariam calci commistam inueniunt. Qua mox egesta, terram reperiunt, et ea rursum defossa, impingunt in calceum pauimentum. Itaque se uoti compotes estimantes, magna cum auiditate illud dirumpunt; sed eo remoto, in puram terram iterum incidunt. Eo igitur magis instare, et terram ipsam aliquanto altius fodere; quam cum nichilo segnius eiecissent, pauimentum item de tegulis reperiunt, et eo quoque omni instantia dissipato, tertio iterum in similem priori terram deueniunt. Itaque fatigati, quasi diffidere et relinquere cepta parabant, cum feruor fidei ac deuotio comitis quiescere nullatenus acquiescens,  magis ac magis cepit instare, inuentamque terram instantius mandat eruderare. Quod dum fieret, tandem ad lapidem quo sanctum contegebatur corpus attingitur, eoque caute ac diligenter sublato, thesaurus omni pretio pretiosior inuenitur, integrum scilicet et illibatum in ossibus Mennatis beatissimi corpus. Iam uero quis enarrare pergat laudes et gratiarum actiones in Deum, gaudia et gratulationes in homines? Sed quoniam sepulcri ipsius medietas ita sub altare sita erat, ut sine illius uiolatione moueri uel leuari nullomodo posset, consuluit abbas ut archiepiscopo Beneuentano id significaretur, quatenus eius permissione liceret eis et altare confringere, et sepulcrum cum corpore simul, ut erat, leuare. uerum comes prudentiori consilio usus:  Nequaquam, ait, ne forte archiepiscopus non solum altare non uiolari, sed nec etiam corpus nobis auferre permittat imo fortasse prohibeat; nosque postmodum si fecerimus, incurramus non leue peccatum; si non fecerimus, incurramus nichilominus uoti simul fastigiique dispendium: et si non possumus, inquit, quod uolumus, uelimus id quod possumus.

Cum maxima igitur deuotione ac reuerentia iussit leuari sacras reliquias, atque in duabus capsidibus ligneis nimis diligenter locari. Sicque acceptis illis cum laudibus et canticis, gaudentes ac triumphantes inde progressi, eodem die qui erat pridie Kalendas Aprilis ad uillam, que Squilla dicitur, applicuerunt, ibique in excubiis sancti corporis noctem integram peregerunt. Altera uero die, quia Sabbatum,  Palmarum solemnitatem precedens, illucesce bat, innumera tam cleri quam populi multitudine confluente, accipientes sanctas confessoris Christi reliquias, pedester comes ipse cum omnibus qui conuenerant per millia circiter  profecti, cum ingenti tripudio et letitia, cumque hymnis et confessionibus Caiatiam detulerunt, easque super altare beatissime Dei genitricis Marie decenti honore ac reuerentia posuerunt, glorificantes ac benedicentes Dominum, qui non deserit confidentes in se et de sua misericordia presumentes. Acta autem sunt hec anno Incarnationis Dominice millesimo nonagesimo quarto, ad honorem  et gloriam eiusdem Dei et Domini nostri Iesu Christi, cui simul cum Patre et Spiritu sancto sit decus et gloria, laus et gratiarum actio, et nunc et semper, et in secula seculorum. Amen. Hec igitur sacre huius solemnitatis est causa, hec ueneranda cunctis  celebritatis hodierne materia. Et ideo quam bonum et quam iucundum, quam dignum quamque iustissimum est ut, in translatione sacri corporis, omni tripudio gaudeat plebs deuota fidelium, cui non dubium est congratulari exercitum etiam angelorum.





NARRATIO DE CONSECRATIONE ET DEDICATIONE ECCLESIAE CASINENSIS, AUCTORE LEONE MARSICANO.


 Opere pretium mihi uidetur, ad laudem et gloriam omnipotentis Dei, qualiter huius sancti et uenerabilis cenobii noua ecclesia, quoue tempore uel a quibus personis funditus renouata, constructa et dedicata sit, ad posterorum memoriam litteris utcunque mandare. Sicut enim detestandi sunt qui ea que nouerunt celanda, reuelant, ita nichilominus ingrati sunt qui ea que multorum edificationi profutura preuiderint, celant. Et quamuis non sicut decebit id enarrare me posse confidam, melius tamen hac mea imperitia aliquo modo puto scribendum, quam ad non paruum nostrum dedecus scribendi negligentia reticendum.

Cum igitur sanctissimi et eximii Patris nostri Benedicti in hoc eius uenerabili monasterio Casinensi,  quod ipse quondam strenue, Deo duce et fautore, primum construxerat, uenerande memorie domnus Desiderius, septimus et tricesimus successor, diuina dispositione ordinatus esset, omnipotenti Deo adeo charus exstitit ac deuotus, ut quod suo fideli famulo Benedicto olim promiserat, uidelicet quod locus hic, quem tunc gentibus uastandum diripiendumque tradere censuerat, in maiorem quam tunc erat statum, famam et gloriam uenturus esset, constat ab hoc inchoari et perfici uoluisse, cui tantam sue pietatis gratiam meritis Patris Benedicti concessit, ut inter ferocissimas Northmannorum gentes, que non ante multos annos finitimas quasque et contiguas terras occupauerant, tam pacifice tamque quiete consisteret, ut non solum mediocres uiri, uerum etiam ipsi  eorum principes ac duces libenter ei obedire, eiusque uoluntati non aliter quam sui patris ac domini in omnibus parere studerent, nullusque circumquaque manentium esset qui non eius gratiam et beneuolentiam desideraret. In tali igitur pace ac tranquillitate diuinitus constitutus, post nonnullas huius sancti cenobii a se nobiliter edificatas officinas atque constructas, tandem aliquando ad renouandum a fundamentis ecclesiam, que reuera et crescenti in dies fratrum numero, parua et pretiosissimo  beati Patris Benedicti corporis thesauro indecens erat, non sine diuino instinctu animum adiecit, que uidelicet, ut compendio loquar, anno ab Incarnatione Domini millesimo sexagesimo sexto omni nisu et studio edificari cepta cum atrio et porticibus suis, in quinque annorum spatio omni est gloria et decore perfecta. Cuius quidem columnas omnes uniuersosque pauimenti lapides ab urbe Roma magno labore et non paruo pretio conuexit, ipsamque ecclesiam mirificis operibus et pene temporibus istis incognitis, artificibus ex diuersis orbis partibus et ab ipsa quoque regia urbe Constantinopoli maximo ere conductis, decentissime decorauit.

Parietibus autem in circuitu pulchra colorum uarietate depictis, absidam, et arcum maiorem, et  atrium musiuo pretiosissimo adornauit. Pauimentum uero totius ecclesie tanta tamque mirifica et pene imeffabili cesorum lapidum diuersitate distinxit, ut non lapidibus, sed floribus solum uernare putes. Que omnia uideri quidem et admirari, ut dignum tamen est, comprehendi uix ab aliquo possunt. Quantitatem autem ipsius ecclesie, et qualitatem, seu ornamenta, quoniam non fuit mei propositi ex integro in hoc sermone describere, et alio loco cum reliquis operibus predicti domni abbatis latius, Deo uolente, comite uita, pandentur, id tantum quanta gloria quantaque frequentia sit consecrata, pro posse narrabo.

uenerande memorie domnus Alexander II papa eo tempore sanctam Romanam Ecclesiam sapientissime  et religiosissime gubernabat. Hunc ergo domnus abbas, ut decebat, deuotissimus adiit, eumque ut ad tante ecclesie consecrationem accedere dignaretur, orauit. Quo uelociter, utpote pre cunctis ei familiarior, impetrato, Ildebrandum quoque archidiaconum, ac reliquos Romanos episcopos et cardinales officiosissime inuitauit. Optimum autem mihi et non contemnendum uidetur, nomina et numerum episcoporum et magnatium aliquot qui adfuere  memorie  tradere, quatenus eorum numerositate, innumera etiam populi multitudine, qui tunc undique terrarum confluxit, ipsius dedicationis gloria innotescat. Sunt autem hi:

    Ioannes episcopus Portuensis.
    Ioannes episcopus Tusculanensis.
    Ubaldus episcopus Sabinensis.
    Alphanus archiepiscopus Salernitanus.
    Ildebrandus archiepiscopus Capuanus.
    Ioannes archiepiscopus Neapolitanus
    Ioannes archiepiscopus Surrentinus.
    Girardus archiepiscopus Sipontinus.
    Bisantius archiepiscopus Tranensis.
    Drogo archiepiscopus Tarentinus.
    Erasmus episcopus Signinus.
     Petrus episcopus Anagninus.
    Honestus episcopus uerolensis.
    Ambrosius episcopus Tarracinensis.
    Leo episcopus Caietanus.
    Pandulphus episcopus Marsicanus.
    Palumbus episcopus Soranus.
    Martinus episcopus Aquinensis.
    Guilelmus episcopus Theanensis.
    Ioannes episcopus Calenus, siue Foriclaudiensis, ut est in bulla Alexandri II.
    Petrus episcopus uenafranus.
    Goffridus episcopus Auersanus.
    Ioannes episcopus Picenus.
    Maraldus episcopus Pestanus.
     Albertus episcopus Boianensis.
    Rogerius episcopus Ciuitatensis.
    Campo episcopus Draconariensis.
    Stephanus episcopus Troianus.
    Balduinus episcopus Melfitensis.
    Ioannes episcopus Cannensis.
    Robertus episcopus Florentinensis.
    Nicolaus episcopus Termulensis.
    Guilelmus episcopus Larinensis.
    Petrus episcopus Guardiensis.
    Ioannes episcopus uigiliensis.
    Innacius episcopus Monorbinensis.
    Guilelmus siue Guibertus episcopus Rubbes
    Datto episcopus Ostunensis.
    Petrus episcopus Monopolitanus.
     Ioannes episcopus Iuuenatiensis.
    Maynardus episcopus Arianensis.
    Arnaldus episcopus Acherontinus.
    Constans episcopus uenusinus.
    Ugo episcopus Hydruntinus.
    Goffridus episcopus Perusinus.
    Theobaldus electus Castellanus, qui uidelicet altero post dedicationem die episcopus consecratus est.


At ex originali diplomate Alexandri II, quod est in archiuo Casinensi, habentur preterea hi prelati ecclesiastici interfuisse huic ecclesie Casinensis consecrationi, uidelicet:

    Idebrandus archidiaconus S. R. E.
    Petrus Dam. Ost. episcopus


 Et post episcopos omnes ni cardinales subscribunt iam dicto diplomati.

    Ego Firminus card. S. R. E.
    Leo card. . . . . .
    Stephanus card. presbyter.
    Landulphus card. presbyter.
    Leo card. presbyter, pro omnibus presbyteris cardinalibus, diaconibus et clericis S. R. E.


Monachorum uero quot millia cum suis abbatibus ad tante festiuitatis gloriam conuenerint, nequaquam recoli, quia nec uideri quidem omnes potuerunt.

Principes autem Capuani, Richardus, et Iordanus filius eius, et Iordanus Patruus, Gisulphus princeps Salernitanus, Pandulphus princeps Beneuentanus,  Sergius dux Surrentinus, Raynulphus comes.

Ceterorum autem potentium comitumque, seu nobilium omnium circumquaque terrarum tanta adfuit multitudo, ut eorum numerum nedum nomina recensere, multe otiositatis indigeat. Quid autem populorum turbam memorem? que proculdubio tanta exstitit, ut non modo totius monasterii ambitum, non modo omnium officinarum etiam tecta compleuerit, sed et ipsa quoque itinera ab ipso uertice montis usque ad radices eius ita frequentia constipatione sua repleuerit, ut uix alicui fortissimo aliquo modo inter eos gradiendi facultas esset.

Omnibus igitur his summo gaudio precipuaque deuotione tante festiuitatis gratia congregatis, summo, ut oportuit, honore dedicata est prefata ecclesia  prima die Kalend. Octobrium, die Sabbati, anno diuine Incarnationis 1071, ind. IX, cum quinque altaribus suis, ex quibus uidelicet duo, id est S. Benedicti et S. Ioannis prefatus uenerabilis papa Alexander manu propria consecrauit: altare uero Sancte Marie Ioannes episcopus Tusculanensis; Sancti uero Georgii Ubaldus episcopus Sabinensis; Sancti autem Nicolai Erasmus episcopus Signinus conseerarunt.

Peractis itaque omnibus, et missa a Romano pontifice solemniter celebrata, multisque a populo oblatis donariis, et non tantum iis qui tunc aderant, sed et uniuersis qui per continuos octo dedicationis dies festiuitatis deuotione conuenturi essent, ab eodem beatissimo pontifice absolutione data, unusquisque  gaudens et exsultans recessit ad propria. Huius autem absolutionis gratia tanta deuotione tantaque frequentia per continuos octo dies huc undecunque concursum est, ut quasi non se fidelem putaret qui particeps tante solemnitatis non fieret. Hec omnia ita fuisse nemo legentium ambigat, que utique non ab aliis tradita, sed reuera propriis oculis uisa descripsimus. Transactis uero a dedicatione huius ecclesie tribus annis, totidemque mensibus, anno uidelicet a Saluatoris Natiuitate 1075, incipiente III Non. Ianuarii, ecclesia B. Bartholomei apostoli, que ad occidentalem partem maioris ecclesie satis decenter sita est, cum grandi iterum letitia et exsultatione cunctorum fratrum honorifice dedicata est a Ioanne  Sorano episcopo, ubi etiam non minima particula brachii eiusdem beati apostoli in argentea capsella uenerabiliter recondita est.

Eodem etiam anno, post octo circiter menses, relique due basilice pulcherrime in extremis exterioris atrii turrium modo hinc inde locate, pari studio et honore sacrate sunt 4 Idus Septemb.; quarum alteram, que a dextra parte ad honorem B. archangeli Michelis constructa est, predictus Ioannes Soranus episcopus, alteram uero, que a leua, ad honorem B. apostolorum principis Petri fundata est, Leo episcopus Aquinensis diuino numini, ipso domno abbate omniumque fratrum presente conuentu, cum magna letitia et deuotione sacrarunt.

Porro cum ab hac dedicatione annus iam quartus  decimus, et ab Incarnatione Dominica millesimus et nonagesimus uolueretur, tribus iam annis, et tribus ac sexaginta diebus, transitu reuerende ac semper honorifice memorande memorie Desiderii abbatis elapsis, presidente atque iubente domno Oderisio, reuerentissimo atque dignissimo successore ipsius, dedicata est ecclesia sancti confessoris Christi Martini, quam predictus uenerabilis abbas Desiderius in loco ipso ubi olim a beatissimo abbate Benedicto constructa fuerat, circa portam scilicet monasterii, mirifice ac pulcherrime in sexdecim marmoreis columnis erexerat, quamque tam musiuo quam etiam diuersis picturarum coloribus optime decorauerat. Dedicata est autem XIu Kal. Decemb., ipsa uidelicet die octauarum eiusdem beatissimi confessoris  Christi Martini, feria II, cum tribus altariis suis, ingenti frequentia ordinis diuersi uirorum, et maxima uniuersorum letitia, quorum primum atque precipuum in honore ipsius B. Martini dedicauit uir uenerabilis domnus Ioannes episcopus Tusculanensis; illud autem quod ad dexteram ipsius basilice situm est, in honore S. Erasmi martyris consecrauit domnus Raynaldus episcopus Caietanus, qui ipso anno ex hoc nostro monasterio eidem ecclesie datus fuerat episcopus: tertium uero, quod a parte sinistra statutum est, in honore gloriosi confessoris Christi Ambrosii benedixit domnus Honestus, reuerentissimus episcopus uerulanus. Fuere autem cum eis in hac dedicatione episcopi etiam alii tres id est  Lambertus Alatrinensis, Roffridus Soranus, nec non et Leo episcopus uenafranus. Quod autem tandiu post Patris Desiderii transitum consecratio basilice huius dilata est, hoc fuit in causa, quia et picture partem aliquam, et pauimenti non modicam, ad complendum, morte preuentus idem abbas reliquerat. Que omnia successor illius studiosissime percomplere, et addere que necessaria, curauit, et sic eam dedicari, quatenus premissum est, honorificentissime fecit.

Annis item post ista tribus, et tribus insuper ac septuaginta diebus exactis, anno scilicet Incarnationis Dominice 1094, Indictione secunda, mensis Ianuarii die tricesima, secunda feria, dedicata est ecclesia Beati Andree apostoli, presidente, atque  iubente iam dicto abbate domno Oderisio, qui eamdem basilicam a fundamentis exstruxerat ab orientali parte maioris ecclesie, inter absidam uidelicet ipsius et domum infirmorum, habens cemeterium fratrum a latere dextro, a sinistro uero claustrum, licet paruulum, tamen pulcherrimum. Dedicata est autem a Dom. Raynaldo Caietano episcopo, iam superius memorato, cum ingenti deuotione et exsultatione fratrum uniuersorum, ea nimirum die qua castrum quod Fratte dicitur, ultra omnem spem, meritis beatissimi Patris Benedicti, miseratione diuina, recepimus, quod uidelicet triennio ante a uicinis Northmannis furatum nobis fuerat atque peruasum, sed die XIII. . . . . Domino auxiliante receptum, atque ob sempiternam illius triumphi  memoriam in eadem die consecrationis hoc solemne statutum. Est autem predicta basilica instituta ad utilitatem infirmorum fratrum, lignis quidem ac tegulis firmissime contignata, fenestris uitreis optime decorata, diuersis sanctorum historiis pulchra colorum uarietate depicta, pauimento quoque multimoda incisione marmorum artificiose constructa. Quodque omnibus his est longe precipuum, multis ac preclaris tam apostolorum quam Martyrum nec non et confessorum Dei reliquiis studiosissime consecrata. Quorum omnium nomina cum reliquarum ecclesiarum pignoribus pariter suis in locis, Domino iuuante, scribemus.





PETRI DIACONI AC BIBLIOTHECARII SACRI CASINENSIS ARCHISTERII, DE uIRIS ILLUSTRIBUS CASINENSIBUS OPUSCULUM Ex celeberrima bibliotheca Barberina depromptum, notisque illustratum studio et opera Ioannis baptiste MARI, Romani, Sancti Angeli in foro Piscium canonici.






MURATORII PRAEFATIO.

Primus qui hunc Petri Diaconi Casinensis monachi et bibliothecarii libellum e tenebris in publicam lucem deduxit, fuit Ioannes Baptista Marus, Romanus, S. Angeli in foro Piscium canonicus, qui descriptum ex ms. codice bibliothece Barberine una cum supplemento Placidi monachi Casinensis, suisque notis, edidit Rome anno 1655. Tum recusus est liber in bibliotheca Patrum, tom. XXI, pag. 345. Parisiis quoque anno 1666, ac demum in Bibliotheca ecclesiastica a cl. uiro Ioanne Alberto Fabricio, Hamburgi anno 1718. Auctoris nobile genus, acta, et scripta nichil est quod ego recenseam, quum, preter alios de ecclesiasticis scriptoribus agentes, Marus ipse in notis multa de eo attulerit, ut actum agerem, si plura referrem.





ILLUSTRISSIMO ET REuERENDISSIMO D. I. BAPTISTAE BARSOTTO DE PUCCINIS Preposito Isnensi, protonotario apostolico, sacre Cesaree Maiestatis consiliario, ac eminentissimi cardinalis ab Harrach cubili prefecto.

Accedit ad te, Illustrissime domine, libellus iste gemina de causa, sponte mea, et iure suo: etenim tantam humanitatem, sapientiam, nobilitatemque in te omnes suspicimus, ut non minus orbis uniuersus litteratorum tibi per beneuolentiam connectatur, quam olim catena Homerica tellus celo coniuncta fuit; neque id mirum mihi, qui singularem tuam indolem perspexi, per quam instauratur apud nos Pythagoricus ille concentus, quem apud superos auditum ueteres memorant. uirtutibus scilicet ac nobilitate abundas, que tam iucunde, tam amabiliter tam canore penes homines accipiuntur, ut harmoniam plusquam terrestrem efficiant. Testatur genus et proauos tuos non modo Lucensis patria, que agnoscit in tuis sanguinem suum, sed illa nobilium animarum parens et altrix Polonia, que Ioannem Baptistam Puccinum auum tuum Italicorum secretorum apud Augustum Sigismundum conspexit et participem et interpretem; quem in Germaniam ad Ferdinandum II Cesarem aliosque complures principes legauit regie uoluntatis administrum gratum omnibus nec sine ornamento ac prerogatiua ab ipso Cesare principibusque dimissum. Tuas uero uirtutes, si per modestiam licet, non sola Roma, non sola Germania, sed omnes pene prouincie ad quas fama tue dexteritatis peruenit, laudant et probant. Bohemia certe debet tantum tue fidei ac prudentie, ut eminentissimus Prage archiepiscopus non alium delegerit ac uelit Rome suarum rerum curatorem quam te. Nunquam orationis finem facerem, si uellem reliqua et innata uel collata tibi a principibus ornamenta describere; et preterea tue modestie iniuriam facerem, et fortasse feci; sed hec fuere indicanda ut constaret libellum istum sponte sua ad te accedere. Magnes est uirtus; non modo corda, sed etiam opuscula hoc magnete trahuntur.

uerum non modo sponte sua, sed etiam iure suo ad te properat, tibique debetur. Quisnam ignorat quantum ames sacram Diui Benedicti familiam? quanta mediteris ad illius splendorem augendum? quanta pietate Sublacense cenobium frequentes, colas et uenereris? nec immerito. Hic enim summus ille Christiane Sanctimonie athleta et magister per ingens miraculum uenenata pocula elusit, Stygias insidias euasit, tam insignis deque Ecclesia optime meriti ordinis fundamenta iecit; quodque stupendum est, tot in dies e celo largitur fluenta gratiarum, ut uideatur esse locus huiusmodi officina celestis liberalitatis, ut omittam summorum pontificum Paschalis II, Urbani u, Leonis IX, Clementis III et uI, Eugenii Iu, Ioannis X, Benedicti uI, ac ipsius sancti Gregorii Magni testimonia, quibus Sublacense Benedicti sacrarium commendatur, tanquam et Ecclesie thesaurus, et Benedictine Familie seminarium.

Porro hic liber est scriptus a Petro Diacono monacho ac bibliothecario Casinensi, nec aliud complectitur quam notitiam lucubrationum, moresque uiuorum illustrium Casinensium, hoc est propria et immortalia ornamenta eiusdem ordinis, cui tu tantum tribuis, adeoque ad te iure suo accedit, tuo etiam patrocinio et ere subleuandus. uale.

Ioannes Baptista MARUS F.






I. BAPTISTAE MARI PRAEFATIO.


 Dialogos uictoris pape tertii  , olim Desiderii abbatis Casinensis, inter blattas et tineas conflictantes, annis preteritis e uaticana bibliotheca depromptos, cum in lucem protraxerimus, quidam diobolaris sciolus illis perlectis, uirtutes Casinensium nos nimis extollere conquestus est; critica fronte asserens perpauca aut nulla fuisse ea ad que perscribenda et peruulganda ingenium Casinenses contulerint; neminemque fere se in grauioribus conscribendi laboribus exercuisse, honestissime glorie stimulis concitatum aliquid exarasse. Hactenus nimis profecto patienter hominem insulsius obtrectantem audiuimus, cuiusque etiamsi omnia dicta referre uellemus, plane esset otio nostro abuti, presertim cum scriptis prodigia se editurum elato supercilio promiserit.


O rem ridiculam, Cato, et iocosam,
Dignamque auribus, et tuo cachinno!

 Licet enim ordo monasticus semper obtrectatores suos habuerit, ut recte prodiderunt SS. Hieronymus pluribus in locis, et Chrysostomus in illo preclaro uite Monastice Clypeo, et alii antiquiores; nunquam tamen audacius hoc nostro seculo id factum est ab impudentibus hereticis, apud quos in tantam deuenit detestationem idem monasticus ordo, ut nonnulli solo intuitu a librorum quamuis optimorum lectione abstineant, quod monachi nomine sint tantum prenotati; locumque etiam prouerbio plerumque faciant, monacho indoctior, que risum quoque mouere possent Heraclito obstinate lugenti: imo nec defuit quidam misogramma, qui in detestationem atque derogationem monachorum scribere non erubuerit, uerecundante charta, et ipso atramento in minium uerso ad tantum impudentie promptuarium, nonnullos sanctos Patres monastico titulo designatos, ut opera eorum in dubium reuocaret, nunquam fuisse in monachorum numerum adscitos; dementissime existimans tam solidum ualidumque esse  hoc unicum, enerue ac ficulneum argumentum, ut exsolutus perinde fuerit onere cetera probandi. Et, quamuis nimis falsa non sint refellenda, ne uideantur posse esse credibilia, ut recte dixit sanctus Athanasius epistola ad Epictetum, approbante santo Epiphanio heres. 77; attamen nos, ne in superbiam uel ignorantiam silentium  iste nugiuendulus accepturus sit; haud ignorantes insuper multos homines esse iudicii parum firmi, qui nichil audiunt leguntue quod non credant, nisi refutatum sciant; nulla interposita mora, memores Ulpiani sententie de uerb. signif. l. 22. § 1: Minus soluit, qui tardius soluit: nam et tempore minus soluitur; preclarique etiam magni auctoris dicti: Barbaris cunctatio seruilis: statim exsequi, regium: opusculum istud pro re nata inter tenebras delitescens de uiris illustribus Casinensibus a clarissimo uiro Petro Diacono monacho ac bibliothecario eiusdem cenobii conscriptum, hactenus  ineditum, a pluribusque uiris eruditis diu quoque expetitum, nobis e celeberrima Barberina bibliotheca suppeditatum singulari humanitate ac beneficentia u. clar. Caroli Moroni, ad maledicta istius obtrectatoris euertenda ipsumque conuincendum, tibi uero, benigne lector, et bono publico promulgandum duximus; cui etiam ob argumenti similitudinem  adiungimus Supplementum manu exaratum uirorum pariter illustrium Casinensium, per Placidum Romanum monachum, ac diaconum eiusdem archisterii conflatum. Paruum quidem atque exiguum fatemur , sed accurate cogitateque scriptum a nostro Petro, qui anno 1115, quo in uiuis agebat, multa prodidit que historiam Ecclesie illustrant, ut legere est apud Leonem Ostiensem in Chronico Casinensi, cuius tertium librum ipse suppleuit, et quartum ei adiecit: pergratum ac utilem futurum etiam iis qui scientiarum studiis ducuntur, auctorum librorumque cognitione capiuntur. Multa sane in hoc opusculo, maximeque in nostris indicantur notis, que publicam merentur lucem, dum ex abditis diuersorum educitur ueterum scriptorum notitia, quorum libri intercidisse credebantur; qua spreta librorum auctorum notione, in tenebris forsan perpetuo iacuissent; et, ut tumulus  corpus contegit, sic nomen eorum in omnem fere etatem obruisset, eorumque dein lucubrationes in priuatis sepulte bibliothecis remansissent, magno certe rei litterarie damno; cum hac tempestate magna doctrine pars existimanda sit, scire qui libri auctorum legendi, qui non legendi sint. Necessarium enim est haud ignorare qui scripserint, et de quibus scripserint, fontesque nosse unde hauriri possint ea que uel ad scientias alendas, uirtutes procreandas, uel detestanda uitia, magno usui sint futura; cum absque Bibliothecis ferme inermis sit religio, et inanis sapientia. Hec autem consideratio, et per se iucunda, ac ingenuo homine digna est, cum ad delectum auctorum, tum ad excitandos animos studiosorum plurimum faciat: quemadmodum Miltiadis trophea Themistoclem dormientem excitabant; sic doctorum hominum uolumina, que in hoc libello commemorantur, ad laborem, laudemque studiosorum animos inflammare debebunt. Et sicut  omni solatio uiri docti priuari uidentur, cum illis lectio interdicitur, ut olim nonnullis irrogatum hoc pene genus legitur a Tiberio apud Suetonium: Quibusdam, inquit, custodia traditis, non modo studendi solatium ademptum, sed etiam sermonis, et colloquii usus: sic omne solamen ex lectione recipiunt. Fassus est id Angelicus Doctor, qui sacrarum litterarum monimenta tanti faciebat, ut de more diceret, se unius B. Chrysostomi homitias, urbi Parisiensi diuitiis omnibus refertissime, sed uel ipsis imperiis, serio anteponere. Libri profecto uelut studiorum instrumenta medullitus delectant, colloquuntur, consulunt, et uiua quadam nobis, atque arguta familiaritate iunguntur. Sola denique scripta sunt, que mortales quadam fame immortalitate perpetuant, et actibus ueterum, quos traducunt ad posteros, nullam permittunt obrepere uetustatem; docet Petrus Blesensis epist. 77. Unde uere Martialis:

Chartis, nec furta nocent, nec secula presunt,
Solaque non norunt hec monumenta mori.
 Possidius namque in calce uite sancti Augustini, eius perpetuam fore memoriam ob libros conscriptos, haud falsus uates confirmauit; adducto etiam hoc secularis pete de se loquentis epitaphio, quod tumulo suo adscribi uoluit:

uiuere post obitum uatem, uis nosse, uiator?
Quod legis, ecce loquor: uox tua nempe mea est.
 Preterea opere pretium est nosse, non solum innumerabiles fere monachos ex hac nobilissima academia Casinensi prodiisse cuiusuis doctrine genere refertos; uerum etiam assidua fuisse diligentia, pietate ac intentione, sanctorum Patrum, aliorumque uirorum doctorum uolumina exscribendi; ut postea in rebus dubiis ad Mss. codices et antiquos impressos, ex quibus uere lectiones restituuntur, tanquam ad oracula quedam tutissime uiri docti, ac eruditi confugere ualerent; quod lege cauerunt prudentissimi imperatores Theodosius et ualentinianus, lib. I. Cod. Theodos., De responsis prudentum: cum non modo auctoribus plerisque deficimur, sed etiam hi, qui ad manus, non eque omnes emendati sunt. Unde plane ridiculi censeri debent, qui emendatone, an inemendato libro utantur, sua nichil putant interesse; cum certe si deprauatis utimur codicibus, nil aliud supersit, nisi, ut Ixioni similes umbram pro re, errorem pro scientia amplectamur. Premissa hac igitur animaduersione, subnectenda uenit hec obseruatio,  tantam nempe diligentiam in accurate exscribendo fidelium illam prisci eui pietatem adiunxisse; ut nec promiscue omnibus Euangelium, Psalterium aut Missale exscribere licitum fuerit; sed perfecte etatis homines huic muneri eligebantur, ut errores magis cauerent. Quod notatum legitur in capitulari Aquisgranensi, cap. 72: Si opus est Euangelium, uel Psalterium, et Missale scribere, perfecte etatis homines scribant cum omni diligentia. Et quidem nullus labor, qui manibus exercetur, magis monachis conuenit, quam officium scribendi; cum illud sit manu hominibus predicare, digitis linguas aperire, salutem mortalibus tacitam dare. uide que Gerson late disputauit integro libro De laude scriptorum, hoc est exscriptorum, siue amanuensium; ac Trithemium, qui pariter integrum De laudibus ipsorum conscripsit librum: adi Theophilum Raynaudum societatis Iesu, alterum pene Didymum Chalcenterum de bonis, ac malis libris partit. III, erotem. 4, fol. 309.  Tantaque etiam industria, ac studio incredibili insuper usi esse traduntur, ut continuo uelut uno opere eamdem incudem diu noctuque tundentes, scriptos Codices aliqui artificiose conglutinarent, mira animi attentione corrigerent alii, rubro ceteri exornarent, Theodosii imperatoris exemplum imitantes, qui cum a publicis uacaret, libros sacros tanta elegantia scriberet, ut Calligraphi nomen inde acceperit; testis est Raderus in Aula sacra, cap. 6. Imo illotis manibus sacros codices contingere piaculum ulterius existimauerunt. Quod simile quidpiam etiam a Gentilibus factitatum reperimus, ita tamen, ut preter manus, etiam pedes, auresque lustrarent. Plutarchus, orat. II, De esu carnium, ita loquitur: Quanquam nos fortasse peccamus, qui libros istos attingimus non lustratis manibus, pedibus, auribus. Quam uero gratus diuine bonitati esset labor iste exscribendi, perspicuo ac euidenti miraculo declaratus agnoscitur; dum Trithemius memorat, De  laudibus scriptor. man., cap. 6, fuisse in quodam cenobio Benedictinorum quemdam monachum, qui in scribendis ad ornatum bibliothece uoluminibus, sedulum, elaboratumque ponebat studium; ita ut quotiescunque a diuino potuisset uacare officio, ad secreta celle se conferens huic sancto labori insisteret; unde et multa sanctorum opuscula cum ingenti deuotione descripserit. Huius mortui ossa cum post multos annos exhumarentur, tres digiti dextre manus, quibus tot uolumina scripserat, tam integri et incorrupti inuenti sunt, ac si eodem tempore sepulcro fuissent impositi; reliquum autem corpus, ut moris est, consumptum ad ossa fuerit. Simile etiam factum de Richardo Anglo Premonstratensi legere est apud Cesarium lib. XII, cap. 47. Hinc uiri pietate ac eruditione insignes, diuinam prouidentiam tanti habere laborem istum exscribendi animaduertentes  in florentissimam academiam Casinensem, ueluti litterarum tunc temporis seminarium, innumerabilem pene Mss. ac impressorum copiam transtulerunt; ita ut hodie in tota Italia nulla sit paulo celebrior bibliotheca, que non aliqua ex parte ipsorum nobilibus thesauris locupletetur. uide que notauit noster Petrus in Auctario histor. Casinens. lib. III, cap. 62, edit. uenete, de libris, quos solum Desiderius abbas, deinde uictor Papa tertius, exscribi curauit; et tunc non immerito fidem nobis dabis; uelleque propterea sacrum Asceterium Casinense eruditionis merita laude spoliare, est rem manifestam negare, non secus atque olim Zeno motum e rerum natura sustulit, niui candorem detraxit Anaxagoras; et Soli concessam ab omnibus astronomis magnitudinem Epicurus. Facessant denique hec ludicra risu potius despicanda, quam disputatione seria confutanda; et producamus, post  fabulam tantam istius polymythi sycophante, id, quod illustris ille ecclesiastice antiquitatis preco cardinalis Baronius tom. IX anno 716, suis Annalibus de Casinensibus intexuit: Sed et illud, inquit, absque trepidatione mendacii asseri iure potest: nullum unquam toto Christiano Orbe exstitisse aliquando monasterium, ex quo tot uiri sanctitate conspicui, atque doctrina, tanta numerositate, ad regimen sancte apostolice sedis adsciti fuerint; ut plane dici possit fuisse idem aliquando seminarium sacrorum antistitum, prout que suo loco dicturi sumus manifeste docebunt. uertat nunc igitur se in omnes formas Proteus iste, et Casinensium academiam, ut libet, oppugnet simul cum iis qui in ipsa fece ignorantie uolutati, omnibusque pudoris repagulis perfractis, otiosam appellarunt, omnisque rei litterarie expertem etiam crediderunt. Hec tibi, benigne Lector, significare uoluimus, umbraticos impugnatores, dentesque Theoninos Casinense archisterium cenobitarum sanctitate, ac doctrina celeberrimum non  metuere, cum tantorum doctorum refugium sibi ipsi patere uideat; totque ex se tanquam preclaros genuisse filios, qui ingenii sui monumentis, omnique honarum litterarum genere Christi Ecclesiam locupletarunt. ueritas defensore non eget, et mendacium plerumque cadere nullo impellente, ac se ipsum subuertere, dixisse Augustinum memor esto. Demum ne mireris obnixe precamur, si non cunctos noster Petrus scriptores Casinenses, et omnes eorum, quorum meminit, lucubrationes recensuerit; presertim cum pedem e nauigio ponere animus ei non fuerit; quod facile dignoscimus e scriptis eius, uti e uestigio Hercules: sed pro certo habendum, multa diuersorum Scriptorum monumenta, superstite Petro, adhuc in diuersis priuatis bibliothecis latitasse, omniaque propterea legere, aut expiscari ex animi sententia non ualuisse; maxime hominem publicis, priuatisque negotiis districtum, commodiori tempore omnes annotaturum. Et si forte, mi lector, hec minus ad  gustum tuum; en patrocinium: scias quod ab indiligentie crimine tueri eum possumus, non solum exemplo, quod neque Trithemius, aut Pantaleo, aut Cornelius Callidus, cum de Germanis, neque Sammarthanus cum de Gallis; neque Ferd. Matamorus, cum de Hispanis; neque Folieta, cum de Liguribus; neque Mireus, cum de Flandris; neque Hebediesu, cum de Chaldeis , neque alii, cum de ciuibus suis, aut sociis scriberent, omnes tunc simul complexi sunt; quos maiori forsan adhibita diligentia, aut fortuna magis propitia complecti potuissent: uerum etiam sententia uarronis, qui aiebat neminem reprehensum esse, qui stipulam reliquisset ad spicilegium quod confirmauit Columella de re rustica: In magna silua, inquiens, boni uenatoris est, feras indagare: quamplurimas capere, neque cuiquam culpe fuit non  omnes cepisse, presertim, cum munere suo quisquis bene fungitur, si auido lectori famem utcunque sedat, quamuis non penitus eximat. Et ut rem dicamus, si olim ciuem unum seruanti ciuica donabatur, quamnam coronam plectere debebunt musici omnes nostro Petro, dum non unius, sed plurium illustrium uirorum nomina ab interitu uindicauit, thesaurosque elucidauit inuisos? Uni sapienti notum est, quanti res queque taxanda sit. Denique superfluam rem etiam nos non agere, cum iam de scriptoribus Casinensibus Trithemius, Arnoldus Wion, aliique abunde quoque id prestiterint, in eorum indice non tam sollicitos fuisse, inscius ne sis, quin multos non agnouerint; et quos agnouisse se referunt, singula accurate eorum postea non recitasse opuscula. Fruere igitur, studiose Lector, Casinensium laboribus, tibique persuadeas: quod si amor, studiumque litterarum te incendit  ex polymathie Casinensis thesauris aliqua istorum heroum litterariorum scripta transcribere, uel excusa cum Mss. conferre; scito nostris temporibus librorum pretium te non remoraturum; sicuti de Platone legitur, qui tres  Philolai Pythagorici libros decem millibus denarium, etiam in difficultate rei familiaris, est mercatus, ex quibus plura in suum deinde Timeum usurpauit, ut auctor est iurisconsultus Gallus Antiq. Roman. lib. Iu par. 2, cap. 16, et de Aristotele, qui creditur libros pauculos Speusippi emisse tribus talentis Atticis, quorum summa fit apud Romanos H. S. duo et septuaginta millia, teste A. Gellio lib. III, cap. 17. Nec etiam animum tuum perturbatum, ignauumque reddere debebit exemplum Nicolai u, summi pontificis, qui ducatorum quinque millia ad se Euangelium diui Matthei Hebraicum afferenti promiserat, ut scribit Eckius homil. de Sancto Mattheo; cum Casinenses non inducti pecunia, sed studio glorie diuine, beneuolentia, ac liberalitate paratos se offerunt tibi illa prodere; et tanquam te ueterum scriniorum excussorem, manuscriptorumque exemplarium conquisitorem agnoscentes, ad illa euulganda cohortabuntur, impellent, gratique animi calcaribus insuper perurgebunt. Reminisci quoque te uolumus, fauore,  non odio, dignam hanc nostram esse propensissimam bene de republica litteraria merendi uoluntatem: dum totum nostrum studium hisce thesauris reperiendis, tuo et bono publico impendimus. Aue mi lector, et faue.



DE uIRIS ILLUSTRIBUS CASINENSIS CeNOBII.



PROLOGUS.


Coactus assiduis tuis imperiis, Pandulphe presul uenerande, arduam, difficillimamque rem apicibus exarare sum orsus; illustrium scilicet uirorum Casinensis archisterii librum. Opusculum isto in tempore  nouum, obliuionique pene iam traditum; quod utinam qui perspexerint, cum quanta cordis id mestitia scripserim, aduertere ualeant: nam stupor, et hebetudo ingens nostri oppleuit pectoris arcem, cur a sexcentis ferme iam annorum curriculis in Casinensi gymnasio non exstiterit, qui hunc uilibus saltem mandaret schedulis librum, et hoc non causa inscitie, sed laborem, ac detrahentium linguas fugiendo accidit. Nunc enim illud Deiloqui est consummatum oraculum: in quo perspicimus homines semetipsos amantes, et que sua sunt querentes, non que Iesu Christi, detractionique ardentissime operam dantes. Et primo quidem a Tranquillo, Grecoque  Apollonio ceptum, sed ab illustrissimis uiris Hieronymo, Gennadio, atque Isidoro apud Romanos ad finem est usque perductum. Et quamuis ab aliis nichil est tam operose actum, quod non Hieronymi eloquentia superet; post istorum tamen e mundo  recessum, nullus inuentus est, qui illud ad calcem perduceret. Guido preterea noster institutor, moribus uitaque precipuus, ante hoc ferme septennium, opusculum scribere aggressus est illud; sed laboriosum inibi uidens iacere materias ea dimisit facilitate qua ceperat: quod si ille, longe me in sermone sensuque prepollens, rem ceptam dimisit, ego qui acumine mentis iners, sermoneque impolitus, et uariis rebus sum implicatus, quid acturus sum? Sed ad ea que imminent, stylus sequens uertatur.



CAPUT PRIMUM. DE SANCTO BENEDICTO.

 Benedictus monachorum institutor, uir egregius  ac post apostolos singularis, prouincie Nursie exstitit oriundus, ex patre Eupropio nomine, matre Abundantia, auo Iustiniano, nutrice Cyrilla. Postquam duodecim monasteria, Christo adiuuante, construxit temporibus Iustiniani imperatoris, predictas cellas sub prepositis ordinans, diuino ad se facto responso, duobus angelis comitantibus, ad Euangelium predicandum, paganosque ad Christum conuertendos, Casinum aduenit; ubi templa idolorum destruens, cenobium construens, circummanentes paganos ad Christum conuertit. Scripsit autem iam senex in eodem Casinensi cenobio monachorum regulam, discretione precipuam, sermone luculentam, epistolas uero duas; primam ad Remigium Rhemensem archiepiscopum; secundam ad  Maurum suum discipulum, quem in Galliis ad predicandum direxerat, elegantissimo sermone composuit. Fuit autem temporibus Anastasii, Zenonis, Iustini, et Iustiniani imperatorum; sepultus uero est in Casino in ecclesia Sancti Ioannis Baptiste ante altare, ubi a toto orbe uenerabiliter honoratur.



CAPUT II. DE FAUSTO.

 Faustus eiusdem Patris discipulus, septennis in Casino oblatus, et a sanctissimo Benedicto cum Mauro Casinensi preposito in Gallias directus, post suam reuersionem, beati Mauri uitam ex iussione Abbatis Theodori lucidissime ualde composuit. Claruit autem temporibus supradictorum imperatorum, sepultus autem est in monasterio Lateranensi.



CAPUT III. DE MARCO.


 Marcus Patris Benedicti discipulus, et Casinensis monachus, uir egregius, et in Scripturis apprime eruditus. De aduentu sanctissimi Benedicti ad Casinum; de situ loci, constructioneque cenobii elegantissimos uersu composuit.



CAPUT Iu. DE SEBASTIANO.

 Sebastianus B. Benedicti monachus, Hieronymi doctoris egregii uitam describens, legendam Ecclesiis tradidit: in qua, que ei a puero institutio, quale in iuueutute studium, que in senectute ei scientia fuerit, lucidissime satis demonstrat.



CAPUT u. DE SANCTO SIMPLICIO.


 Simplicius sanctissimi Benedicti discipulus, ac  post eum in Casino abbas effectus: Regulam, quam suus magister ediderat, publice legendam omnibus monachis tradidit. uersus quoque nonnullos de eadem re descripsit. Fuit uero temporibus Iustini Iunioris, sepultus autem in Casino, iuxta corpus B. Benedicti.



CAPUT uI. DE LAURENTIO.

 Laurentius eiusdem cenobii monachus, scientia antecessorum suorum post sanctissimum Benedictum nulli inferior, factus episcopus, beati Mauri uitam, ac Castrensis episcopi passionem uersibus adornauit: historiam quoque Sancti Wenceslai, et  sermonem de beati Benedicti uigilia elegantem composuit.



CAPUT uII. DE CYPRIANO.


 Cyprianus presbyter sub Petronace abbate in eodem cenobio monachus factus, de B. Benedicti miraculis hymnum in eius festiuitate cantandum  descripsit. Claruit autem temporibus Leonis, Constantini, et Hirenes imperatorum.



CAPUT uIII. DE PAULO.

 Paulus Aquileiensis patriarchii diaconus, regisquo  Desiderii notarius, sub Theodemario abbate ad Casinum perueniens, monasticumque schema suscipiens, sanctitate, grauitate suo tempore singularis, philosophia quoque a pueritia eruditus, composuit in laudem beatissimi Benedicti uersus elegiaco metro digestos; hymnos quoque sancti Iohannis Baptiste, sanctique Benedicti; uersus ad Carolum imperatorem, ad Arichis Beneuentanum principem;  sanctique Fortunati episcopi uitam eleganter descripsit; homilias quoque quinquaginta, sancti pontificis Gregorii uitam; in Regula sancti Benedicti expositionem; ac de ingressu Langobardorum in Italiam, origine regnoque eorum, historiam ualde luculentam edidit. In historia autem Eutropii quam plurima adiunxit. Uniuersas etiam lectiunculas a principio mundi usque ad suam etatem, una cum annali computo  rhythmice composuit. Fuit, autem temporibus Caroli imperatoris. Sepultus est in eodem cenobio iuxta ecclesiam sancti Benedicti ante capitulum.



CAPUT IX. DE HILDERICO.

 1Kb] Hildericus, eiusdem Pauli Diaconi auditor, de origine preceptoris sui uita, institutione, doctrina, religione, habitu, lucidissimos uersus composuit.



CAPUT X. DE THEOPHANIO.

 Theophanius diaconus, uir eruditissimus ac disertissimus, de constructione cenobii Domini Saluatoris de aduentu sancti Benedicti ad Casinum, ac de  miraculis per eum inibi factis, et in laudem sancte Dei genetricis, et de constructione monasterii sancte Marie in Plumbariola uersus mirificos edidit.



CAPUT XI. DE BASSATIO

 Bassatius Casinensis cenobii abbas, uir Scripturis sanctis deditus, et notitia ecclesiastici dogmatis sufficienter instructus, composuit nitido satis et aperto sermone quosdam tractatus: fuit autem tempore Ludouici imperatoris



CAPUT XII. DE S. BERTARIO.

 Bertarius, supradicti Bassatii discipulus, ac  post eum abbas Casinensis effectus; uir genere et litteris nobilis, honestatis, religionis ac martyrii corona perspicuus. Scripsit non contemnenda opuscula, sed precipua sunt illa que abbas iam constitutus edidit. De sancto Luca Euangelista sermonem: de beata Scholastica homiliam descripsit: librum quoque difficillimum sententiarum tam ueteris quam Noui Testamenti patrauit ipsumque anticimenon appellauit. De uita autem, et obitu ac miraculis sanctissimi Benedicti, necnon ad Angelbergam Augustam aliosque suos amicos uersus mirificos fecit. Sed cum peccatis Christicolarum exigentibus, iusto Dei iudicio Italia ab Ismelitis deuastaretur, solusque contra eorum seuitiam ob defensionem Christianorum per decem et septem annos et . . . . acerrime expugnaret,  consilio Sarraceni habito clam nauem ascendunt; et ad monasterium Domini Saluatoris, quod situm est ad pedem Casini montis uenientes.  Ecclesiam intrant, ibique Bertharium martyrem Christi reperiunt. Cumque ad eum uenissent, dixerunt: Tu es Bertharius, qui usque nunc Christianos defendisti, ac pro illorum liberatione ad imperatorem bis ultra montes perrexisti? iustum est ergo ut pro eis mortem suscipias, ac pro fide Dei tui. Hec cum dixissent, ab eisdem Sarracenis iuxta altare sancti Martini pro fide Christi capite truncatus est. Passus est autem temporibus Ludouici imperatoris: sepultum uero est eius sacratissimum corpus iuxta ecclesiam Sancti Ioannis Baptiste in capitulo Casinensi.



CAPUT XIII. DE AUTHPERTO.

 Authpertus eiusdem cenobii abbas, uir disertus  et ualde eruditus, inter multa et preclara ingenii sui monumenta in laudem S. Mathie apostoli, necnon de Purificatione sancte Dei Genitricis, aliorumque  sanctorum, homilias ualde pulchras composuit. Fuit autem temporibus Lotharii imperatoris.



CAPUT XIu. DE ERCHEMPERTO.

 Erchempertus diaconus, paruulus et ipse B. Benedicto oblatus, de destructione et renouatione Casinensis cenobii, necnon de Ismelitarum incursione historiam necessariam satis composuit. Fuit uero tempore Ludouici imperatoris.



CAPUT Xu. DE IOANNE.


 Ioannes supradicti Casinensis cenobii abbas, uir nobilis carne et spiritu. De persecutionibus eiusdem cenobii, et de miraculis inibi factis, Chronicam succinctam, sed ualde necessariam loco descripsit. Sepultus uero est in monasterio Capuano.



CAPUT XuI. DE THEODORICO.


 Theodoricus Casinensis gymnasii presbyter, uir inter Scriptores ecclesiasticos non immerito predicandus, historiam sancti Confessoris Christi Firmani, et hymnum in laudem beatissimi Mauri uenusto stylo descripsit.



CAPUT XuII. DE STEPHANO.


 Stephanus S. R. E. pontifex, uir eruditissimus ac singularis, prius quidem S. R. E. cancellarius ac dicti Casinensis cenobii abbas effectus, post Richerii transitum carne simul et spiritu nobilissimus, dum causa consecrationis sue ad urbem Romam  pergeret, defuncto uictore Ecclesie presule, a cardinalibus et episcopis Romanus pontifex eligitur. Scripsit apud Constantinopolim aduersus Michelem eiusdem Urbis abusiuum patriarcham una cum Uberto librum De corpore Domini, in quo omnia, que Greci aduersus Latinorum sacrificium delatrabant, destruxit. Alium etiam librum de eadem re edidit aduersus quemdum monachum Constantinopolitanum. Claruit uero temporibus Constantini et Henrici imperatorum; sepultusque est in ciuitate  Florentie, ubi multa signa usque in hodiernum diem per eum Deus patrare non cessat.



CAPUT XuIII. DE uICTORE.

 uictor, et ipse apostolice sedis pontifex, Casinensis abbas, compunctione timoris Dei plenus, castitate singulari, professione et opere monachus, in nuptiis sponsam suam relinquens, eremum petiit, ibique sancte religionis habitum sumpsit: cuius fugam rabido furore insequentes parentes, eum  repertum ueste monastica exuunt, militaribusque illum tegminibus induentes, ad eius genitricis domum Samnium usque deducunt. Inde igitur, nacta quadam hora aufugiens, Sancte Trinitatis cenobium petiit. Inde igitur Magelle eremum, ac dein montem Casinum adueniens, monasticam isthic consecrationem accepit. Factus deinde abbas, totum Casinum cenobium renouauit. De miraculis preterea, que a B. Benedicto et a monachis Casinensibus gesta sunt, una cum Theophilo diacono libros edidit quatuor. Cantum etiam B. Mauri composuit, in quibus qui uuit artis grammatice tramitem, et monochordi sonori Magade reperiet notas. Factus dehinc sedis apostolice pontifex scripsit ad Philippum regem Francorum, ad Ugonem Cluniacensem abbatem  quamplures epistolas. Claruit autem temporibus imperatorum Michelis, Constantini, Alexii, atque  Henrici. Sepultus uero est in absida capituli Casinensis.



CAPUT XIX. DE ALPHANO.

 Alphanus Salernitanus archiepiscopus, et Casinensis cenobii monachus, uir in Scripturis sanctis eruditus, et notitia ecclesiasticorum dogmatum ad plenum instructus. Composuit nudo et lucidissimo sermone passionem Sancte Christine, Hymnos preterea de eadem uirgine duos; de Sancto Benedicto uersus ad Pandulphum Marsorum episcopum; cantus S. Sabine; uersus Sancte Christine, S. Petri Apostoli; in laudem monachorum Casinensium. De situ constructione ac renouatione eiusdem cenobii; metrum saphicum hendecasyllabum de S. Mauro;  item eiusdem hymnos; de sancto Mattheo hymnos tres; de sancto Fortunato duos; de sancto Nicolao;  ad Attonem episcopum Theatinum; ad Gisulphum principem Salernitanum; ad Sigismundum monachum Casinensem; ad Guilielmum eiusdem loci grammaticum; ad Guidonem fratrem principis Salernitani; ad Goffridum Auersanum episcopum; ad Hildebrandum archidiaconum Romanum; ad Romualdum causidicum Salernitanum; ad Roffridum monachum Casinensem: metrum heroicum in honorem sanctorum duodecim fratrum; confessionem metricam eius; uersus de Ecclesia Sancti Ioannis Baptiste in Casino; epitaphia quamplurima uirorum insignium, et alia que in nostram notitiam non uenerunt. Fuit autem temporibus supradictorum imperatorum; sepultus uero est apud Salernum.



CAPUT XX. DE AMATO.


 Amatus episcopus, et Casinensis monachus, in Scripturis disertissimus, et uersificator admirabilis. Scripsit ad Gregorium papam uersus De gestis apostolorum Petri et Pauli, et hos in quatuor libros diuisit: fecit et De laude eiusdem pontificis; De duodecim lapidibus, et ciuitate celesti Hierusalem. Historiam quoque Northmannorum edidit, eamdemque in libros octo diuisit. Fuit autem temporibus supradictorum imperatorum.



CAPUT XXI. DE ALBERICO.

 Albericus diaconus, uir illis temporibus  singularis. Scripsit librum dictaminum et salutationum; hymnos in sancti Nicolai, in musica Dialogum; librum De uirginitate sancte Marie; contra Henricum imperatorem De electione Romani pontificis; De astronomia; hymnos in S. Crucis, in Ascensionis, in sancti Pauli, in sancti Apollinaris; uitam S. Scholastice, homiliam eius, et hymnos; in Assumptionis S. Marie hymnos tres; in sancti Petri hymnos; uitam S. Dominici, passionem S. Modesti et S. Cesarii; librum De dialectica. Temporibus uero eius facta est synodus in urbe Roma aduersus Berengarium diaconum Ecclesie Andegauensis, qui, inter multa que astruere nitebatur, dicebat sacrificium corporis et sanguinis Domini figuram esse: cumque ei nullus resistere ualeret,  idem Albericus euocatur ad synodum: quo dum uenisset, post uaria conflictationum genera, cum pars parti non cederet, idem Albericus, accepta hebdomade unius licentia, librum aduersus eumdem diaconum De corpore Domini edidit sanctorum Patrum testimoniis roboratum, in quo omnes assertiones eius destruxit, eterneque obliuioni tradidit. Fecit et uersus in uitam S. Scholastice, rhythmum in Pascha, De die iudicii, et De penis inferni; rhythmum De gaudio paradisi; epistolas quoque quamplurimas ad Petrum Ostiensem episcopum; De die mortis; De monachis. Composuit et alia que in nostram notitiam non uenerunt. Fuit autem temporibus supradictorum imperatorum. Sepultus uero est in urbe Roma iuxta ecclesiam Sanctorum Quatuor  Coronatorum.



CAPUT XXII. DE ARIALDO.

 Arialdus Casinensis presbyter scripsit eleganti sermone quosdam tractatus; fuit autem eo tempore quo et Albericus.



CAPUT XXIII. DE CONSTANTINO.


 Constantinus Africanus, eiusdem cenobii monachus, philosophicis studiis plenissime eruditus, Orientis et Occidentis magister, nouusque effulgens Hippocrates. De Carthagine, e qua ipse oriundus erat, egrediens, Babyloniam petiit, in qua grammaticam, dialecticam, physicam, geometriam, arithmeticam, mathematicam, astronomiam, necromantiam, musicam, physicamque Chaldeorum, Arabum, Persarum, Saracenorum plenissime edoctus est: inde discedens Indiam adiit, eorumque se studiis erudiendum tradidit: et dum Indorum artes ad plenum edoctus fuisset, Aethiopiam petiit, ibique rursus Aethiopicis disciplinis eruditur. Cumque  affatim eorum studiis repletus fuisset, Aegyptum profectus est, ibique omnibus Aegyptiorum artibus ad plenum instruitur. Completis igitur in ediscendis huiusmodi studiis triginta et nouem annorum curriculis, Africam reuersus est. Quem cum uidissent ita ad plenum omnibus gentium studiis eruditum, cogitauerunt occidere eum: quod Constantinus agnoscens, clam nauem ingressus Salernum aduenit, ibique sub specie inopis aliquandiu latuit: deinde a fratre regis Babyloniorum, qui tunc ibidem aduenerat, agnitus, ac in magna honorificentia apud Robertum ducem habitus est. Exinde uero Constantinus egrediens, Casinense cenobium petiit, atque a Desiderio abbate libentissime susceptus monachus  factus est. In eodem uero cenobio positus, transtulit de diuersis gentium linguis libros quamplurimos, in quibus precipue sunt Pantegnum, quod diuisit in libros duodecim, in quo exposuit quid medicum scire oporteat; practicam, in qua posuit qualiter medicus custodiat sanitatem, et curet infirmitatem, quam diuisit in libros duodecim; librum  duodecim graduum; Dietam ciborum; librum febrium, quem de Arabica lingua transtulit; librum De urina; De interioribus membris; De coitu; uiaticum, quem in septem diuisit partes, primo De morbis in capite nascentibus, dehinc De morbis faciei, De instrumentis, De stomachi et intestinorum infirmitatibus, De infirmitatibus hepatis, renum, uesice, splenis et fellis. De his que in generatiuis membris nascuntur; De omnibus que in exteriori cute nascuntur, exponens aphorismi librum: Tegni, Megategni, Micotegni, Antidotarium; disputationes Platonis et Hippocratis in sententiis. De simplici medicamine, De Gynecia, id est de membris ac corporibus feminarum; De pulsibus; prognostica; De experimentis; glossas herbarum et specierum;  Chirurgiam; librum De medicamine oculorum. Hic uir quadraginta annis in ediscendis diuersarum gentium studiis expleuit, nouissime uero senex, et plenus dierum in Casino obiit. Fuit autem temporibus supradictorum imperatorum.



CAPUT XXIu. DE ATTONE.

 Atto Constantini Africani auditor, et Agnetis imperatricis capellanus, ea, que supradictus Constantinus de diuersis linguis transtulerat, cothurnato sermone in Romanam linguam descripsit.



CAPUT XXu. DE PANDULPHO.

 Pandulphus Ostiensis episcopus; paruulus et ipse in Casino B. Benedicto oblatus, scripsit sermones  de totius anni festiuitatibus; rhythmum quoque in laudem sancte Marie composuit, et alia nonnulla que nostris in manibus necdum uenerunt. Fuit uero temporibus Alexii, Ioannis, Henrici, Lothariique imperatorum.



CAPUT XXuI. DE PANDULPHO.

 Pandulphus Capuanus presb. in Casino sub Desiderio abb. monachus factus, diuina secularique litteratura eruditus, scripsit ad Petrum Salernitanum  abbatem librum De calculatione, uersus De termino Pasche Hebreorum; De circulo solari ad concurrentes inueniendos; De cyclo lunari, De feria Pasche Hebreorum inuenienda; ad annos Domini inueniendos; qualiter sint inueniende indictiones; De luna cuiusque diei inuenienda absque Embolismorum contrarietate; quomodo fallunt qui se scire putant, quot horis uel punctis luna in unaquaque nocte luceat; quibus modis cursus solis diuidatur; quomodo efficiatur bisextus; ad ferias Kalendarum inueniendas; qualiter uel unde regule ad ferias mensium inueniendas precedant; quomodo regula terminorum Hebreorum ex cursu solis inueniatur; ad feriam uniuscuiusque diei inueniendam; De quatuor temporibus, in quibus datariis solstitia ueraciter esse debeant: ubi  equinoctia ueraciter credantur esse; quomodo Aduentus Domini sit inueniendus; ut littera hebdomadarum per totum annum memoriter inueniatur; quomodo Christus sit passus in tertio Kalendas Aprilis; quomodo anni ab origine mundi omnes fallunt; qualiter luna quintadecima non potest ad illam diem, qua facta fuit, pertinere; De assumptione sancte Marie; De Agnete imperatrice. Fuit autem temporibus Michelis et Alexii imperatorum.



CAPUT XXuII. DU LANDENULPHO.

 Landenulphus Capuanus sub Desiderio abbate monachus factus est. Scripsit sermone simplici librum, qui appellatur . . . . . . , in quo introduxit Dominum, et uirginem Mariam, ac sanctissimum Benedictum  iustis ac peccatoribus loquentes. Fuit eo tempore quo et Alphanus.



CAPUT XXuIII. DE ODERISIO.

 Oderisius primus Casinensis abbas, humilitate summus, castitate pudicus, spirituali lumine preditus, uersificatorque mirabilis. Scripsit nonnulla que, quia pre manibus habentur, omitto referre. Fuit autem temporibus supradictorum imperatorum.



CAPUT XXIX. DE BENEDICTO.


 Benedictus qui et Guaiferius, Salernitatus, sanctitate et religione conspicuus, suauis eloquio, ingenio magnus, sermone facundus. Scripsit ad Troianum episcopum uitam sancti Secundini, et cantum eius; uersus in laudem Psalterii; De miraculo illius qui se ipsum occidit, et per beatum Iacobum uite redditus est; De conuersione quorumdam Salernitanorum; De laude sancti Martini; in laudem sancti Secundini; Hymnos de eodem; homiliam  De Aduentu: sermones De Natiuitate Domini; De Epiphania; De Cena Domini; De Septuagesima; De ramis Palmarum; Passionem sancti Lucii pape. Claruit autem temporibus Alexii et Henrici imperatorum ac Desiderii abbatis.



CAPUT XXX. DE LEONE.

 Leo Ostiensis episcopus et bibliothecarius a pueritia in Casino oblatus, sanctitate, et monasticis disciplinis ad plenum imbutus, et in diuinis Scripturis apprime eruditus. Fecit sermones de Pascha, de  Natiuitate; historiam Peregrinorum; historiam Casinensis archisterii diuisam in libros quatuor; uitam sancti Mennatis, et alia quamplurima, que in nostram non uenere notitiam. Fuit autem temporibus supradictorum imperatorum.



CAPUT XXXI. DE LEONE.

 Leo S. R. E. cardinalis diaconus, et Casinensis cenobii monachus, insignis studio, ac eloquentia, scripsit ex nomine Urbani pape quamplures epistolas, fecit et registrum eius.



CAPUT XXXII. DE GREGORIO.

 Gregorius Tarracinensis episcopus paruulus et ipse in Casino oblatus, memoria tenax, ingenio  uiuax, tante fuit grauitatis, suauitatis ac eloquentie, ut a nonnullis Columna Ecclesie diceretur. Scripsit passionem sanctorum Casti et Cassii; passionem sancte uirginis Restitute; uitam S. confessoris Christi Gerardi; homiliam de assumptione sanctissime Dei genitricis Marie; cantus sanctorum Casti et Cassii; hymnos eorum; uersus de transitu peregrinorum  ad sepulcrum Domini, et captione Hierosolymitane urbis, rogatu Berardi ualuensis, pulcherrimos fecit. Historiam Ione; uersus de dedicationibus ecclesiarum festiuitateque Paschali; de sancto Andrea; homilias de totius anni festiuitatibus. Fuit autem temporibus Alexii, Henrici, ac Ioannis imperatorum; sepultus uero est apud Pipernensem ecclesiam.



CAPUT XXXIII. DE GREGORIO.

 Gregorius Sinuessanus episcopus, et Casinensis monachus, magnus ingenio, preclarus eloquentia. De captione Casinensis cenobii uersus descripsit mirificos, in quibus introduxit B. Benedictum ad monachos Casinenses loquentem. Composuit  et multa alia, que in nostras manus minime uenerunt. Fuit uero supradictis imperatoribus; sepultus est in episcopatu suo.



CAPUT XXXIu. DE BRUNONE.

 Bruno Signiensis episcopus, et Casinensis abbas, insignissimus, et splendidissimus Ecclesie  defensor et doctor, inter multa et preclara ingenii sui monumenta scripsit rogatu Signiensium canonicorum Expositionem super Psalterium, super Genesim, super Exodum, super Leuiticum, super Numerum, super Deuteronomium, super Cantica canticorum, super Iudicum. Fecit et sermones hos: de laudibus Ecclesie in dedicatione templi, de paradiso, de arca Ne, de tabernaculo federis, de templo Salomonis, et de muliere, per quam Ecclesia significatur. De ciuitate sancta Hierusalem; de basilicis que ab episcopis dedicantur. Item de Euangeliis: de ornamentis ecclesie, de fide, de spe, de caritate, de quatuor uirtutibus, de humilitate, de misericordia, de pace, de patientia, de castitate, de obedientia, de abstinentia.---Ubi Ecclesia ornatur, de nouo mundo, de  celis nouis, de nubibus nouis, de montibus nouis, de arboribus nouis, de potestatibus nouis, de mari et piscatoribus nouis, de auibus nouis, de fluminibus nouis, de animalibus nouis; de festiuitatibus festiuitatum, id est de Sancta Trinitate sermones tres; de Natiuitate Domini, de Circumcisione, de Epiphania, de octaua Epiphanie, de Palmis, de Cena Domini, de Pascha, de Ascensione Domini, de Pentecoste, de Natiuitate sancte Marie, de Annuntiatione, de Purificatione, de Assumptione eius; de uirginibus sermones tres, de martyribus sermones septem: homiliam in festiuitatibus confessorum, aliam in festiuitate sancti Benedicti, cum sermonibus duobus de pontificibus; quatuor de sancto angelo; de apostolis homilias quinque, de  pluribus martyribus tres, de uno martyre duas, de dedicatione ecclesie, in Aduentu Domini, Dominica secunda de Aduentu, Dominica tertia, de Annuntiatione beate Marie homilias duas: de Dominica quarta de Aduentu; in uigilia Natiuitatis Domini, in die homilias tres, in sancti Stephani, in sancti Ioannis Euangeliste, in festiuitate Innocentium, Dominica prima post Natalem Domini, in octaua Domini, in Epiphania; Dominica prima post Epiphaniam, Dominica tertia, quarta et quinta. In Purificatione sancte Marie, in Septuagesima, in  Sexagesima, in Quinquagesima, in Cinere et cilicio. Feria sexta et Sabbato in capite Quadragesime usque in Cenam Domini homilias quadraginta. In Cena Domini, sabbato sancto, in festiuitate Paschali, in feria secunda, tertia, quarta, quinta et sexta, et Sabbato in octauis Paschalibus, in Dominica prima, secunda, tertia et quarta post octauas Pasche in processione maiori; in festiuitate apostolorum Philippi et Iacobi, in Inuentione sancte crucis, in sancto angelo, in Ascensione Domini, in Dominica prima post Ascensionem Domini, in Pentecoste, Dominica prima post octauam Pentecosten, Dominica secunda, tertia, et quarta; In S. Ioannis Baptiste, in uigilia apostolorum Petri et Pauli, et in die eorum, in Dominica prima post natalem apostolorum  cum homiliis uiginti quatuor. In S. Laurentio, in Assumptione sancte Marie, S. Matthei, uigilia S. Andree, et in die eiusdem; sermonem de sancta Scholastica; sermonem de translatione S. Stephani e ciuitate Constantinopolitana ad arcem Romanam: uersus in laudem sancte Marie; homiliam in decollatione sancti Ioannis Baptiste, in Natiuitate sancte Marie. Fuit autem temporibus supra dictorum imperatorum. Sepultus est in episcopatu suo apud ciuitatem Signinam.



CAPUT XXXu. DE IOANNE.

 Ioannes Medicus, supradicti Constantini Africani discipulus et Casinensis monachus, uir in physica arte disertissimus ac cruditissimus; post  Constantini sui magistri transitum aphorismum edidit physicis satis necessarium. Fuit autem supradictis imperatoribus. Obiit autem apud Neapolim, ubi omnes libros Constantini sui magistri reliquit.



CAPUT XXXuI. DE PAULO.

 Paulus e Liguria Romanorum prouincia ortus, et ab ipsa infantia occulto Dei iudicio lumine priuatus, et ob hanc rem litteris et philosophicis studiis ignarus, tantum usque in hodiernum diem  de se miraculum prebuit, ut ab omnibus alter Didymus appelletur. Hic postquam scripsit altercationem Romanorum et Grecorum, que facta est in ciuitate Constantinopolitana sub Oderisio abbate, Casinense cenobium adiit temporibus Paschalis II pape, et Alexii imperatoris; super Isaiam, super Ieremiam, et super reliquos prophetas; super Psalterium, super Mattheum, super Marcum, super Lucam, super Ioannem, super Epistolas Pauli, super Apocalypsim. Non solum autem grammaticam, uerum et reliquas artes auditu tantum plenissime corde tenus didicit. Scripsit etiam uitam S. Ebizzonis monachi Casinensis, qui Hilarioni similis fuit. Exstant et alia eius librorum uolumina, que in nostras manus nondum uenerunt. Obiit autem apud  Tiburtinam ciuitatem.



CAPUT XXXuII. DE BERNARDO.

 Bernardus Casinensis monachus liberalibus studiis optime eruditus descripsit miracula S. confessoris Christi Amici Casinensis monachi; fecit et alia multa que recensere superfluum duximus. Obiit autem nostro pene sub tempore.



CAPUT XXXuIII. DE IOANNE.

 Ioannes Diaconus, diuina et humana scriptura  peritissimus, fecit uersus in laudem sancte Dei genitricis et uirginis Marie, et alia quamplurima, que ad nostros obtutus nondum uenere.



CAPUT XXXIX. DE PETRO.

 Petrus diaconus institutor meus, declamator insignis e ciuitate Theanensi, de qua oriundus erat, egrediens, Casinum aduenit, abque Oderisio abbate monachus factus est. Scripsit preterea in eodem cenobio positus, sermonem de Septuagesima, de Dedicatione Ecclesie, de Natiuitate Domini: de Epiphania, et alios quam plurimos.



CAPUT XL. DE LANDENULPHO.

 Landenulphus paruulus in Casino sub Desiderio  abbate beato Benedicto oblatus, ac in diuinis Scripturis plenissime doctus, et in earum sensibus subtilissima exercitatione limatus, de renouatione Casinensis cenobii, seu archisterii, ac regimine Desiderii uersus mirificos fecit, quos idem Desiderius abbas in circuitu capituli et claustri describi precepit.



CAPUT XLI. DE GUIDONE.

 Guido Casinensis presbyter, uir in humana eruditione clarissimus, religione et uita probatissimus,  scripsit historiam Henrici imperatoris, uisionem Alberici monachi Casinensis; uersus de fortuna eiusdem. . . . . preterea que in Historia Casinensi deerant, a temporibus scilicet Oderisii primi usque ad hunc diem, adiunxit.



CAPUT XLII. DE ROBOA.

 Roboas diaconus, paruulus in Casino a Girardo abbate susceptus, scripsit rogatu quorumdam amicorum suorum sermones de totius anni festiuitatibus, ac uitam S. confessoris Christi Leonardi.



CAPUT XLIII. DE PETRO.

 Petrus Romane Ecclesie subdiaconus, et Casinensis monachus, paruulus et ipse in Casino  susceptus, rogatu Petri diaconi, ac bibliothecarii, passionem beati Marci uersibus adornauit.



CAPUT XLIu. DE RAYNALDO.

 Raynaldus Casinensis subdiaconus paruulus beato Benedicto oblatus, uir ualde eruditus, et uersificandi scientia antiquis per omnia comparandus,  scripsit ad Petrum Diaconum ac bibliothecarium sanctissimi Seueri Casinatis episcopi in laudem uersus; uersus quoque de uita beati Benedicti, ac beati Mauri. Hymnos in laudem sancti confessoris Christi atque pontificis Seueri.

Ex supplemento Petri Diaconi De uiris illustribus



CAPUT XLu. DE GELASIO.

 Gelasius sedis apostolice pontifex, paruulus in Casino sub Desiderio abbate beato Benedicto oblatus, et ab Alberico philosopho edoctus. Scripsit in eodem cenobio positus passionem sancti Erasmi, sancteque Anatolie; passionem quoque sancti Cesarii uersibus adornauit. Factus dehinc S. R. E.  cancellarius descripsit Registrum Paschalis pape II; demum uero in apostolica sede pontifex factus, Henricum imperatorem propter inuestituram Ecclesiarum excommunicauit, atque pro ordinandis ecclesiasticis negotiis Galliam ingressus, apud Cluniacense cenobium obiit.



CAPUT XLuI. DE IOANNE.


 Ioannes Tiburtinus a Girardo abb. in Casino susceptus, scripsit sermone simplici sermones de totius anni festiuitatibus; fecit et alia nonnulla, que in nostram notitiam non uenerunt. Obiit autem temporibus Lotharii imperatoris.



CAPUT XLuII. DE PETRO.


 Petrus Diaconus Casinensis chartularius ac bibliothecarius, quinquennis sub Girardo abbate beato Benedicto oblatus a patre Aegidio, natione Romano, atque sub eodem abbate per octo ferme annos eruditus est. Anno uero Incarnat. Dominice  1128. etatis autem eius 21, cum Oderisius Girardi abbatis successor abbatiam reliquisset, ad exsilium, emulorum suorum faciente inuidia, directus est. In ipso autem dum esset exsilio, rogatus ab Adenulpho eiusdem urbis comite, descripsit ad Oderisium abbatem passionem beati Marci et sociorum eius. uitam egregii confessoris Falconis. uitam sancti Placidi discipuli sancti Benedicti. uitam sancti Apollinaris abbatis. uitam sanctorum Guinizonis et Ianuarii. Rhythmum de nouissimis diebus, in quo iuxta litteram uidetur secutus esse apostolum Ioannem, cum idem Petrus sciret iuxta quod ibidem scriptum est, finitum pro infinito. Destructionem et restaurationem Atine urbis in beati Marci adiunxit historiam. Scripsit etiam sermones hos: De festiuitate B. Marci sermones octo; sermonem in uigiliam  eius; de uigilia SS. Nicandri, et Marciani; sermonem de Cena Domini; duos in Parasceue, in Sabbato sancto; homiliam de sancto Benedicto; in Pascha, in Ascensione, in Octaua sancti Benedicti, in Pentecoste, in festiuitate sancti Ioannis Baptiste, de sancto Petro et Paulo, de sancto Laurentio; in uigilia sancte Marie. Librum illustrium uirorum cenobii Casinensis; miracula Casinens. monachorum, que scripta adhuc minime erant, descripsit. Historiam de euersione, seu restauratione cenobii beati Mauri ex iussione abbatis Senioretti emendauit, in qua et prologum scripsit. Fecit et prologum in libro Priuilegiorum, ex rogatu Raynaldi  subdiaconi Casinensis; de S. Nicandro sermonem; de translatione sancti Stephani protomart. a ciuitate Constantinopolitana ad urbem Romam; De ortu et uita iustorum cenobii Casin.; in festiuitate omnium Sanctorum; de Natiuitate Domini sermones duos; de sancto Stephano; Chronica cenobii Casin. a renouatione ecclesie Beati Martini a Desiderio facta, usque ad hunc diem. Astronomiam ex ueteribus libris collegit, Solinum De miraculis breuiauit. De generibus lapidum pretiosorum librum exarauit. Expositionem Regule in quatuor libros diuisit. Scholia in ueteri Testamento, epistolas duas ad Lotharium imperatorem, ad Richizam imperatricem; librum notarum ex paruo ampliorem fecit. uitruuium de Architectura mundi abbreuiauit. Librum Heue [Euacis] regis Arabum De lapidibus transtulit.  Hymnum de sancta Christina, uitam sancti Constantii episcopi, epistolam ad Conradum imperatorem, uisionem Alberici monachi Casin. corruptam emendauit. Scripsit et uitam sancti Seueri episcopi et Confess. ex rogatu Raynaldi subdiaconi Casin. De sancto Nicandro et Marciano sermonem de translatione, et chronicam consulum, dictatorum et imperatorum composuit. Translationem beati Marci in ciuitate Atina, et eius miracula exarauit. Cantus beati Marci composuit, et sanctorum Nicandri et Marciani. Obiit autem in Casino, et ibi sepultus est.


Explicit liber de uiris illustribus Casinensibus.





SUPPLEMENTUM uIRORUM ILLUSTRIUM MONASTERII CASINENSIS CONFLATUM PER DOMNUM PLACIDUM ROMANUM MONACHUM ET DIACONUM CASINENSEM.



CAPUT PRIMUM. DE RICHARDO.


 Richardus, Casinensis abbas et cardinalis,  scripsit expositionem super Regulam sanctissimi Patris nostri Benedicti. Claruit anno Dom. 1256, et sepultus est Casini, cum sedisset annis septem.



CAPUT II. DE BERNARDO.


 Bernardus Gallus abbas Casinensis. Scripsit et ipse super Regulam sancti Benedicti. Edidit quoque Speculum monachorum. Fecit etiam regesta duo, unum collationum beneficiorum et officiorum; alterum, omnium inquisitionum, iurium et bonorum  in castris et uillis monasterii Casinensis. Floruit anno 1272. Sepultus uero est in Casino, cum sedisset annis uiginti duobus.



CAPUT III. DE IGNATIO.

 Ignatius Florentinus, monachus monasterii Florentie, et abbas Casinensis, nobilitate insignis,  et in diuinis, et humanis scientiis apprime eruditus. Scripsit sermonem pulcherrimum in honorem sanctissimi Benedicti, eumque coram magno monasterii et populi cetu habuit, quando solemniter capta est possessio monasterii Casinensis sub Eusebio Mutinensi eiusdem cenobii abbate, anno Domini 1505. Scripsit et carmen saphicum in honorem et laudem sanctissime Trinitatis. Edidit quoque hymnos in honorem sancti Bertharii martyris et abbatis Casinensis. Claruit temporibus Leonis X, cuius dicebatur affinis. Sepultus uero est in abbatia ciuitatis Florentie, cum sedisset annos nouem in hac Casinensi abbatia.



CAPUT Iu. DE BENEDICTO.

  Benedictus de Sancto Seuerino monachus Casinensis, in philosophia et diuinis scripturis apprime eruditus. Fuit temporibus Caroli u, et sepultus est in Casino.



CAPUT u. DE IUSTINO.

 Iustinus Hispanus monachus professus monasterii S. Iustine, et huius cenobii abbas nonagesimus septimus, uir in philosophia et diuinis scientiis doctissimus, ac historie amator. Fuit temporibus Caroli u imperatoris; sepultus est in monasterio Sancte Iustine, cum sedisset anno uno in hoc cenobio.



CAPUT uI. DE AUGUSTINO.

  Augustinus Paduanus monachus professus monasterii S. Iustine, et abbas Casinensis nonagesimus nonus, uir in philosophia ac diuinis scientiis  doctissimus. Floruit temporibus supradicti imperatoris. Obiit Brixie, et sepultus est in monasterio Sancti Faustini, cum sedisset in abbatia Casinensi annis tribus.



CAPUT uII. DE INNOCENTIO.

 Innocentius de Nouaria, professus monachus monasterii Florentie, et huius monasterii abbas centesimus quartus, uir disertus et ualde eruditus in diuinis Scripturis, uerum in philosophia et mathesi uersatissimus. Claruit temporibus Caroli u et Maximiliani imperatorum. Obiit uenetiis, et sepultus est in monasterio S. Georgii, cum sedisset in hoc monasterio annis tribus.



CAPUT uIII. DE ANGELO


 Angelus Sangrinus abbas et restaurator cenobii Casinensis, sub uincentio Neapolitano abbate huius monasterii. Monachus ab adolescentia in Casino factus est, uir reuerendus, et omni bonitate et sanctitate redimitus, religione et uita probatus, et in diuinis scripturis uersatissimus, peta insignis et admirabilis. Scripsit innumera pene opera, inter que hec tantum breuitati consulens referam: Carmen heroicum de ineffabili Iesu nomine; Meditationes septem in septem nouissima uerba Iesu Christi, eodem genere carminis exaratas; similiter De misericordia, amore et bonitate Dei erga peccatores; De spe peccatoris in Deum; Speculum peccatoris; pareneses sex in hebdomada sancta; de nominibus  Iesu; de contemptu diuitiarum, et uanitate humane uite; elegias duodecim de Iesu pietate, et amore in peccatores; triumphum diuini amoris; carmen saphicum  in Natiuitate Domini, et in omnes alias eiusdem festiuitates: epicedium in mortem Domini; de Iesu beneficiis in homines. Scripsit et librum unum diuerso carminum genere de laudibus beate Marie uirginis. Exstant quoque libri duo, in quibus celeberrima nonnulla sanctorum et sanctarum sacra uario describuntur metro, eorumque gesta hymnidicis proferuntur modulis. Aureas etiam, diuinasque sententias ex Dauidis psalmis excerptas elegiaco carmine conscripsit. Insuper uitam sanctissimi Patris nostri Benedicti, carmine heroico conscripsit; elegias duodecim de Passione Domini; paraphrasim uario metri genere excultam in Psalterium Dauidis regis; de martyrio monachi; uitam B. Guillelmi anachrorete carmine sapphico; uitam S. Patris  Benedicti, sanctorum Mauri, Placidi et Ioannis Baptiste carmine heroico; uitam aliam S. Benedicti carmine sapphico, et soluta oratione moralem expositionem continentem; tractatum orationis quadraginta horarum, et Psalterium gloriose uirginis Marie carmine sapphico. Scripsit etiam quamplura alia petica, que longum esset singula enarrare. Edidit etiam dialogos, homilias, et sermones multos soluta oratione. uiuit usque hodie et septuagesimum octauum excessit annum.



CAPUT IX. DE HONORATO.

 Honoratus Hiserniensis, ex familia Fascitella, in Casino monachus susceptus est sub uencentio Neapolitano. Postea uero creatus est episcopus de  Insula in Calabria; uir in Grecis, humanis, et diuinis litteris uersatissimus, peta insignis. Scripsit quamplurima opera, que temporum calamitate ad manus nostras non deuenerunt. Floruit temporibus Caroli u et Maximiliani imperatorum.



CAPUT X. DE GREGORIO.


 1Kb] Gregorius de uiterbio, monachus Casinensis, utriusque iuris doctissimus. Floruit temporibus dictorum imperatorum, et sepultus est in Casino.



CAPUT XI. DE BENEDICTO.

 Benedictus Canophilus Sangrinus, monachus in Casino factus est sub Ignatio Florentino, abbate Casinensi, uir utriusque iuris doctissimus. Scripsit quamplurimos libros in iure canonico; edidit quoque Repertorium quoddam in iure ciuili, et extractum de foro fori, et foro poli, qui quidem est impressus. Claruit temporibus Caroli u, et sepultus est in Casino.



CAPUT XII. DE CHRYSOSTOMO.


 Chrysostomus de S. Gemiliano Calaber, monachus Casinensis factus sub Chrysostomo Neapolitano abbate, postea archiepiscopus Ragusinus creatus est; uir sanctitate insignis, reformator monasteriorum insule Melite prope Ragusium, in scientiis doctissimus; sed et in Greca lingua ualde eruditus. Transtulit diuersos tractatus e Greco in Latinum sermonem. Claruit temporibus supradicti imperatoris. Obiit Ragusii temporibus nostris, et sepultus est in suo archiepiscopatu.



CAPUT XIII. DE FLAuIO.

  Flauius de Ferraria, monachus Casinensis, et postea episcopus Rauellensis, Greca et Latina lingua ualide instructus, a papa Iulio III plurimum dilectus, atque ob hoc ab eodem episcopus creatus est. Floruit temporibus Maximiliani imperatoris.



CAPUT XIu. DE SEuERO.


 Seuerus Auersanus, in Casino monachus sub Chrysostomo abbate susceptus, uir in philosophia uersatissimus, et in diuinis Scripturis studiosissimus. Floruit temporibus supradicti imperatoris, et sepultus est in Casino in cemeterio S. Anne.



CAPUT Xu. DE LUCA.

 Lucas Fratensis monachus in Casino sub Chrysostomo abbate factus est. uir acer ingenio, et in diuinis Scripturis, et in philosophia doctissimus. Claruit temporibus Maximiliani imperatoris, et sepultus est in monasterio Sancti Benedicti Mantuane diecesis, in quo philosophiam publice docuit.



CAPUT XuI. DE HIERONYMO.


 Hieronymus patria Neapolitanus, ex nobili et illustri Caracciolorum familia oriundus, monachus ab adolescentia factus est sub Hieronymo de Monte Rubeo. uir humilitate summus, castitate pudicus, prudentia, animi magnitudine, morum grauitate, ac religionis conuersatione insignis: nobilis carne, sed nobilior spiritu, humanis et diuinis litteris sufficienter instructus. Floruit temporibus nostris, et adhuc uiuit, abbasque titularis existit.



CAPUT XuII. DE PAULO.

 Paulus de Alta uilla, monachus in Casino susceptus sub Hieronymo de Placentia abbate; uir  in Grecis, Hebraicis et Latinis litteris doctissimus, memoria tenax, ingenio uiuax. Fuit temporibus nostris, et sepultus est in Casino, in cemeterio S. Anne



CAPUT XuIII. DE MATTHIA.

 Matthias de Bergamo Casinensis monachus, uir in diuinis litteris uersatus, et memoria adeo pollebat, ut plures Noui et ueteris Testamenti libros memoriter recitaret. Obiit temporibus nostris, et sepultus est in Casino, in cemeterio S. Anne.



CAPUT XIX. DE BENEDICTO.

 Benedictus de Sancto Germano, in Casino  sub Hieronymo de Placentia abbate monachus factus est. uir egregius, et ingenio magnus; in Latinis, Grecis et Hebraicis litteris ualde eruditus; in philosophia autem et theologia doctissimus, adeo ut suis temporibus in nostra congregatione nemini fuerit secundus. Scripsit commentaria in Psalterium Hebraicum, in Epistolam Pauli ad Romanos; tractatum De usuris. Edidit quoque expositiones super Psalmos. Scripsit preterea super libros Perihermenias,  priorum et posteriorum Aristotelis, super libros De anima eiusdem. Est quoque in lucem editus, et impressioni traditus ipsius tractatus De imitatione Ciceronis. Exstant disputationes in libros Predicamentorum Aristotelis, et pulcherrimum illud opus quod inscribitur Prouerbia animalium. Scripsit etiam Apologiam contra calumniantes eius opera. Claruit nostris temporibus, et adhuc uiuit.



CAPUT XX. DE BERNARDO.

 Bernardus de Ianua, monachus Casinensis factus est sub Hieronymo de Placentia, huius monasterii abbate. uir disertus et eruditus in philosophia et diuinis Scripturis. Fuit temporibus Maximiliani imperatoris, et sepultus in Casino.



CAPUT XXI. DE ANTONIO.


 Antonius Frachensis monachus in Casino, sub Lauro de Mantua huius cenobii abbate susceptus est. uir acri et magno ingenio, in Grecis et humanis litteris uersatissimus, in iure etiam pontificio ualde instructus. Scripsit quoddam Repertorium Polyanthea dictum, alphabeti ordine distinctum pro archiuio Casinensi; in quo quidem opusculo et iurisdictiones, et dignitates, et quecunque bona fuerint uel sint monasterii Casinensis, facile est inuenire. Edidit quoque librum quemdam confinium bonorum Casinensis cenobii, sed, morte preuentus, imperfectum reliquit; qui postea a me Placido Romano monacho Casinensi repurgatus et  perfectus fuit. Floruit temporibus Maximiliani imperatoris, et sepultus est in monasterio Sancti Liberatoris de Maiella.



CAPUT XXII. DE LUCA.

 Lucas Antonius de Firmo, in Casino sub Hieronymo de Placentia abbate monachus factus est, uir in philosophia et medicina doctissimus. Floruit temporibus supradicti imperatoris. Obiit Caiete temporibus nostris, et sepultus est in monasterio Sancti Angeli.



CAPUT XXIII. DE PIO.

 Pius patria Neapolitanus, ex nobili et antiqua  familia Lottheriorum ciuitatis Florentie ducens originem, monachus in Casino factus est, sub Innocentio de Nouaria huius cenobii abbate. uir religione, et bonitate perspicuus, in diuinis Scripturis doctus, et notitia iuris ciuilis, et ecclesiasticorum dogmatum sufficienter instructus. Qui cum 25 annis religiose et laudabiliter uixisset in nostra congregatione Casinensi, existens prior S. Seuerini in ciuitate Neapolis, a papa Gregorio XIII episcopus  Fundanus creatus est, de quo, quia adhuc uiuit, meum iudicium subtraham, ne in alterutram partem aut adulatio in me reprehendatur, aut ueritas.



CAPUT XXIu. DE THEOPHILO.

 Theophilus Senensis in Casino sub Angelo Sangrino abbate monachus factus est, uir ingenio perspicax, in scientiis ualde eruditus, uerum in philosophia, mathematica et theologia doctissimus, adeo ut suis temporibus in congregatione nostra Casinensi admirabilis haberetur. Floruit temporibus nostris, et adhuc uiuit. Hic bis uocatus a Romano pontifice fuit, ut eius opera in quibusdam ecclesiasticis negotiis uteretur. Edidit tractatum De noua restitutione Kalendarii.



CAPUT XXu. DE BENEDICTO.


 Benedictus Gapuanus in Casino sub Angelo Sangrino abbate monachus susceptus est, uir discretus, et ualde eruditus in diuinis et humanis litteris. uerum in scribendis carminibus in materna lingua peta insignis, et nostris temporibus admirabilis. Edidit librum unum carminum materna lingua, in quo martyrium D. Agnetis, Agathe, Lucie, Iustine, et Catharine decantat. Scripsit quoque eadem lingua et metro tractatum de cogitatione mortis; Triumphum martyrum, confessorum et uirginum; librum unum piorum carminum diuerso metri genere. Exstat etiam eiusdem tragedia Iephte ducis Isrelitici populi. Scripsit et commentaria  in Dantem petam. Edidit quoque librum unum epistolarum materna lingua. Floruit temporibus nostris, et adhuc uiuit.



CAPUT XXuI. DE IOANNE.

 Ioannes Euangelista patria Neapolitanus, et nobili Mormiliorum familia oriundus, monachus in Casino ab Ignatio Neapolitano susceptus est. uir ingenio perspicax, et diuina et humana eruditione ualde instructus. uerum in uersificandi scientia antiquis per omnia comparandus. Scripsit quamplurimos tractatus Librum scilicet in quo continentur precipue Domini festiuitates, uario metri genere illustrate; librum De laude gloriose uirginis Marie, in cuius calce eius Psalterium elegiaco carmine  concinitur; librum, qui nonnullorum sanctorum uitas, hymnosque uario carminum genere continet. Exstat et alius eiusdem liber carminum, in quo illa presertim opuscula continentur: De insigni Christianorum uictoria contra Turcas, temporibus  Maximiliani imperatoris, et Pii u pontificis max.; De laudibus Casinensis iuuentutis; ibidemque liber odarum appenditur, et in fine continetur liber Tristium, ubi suas et amicorum erumnas elegiace decantat; sunt et quatuor eiusdem ecloge. Scripsit preterea innumera epigrammata; edidit quoque declamationes et sermones aliquot, homilias duas prosa oratione. Item expositionem in Epistolam diui Pauli ad Romanos, et in librum Perihermenias Aristotelis. Materna autem lingua quamplurima pia carmina de laudibus gloriose uirginis Marie, et usque in presentem diem scribit.



CAPUT XXuII. DE THOMA.

 Thomas ab Ebulo, Casinensis monachus, sub  Angelo Sangrino abbate factus est. uir prudentia et ingenio insignis, in Philosophia et diuinis Scripturis doctissimus. Scripsit librum Synodalium; librum Examinis confessorum, et promouendorum ad sacros ordines, et eorum, qui mittendi sunt ad parochiales Ecclesias. Edidit quoque materna lingua Conciones quinquaginta. Floruit temporibus nostris, et adhuc uiuit, et uicarius generalis in tota diecesi Casinensi existit.



CAPUT XXuIII. DE HIERONYMO.

Hieronymus ex nobili Sersalium familia ciuitatis Cosentie originem ducens, in Casino sub Hieronymo de Placentia huius sacri cenobii abbate monachus effectus est. uir callido quidem et subtili ingenio,  in humanis et diuinis litteris mediocriter eruditus; uerum in rerum humanarum experientia, et in peragendis negotiis insignis et admirabilis. Floruit temporibus nostris, et huius Casinensis cenobii abbas exstitit, Sepultus uero est Parme in monasterio Sancti Ioannis Euangeliste, ubi capitulum generale nostre congregationis celebratur. In anno Domini 1577.



CAPUT XXIX. DE APOLLINARE.

Apollinaris a Bauco ab adolescentia sub Lauro de Mantua abbate in Casino monachalem uestem induit, ubi per triginta ferme annos angelicam potius quam humanam uitam duxit. Hic uir uite integerrime, humanis et diuinis litteris satis instructus,  adeo in Seripturis sacris deditus erat, ut exercitationis causa, atque ne otio torpesceret, ex ueteri et Nouo Testamento, atque ex diuersis catholicis orthodoxisque Patribus innumeras aureas sententias excerpserit et scripserit. Decanus  preterea in hoc Casinensi monasterio existens, nouitiorum curam inuitus ac renitens suscepit. Tali igitur fungens officio, me, licet indignum, Casinensium monachorum cetui ascripsit, sub domino Matthia de Lignano, huius cenobii abbate, cum uiginti essem annorum, in anno Domini 1570. De hoc magistro meo illud silentio non pretereundum esse iudicaui, quod ad uite integritatem et puritatem pertinet. Nam talis eius uita fuit, ut mortis sue tempore, in uigilia scilicet Natiuitatis S. Ioannis Baptiste, cum in missa, Gloria in excelsis Deo cantaretur in ecclesia, eius anima ab ergastulo corporis egrediens in celum ab angelis deferri cerneretur. Sepultus uero est in cemeterio S. Anne, anno Domini 1581.



CAPUT XXX. DE ANDREA.


 Andreas a Suessa, iuuenis preclare indolis, et uiuacis ingenii, de ciuitate Neapolitana, ubi a parentibus studiis litterarum erudiendus traditus fuerat, egrediens, Casinum aduenit, atque ab Isidoro de Placentia huius sacri cenobii abbate monachus factus est. Hic exiguus quidem corpore, sed ingenio magnus, ab ipso fere sue conuersationis  initio, ob sui ingenii uiuacitatem, et rerum mundanarum experientiam, cum singulari quadam prudentia ac solertia coniunctam, multis annis huius nostri monasterii negotiis operam dedit. Inter multa preclara ingenii sui monumenta, existens in regimine terre nostre Citrarii scripsit regesta duo omnium iurium et bonorum que impresentiarum in eadem terra a nostro monasterio possidentur. Humanis insuper et diuinis litteris apprime eruditus, magnam sui apud omnes adhuc uiuens exspectationem concitauit. uiuit etiam, et temporibus nostris huius Casinensis monasterii prepositus existit.



CAPUT XXXI. DE GREGORIO.

  Gregorius Cortesius Mutinensis abbas primum Sancti Petri de Perusio, deinde Sancti Benedicti de Mantua, et S. R. E. cardinalis a papa Paulo tertio creatus, anno Dom. 1542. uir utriusque iuris doctor, et in diuinis Scripturis ualde instructus. Scripsit quamplurima carmina in laudem D. Petri, que impressa reperiuntur. Obiit Rome, et sepultus est in ecclesia Sanctorum Apostolorum anno Dom. 1584.


Explicit supplementum domni Placidi Romani et diaconi De uiris illustribus cenobii Casinensis.





PETRI DIACONI LIBER DE ORTU ET OBITU IUSTORUM CeNOBII CASINENSIS.



Precedit in codice uat. Petri Diaconi opusculum De uiris ill. Casinensibus a I. B. Maro olim editum ex Barberinio codice. Sequitur Ludouici Barbi Historia congregationis Benedictine S. Iustine, quam edidit Pezius. Medium Petri Diaconi De iustis Casinensibus librum adhuc ineditum ego demum, ob SS. uirorum biographiam historiamque ecclesiasticam amplificandam, in lucem profero. Neque uero importune sub secularis critice regulam narrationes has reuocabo, que simplicitate sua, pio et candido scribentis ingenio, docilique suorum temporum indole satis commendantur.



I. BENEDICTUS


signifer, institutor, legislator, doctor eximius, clarus doctrina, clarus uirtutibus, adhuc in pueritia positus primum in partes diuisum reuinxit capisterium. uas uitreum, in quo pestifer potus habebatur, solo tantum signo crucis rupit. Aquam in aridi montis produxit uertice. Ferrum in morem Elisei de profundo abstraxit aquarum. Placidum de profundo lacus per Maurum discipulum suum abstraxit. Coruus eius obsecundat imperiis. Florentius, qui eum persequebatur, ab omnipotente Deo occisus est. Indeque uir Dei egrediens cenobium Casinense construxit, ibique ingentem lapidem oratione sua leuem reddidit. Falsum ignem in frugibus ostensum obtutibus oratione similiter sua exstinxit. Monachum omnibus membris contritum et  dissolutum, confestim sanum reddidit. Facta suorum monachorum ac cogitationes statim reserabat. Totile tyranno uentura predixit. Romane urbis instabilitatem, Gregoriique Romani pontificis natiuitatem, ac nomen officiumque, et Casinensis cenobii destructionem predixit. Occulta Dei iudicia cognouit. Furtum Exhilarati prodidit. Mappulas a monacho contra eius preceptum acceptas, per Spiritum agnoscens, confestim redarguit. Cogitationes sibi seruientis agnouit. In famis tempore ducenta modia farine ei omnipotens Deus transmisit, que a quibus delata sint, usque hodie manet incognitum. Discipulis longe positis in somno apparens, quid agere deberent ostendit. Sanctimonialium animas in illo iam inuisibili iudicio constitutas ipse adhuc  in corpore positus ligauit et soluit. Monachum contra eius uoluntatem de monasterio egressum ac sepultum terra proiecit. Leprosum oratione sua curauit. Aether ei numismata fundit. uarietatem cutis tactu suo confestim fugauit. uas uitreum in lapidem proiectum incolume mansit. Dolium aridum oratione sua oleo impleuit. Monachum a demonio uexatum alapa percussit, et immundum ab eo spiritum expulit.  Rusticum uinctum solo suo intuitu soluit. Mortuum uite restituit. Sororis sue animam in columbe specie celum penetrare conspexit. Germani episcopi animam in sphera ignea ab angelis ferri in celum uidit. Totus mundus uelut sub uno solis radio collectus ante oculos eius adductus est. Mulierem cum filio suo a demonio uexatam oratione sua curauit. Scripsit preterea monachorum regulam, discretione precipuam, sermone luculentam, in qua omnes illius actus inueniuntur. Duabus uicibus in hebdomada minimum potius pregustabat quam sumebat cibum, saccoque tantum induebatur cilicino. In huius transitu uiderunt discipuli eius uiam stratam palliis atque innumeris coruscam lampadibus, recto orientis tramite ab eius cella in celum  usque tendentem: eisque dictum ab angelo est, hec est uia qua dilectus Domino celum Benedictus ascendit. Sepultus uero est in Casino, in templo ante altare beati Baptiste Ioannis. Tantis autem usque nunc fulget uirtutibus, ut nec lingua explicare, aut auris audire, uel manus sufficiat scribere.



II. MAURUS,

Casinensis prepositus, natione Romanus ex patre Aequitio, uir celeberrimus et famosissimus, ac post Benedictum legislatorem primus, iuxta illud apostoli Petri supra aquas pedibus ambulauit. In Casinensi cenobio claudum et mutum curauit. Arderardus toto corpore confractus ab eo statim sanatus est. Famulum suum Sergium similiter sanauit. Cecum ex utero matris illuminauit.  Eligium corpore exutum ac locis penalibus deputatum ad uitam reduxit. Magistri sui Benedicti obitum Spiritu sancto sibi reuelante agnouit. Clericum omnibus membris contritum ac dissolutum sanitati restituit. Ei detrahentes a diabolo uexantur, atque ab eo sanantur. Illi uero, cui diabolus animam extorserat, uitam reddidit. Ex prauissimo uini uasculo sexaginta et eo amplius homines abundantissime  satiauit tribus uicibus, et uasculum plenum reddidit. Labrum et nares cuiusdam hominis a morbo canceris comestas signo crucis statim curauit. Secreta Dei iudicia agnouit pandentibus angelis. Septuagesimo uero ac secundo etatis sue anno dolore lateris tactus spiritum reddidit. Sepultus uero est ad dexteram partem altaris beati Martini in Glannofolio. Nullus unquam corpus suum plus edomuit squaloribus, ieiuniis, abstinentia, ac uigiliis frigoribusque. In diebus autem sancte Quadragesime nec tunica nec cuculla, nisi solummodo sacro cilicino, induebatur: et bis in hebdomada paruissimum cibum potius pregustabat quam sumebat. Asperrimo autem a scapulis usque ad renes indutus est trogulo. Quiescebat uero in stratu super aggestum  calcis et sabuli, excepto quadragesimali tempore: tunc enim cum nimium eum lassitudo compulisset, stando aut sedendo somnum capiebat. Nunquam de lecto cum ceteris surrexit fratribus, sed semper nocturnos uigilando preueniebat hymnos. Plerumque quinquagenos et centenos, nonnunquam uero totum ante nocturnalem synaxim psalterium complebat, exceptis horarum spatiis, quibus orationi ac lacrymis insistebat. Silentio uero ac lectioni ita uacabat, ut pro hoc ipsi etiam sanctissimo Benedicto admirabilis haberetur.



III. SCHOLASTICA,

Benedicti Patris sanctissimi soror, eique tam carnis propinquitate quam etiam sanctitate coniuncta, moribus et pedibus eum secuta, ex eius uoluntate in confinio Casini montis  stationem fixit, ubi felicem uitam felicissimo exitu consummauit. Hec igitur, ut olim Iosue ac Samuel, celi serenitatem in pluuiam ac tonitrua uertit. Huius animam Benedictus pater sanctissimus in columbe specie celi alta petere uidit. Sepulta est in Casino una cum fratre suo ante altare sancti Baptiste Ioannis.



Iu. MARTINUS,

uir egregius miraculorumque patrator magnificus, in Casino prius, ac postea in monte Marsico degens, cum serpente per multum tempus habitauit. Aquam de lapide spelunce sue ei omnipotens Deus ad bibendum concessit. Mulierem ad obscena eum prouocantem opera omnipotens Deus terribiliter occidit. Puerum e summo montis  uertice usque ad ima ruentem oratione sua illesum seruauit. Lapidem magnum spelunce sue imminentem de loco ad locum mutauit. Sepultus uero est ibidem in monte Marsico.



u. FELICISSIMUS,

beati Benedicti discipulus, natione Romanus, felicissimus nomine, felicissimus opere, sanctissimi Mauri consobrinus exstitit. Hic puer beato Benedicto traditus, magistri sui in omnibus uiam usque ad mortem secutus est.



uI. FAUSTUS,

septennis in Casino beato Benedicto oblatus, atque ab eo in Galliam ad monasterium construendum cum beato Mauro transmissus, stetit ibi annis quadraginta. Indeque post obitum beati Mauri Romam reuersus, plenus dierum obiit. Sepultus uero est in monasterio Lateranensi.



uII. CONSTANTINIANUS


similiter cum beato Mauro in Gallias missus, quadragesimo anno aduentus sui in Gallias, obiit. Sepultus uero est in Ecclesia Beati Martini.



uIII. ANTONIUS

cum eodem similiter missus, eo anno eodemque loco, ubi et Constantinianus, defunctus est ac sepultus.



IX. PROLOGUS IN uITAM ET OBITUM SANCTI PLACID MARTYRIS.

Gymnosophistarum morem ferunt esse doctores, ut cum ad laticis haustum Gangen ad fluuium uenerunt, fuluum metallum despicientes suis sub pedibus calcent. Quod ego Petrus Casinensis archisterii indignus diaconus aduertens, ita te, Gregori presul uerende, iubente, Placidi exaraui sanctissimi  gesta, ut eius nichil desit ex uita, cum aliquid desit ex uirtute signorum. Enimuero cum hoc opus uestra mihi iniungere uellet paternitas, nostraque exiguitas propter tanti cenobii perturbationem nostrique exsilii erumnas id aggredi recusaret, uobisque hoc opus, qui in dictandi scientia splendetis, imponere uellem, uestra sagacitas tali me responsione obstruere cepit: cur inani tedio de Casinatis cenobii oppressione afficeris? Nunquidnam nescis quia


Si cecidit Sinai mons qui legem dedit olim,
Quod periisse tamen sua munia credere nolim:
Regula namque manet digitis descripta sacratis
Tradita discipulis Mauro Placidoque beatis.
 Si rex Antiochus ex auro uendidit aram,
Lege labore nouam Machabeus restruet aram.
Lator, ait, legis, uobis presentior adsum
Post mortem quam nunc, dicam clamantibus adsum.

Et si tantus Pater se presentiorem post suum e mundo recessum promisit futurum, cur de talibus perturbationibus tristis incedis? An iam obliuioni dedisti quibus angustiis quibusue persecutionum generibus affecti sunt omnes ueritatis precones? An mente cessit a tua, quia leuitas iehsu Christus Dominus noster segregauit ad annuntiandum toti orbi Euangelium suum? Hi enim sunt septem stelle in dextera Dei, septem tubas tenentes, missi in omnem  terram. Nun quidnam ignoras quia seruus de absconso talento torqueri iubetur? Tantis igitur, presul amande, assertionibus uictus, imperio succubui uestro, et ad beatissimi uitam exarandam animum erigere cepi. Unde reor non sine superni regis nutu animo hoc hesisse in tuo, ut tanti patris passio a Gordiano descripta transferretur. Nam cum ab ipsis beati Benedicti temporibus in Casinensi gymnasio sapientes quamplurimi fuerint, istius passio de Greco in Latinum a nullo translata fuisset, hoc omnipotens Deus per nos tempore uestro implexo dignatus est. Disponebam preterea opusculum istud ad Ptolemeum, Romanorum consulem, dirigere; sed prius censui illud tuo renitenti cothurno elimare. uestri tamen erit operis, Pater reuerende, ut si aliqua  non equa ordinis lance protulero, a uobis emendentur. Nam uigesimum tertium etatis agens annum, discipulum, non magistrum esse decebat. Superni igitur regis munimine fultus, tanti patris uitam scribere ordiar.



uITA ET OBITUS SANCTI PLACIDI MARTYRIS.

Postquam summi regis diuinitas lucis sue radio idolorum tenebras pepulit ac procul fugauit, multos per orbem Ecclesie sue donauit uiros, qui ceu sidera celum, ita et hi eius Ecclesiam uita ac miraculis adornarent. Ex quorum renitenti collegio, tempore Iustini senioris, sole splendidius claruit  cuius uitam Ecclesie Dei speculum et doctor egregius beatus Gregorius stylo deprompsit suauissimo.  Sed qualiter idem pater sanctissimus perfectioris uite normam arripuit, ac monasterium Sublacense condidit, qualiter beatissimus Placidus ad eum uenerit, uel quo ordine locoque recesserit, cenobiumque in uarronis antiquissima schola edificauerit, in propatulo declarandum est. Hic igitur dum relictis seculi strophis petere deserta decreuisset, Romanus eum pater sanctissimus reperit, quo tenderet requisiuit: cuius cum desiderium comperisset, et secretum tenuit, et adiutorium impendit, eiquo sancte conuersationis habitum tradidit, et in quantum licuit ministrauit: tribusque annis, excepto Romano monacho, hominibus incognitus mansit. Cum uero cunctorum opifex Deus Benedictum Patrem mortalibus declarare censuisset, multi ab eo  in eadem regione ad Dei sunt seruitium coadunati, ita ut illic duodecim monasteria construeret; in quibus substitutis prepositis duodenos monachos deputauit: nonnullos uero secum retinuit, quos adhuc in sua presentia aptius erudiri iudicauit. Ceperunt etiam tunc Romane urbis nobiles ac religiosi concurrere, suosque ei filios omnipotenti Deo nutriendos dare. Tunc quoque bone spei suas soboles Aequitius Maurum, Tertullus uero patricius Placidum puerum tradidit. Ab ipso enim pueritie sue Placidus tempore abstinentiam, silentium, uigilias, castitatem, omnesque sanctas uirtutes est secutus: obedientie uero callem sibi uindicauit.

 Quadam igitur die cum aqua in cellario deesset, Patris imperio ad hauriendam de lacu aquam Placidus est sanctus egressus: ad quem cum uenisset, uasque quod tenebat incaute in aquam misisset, ipse quoque cadendo secutus est: quem continuo unda rapuit, et pene in unius sagitte cursu a terra introrsum traxit. Sed quid preualet contra Tonantis potentiam antiqui hostis uersutia? Nam mox ut sanctus in aquam Placidus cecidit, euentum rei Spiritus sanctus, qui in electorum cordibus principalem obtinet thronum, Benedicto Patri sanctissimo reuelauit: qui e uestigio beatum Maurum cepit sub magna celeritate uocare, dicens: Frater Maure, curre uelociter, quia puer Placidus qui ad hauriendam aquam perrexerat, in lacum cecidit,  eumque unda iam longius trahit. Res mira! et post Petrum apostolum omnibus retro seculis inaudita! Benedictione postulata et accepta, Patris ad imperium concite Maurus perrexit, atque ad locum quo sanctus ab unda Placidus trahebatur, per terram se ire existimans, super undas rapidissimas cucurrit, Placidumque beatum per capillos tenuit, rapidoque cursu rediit. Reuersus autem ad Patrem, rem gestam in se per ordinem pandit. Pater uero sanctissimus Benedictus hoc non suis meritis, sed Mauri cepit deputare obedientie. At contra Maurus pro solo imperio Benedicti factum dicebat, seque conscium in illa uirtute non esse, quam nesciens fecisset. Sed in hac humilitatis mutue amica contentione accessit arbiter sanctus qui ereptus est  Placidus puer. Dicebat enim: »Ego cum ex aqua traherer, super caput meum abbatis melotem uidebam, ipsumque me ex aquis educere considerabam.«

Comes etiam fuit Benedicto Patri Placidus sanctus, cum nocte quadam cum eo montis rupem aridam ascendit: ubi oratione facta, idem Pater Benedictus tres petras pro signo posuit, atque ad suum monasterium una cum Placido, cunctis illis nescientibus, rediit. Cumque die altero pro necessitate aque fratres, qui in illa rupe habitabant, ad eum uenissent, dixit Pater: »Ite et rupem illam in qua tres super inuicem petras inueneritis, in modico cauate.« Qui euntes rupem montis iam sudantem inuenerunt: cumque in ea concauum locum  fecissent, statim aqua repletus est, que nunc usque ubertim defluit, atque ab illo montis cacumine usque ad inferiora descendit. Nemo ergo dubitet beatissimum Placidum tanti miraculi participem non exstitisse, quem beatissimus magister suus solum huius signi uoluit habere conscium. Iamuero qualiter ad Casinense cenobium Benedictus Pater sanctissimus uenerit, pandendum est.

Quidam itaque presbyter, Florentius nomine, antiqui hostis ueneno inebriatus, sanctissimi Patris cepit studiis emulari, sicque panem ueneno infectum pro benedictione transmisit. Quod cum uir Dei per spiritum declinasset, scelestus Florentius, quia Benedicti corpus ueneno necare non potuit,  se ad discipulorum animas exstinguendas accendit; ita ut in hortum celle, cui Benedictus inerat, nudas septem puellas mitteret, que mentes illorum ad peruersitatem libidinis inflammarent. Quod Benedictus Pater conspiciens, lapsumque adhuc teneris discipulis pertimescens, eos custodiri precepit, dareque inuidie locum disponit.

Hec dum sollicita secum mente tractaret, reuelatio celestis tali illum adhortari est dignata oraculo. Ut quid, dulcissime Benedicte, tristaris? Nunquidnam non reminisceris illud quod ego deprompsi dicens: Si me persecuti sunt, et uos persequentur?  Te namque elegi ex omnibus incolentibus orbem; tu Euangelii mei tuba celestis existes, spiritu es meo repletus. Surge  iam, uade ad castrum Casinum, et populum eiusdem prouincie qui adhuc idolorum nefandis cultibus seruit, et in quorum precordiis Satane uersutia regnat; qui nichil sciunt aut dicunt, nisi quod in cordibus eorum ueternosi serpentis uersutia scripsit; sermone uiuifico predicans, meum ad cultum conuertere stude: quia tecum ego ero, et non de seram, et confundam omnes aduersarios tuos, serue meus carissime. Proficiscere idolorum ad pugnam, confortare et esto robustus, quia castrum Casinum tibi tradam, et illic sedes nominis tui in perpetuum erit.

Hec dum sanctissimus Pater audisset, omnia conuocatis discipulis patefecit, et longa ad eos oratione exhortationeque ad profectum ab eo habita, tandem dixit: »Iussio Domini nostri Iesu Christi  imminet; parere debemus, eundum est: uos autem state et permanete in conuersatione et gratia sancte religionis.« Hec cum dixisset, anno Dominice Incarnationis quingentesimo uigesimo nono, temporibus Iustiniani imperatoris, oratoria cuncta que construxerat, adiunctis fratribus sub statutis prepositis, ordinauit, statimque absque cuiuslibet comitis adminiculo ad Casinum castrum pergere cepit. Sed cum per ignota loca solus uiator incederet, duo confestim in figura iuuenum aderant angeli, qui tanto Patri per montium deserta quo gressum dirigere deberet indicabant. Tres etiam corui per omnem uiam indiuidui illi facti sunt comites, eius assidue uestigia prosequentes. Cum ad Casinum castrum peruenisset, contriuit idolum, subuertit aram, succidit  lucos qui circumquaque in demonum cultura succreuerant, atque cum Placido et Mauro religiosissimis Casinense fundauit monasterium; illudque et sua corporali requie, reguleque descriptione, caput omnium monasteriorum constituit. Ubi autem templum Apollinis erat, ecclesiam Beati Martini; ubi uero ara Apollinis, ecclesiam Sancti construxit Ioannis; et circumquaque manentes populos ad Christi fidem conuertit.

Eodem uero tempore supradictus Tertullus, Romane urbis patricius, per suggestionem Placidi filii sui preceptum fecit Casinensi cenobio de decem et octo curtibus suis, que erant in Sicilia, cum seruis septem millibus, ac portu Panormitano et Messano;  pena qui id remouere tentasset apposita quatuordecim millium talentorum auri. Euocat interea Pater sanctissimus Benedictus Placidum discipulum suum, qui ab eo sanctissime religiosissimeque nutritus fuerat, eumque ad tuitionem curtium, quas pater eius Tertullus patricius Casinensi cenobio dederat, in Siciliam mittens, dixit ad eum: »Ad suscipiendum militie laborem accinge sicut uir lumbos tuos: quem tibi per me iehsu nunc dat, Rex omnium Christus, religionis sancte ordinem sicut a me accepisti, usque ad finem uite inuiolabiliter tene. Perge nunc, dulcissime, ad Siciliam, fili, imitans Regem regum Iesum Christum Filium Dei, Dominum nostrum, qui factus est obediens usque ad mortem . Reminiscere sermonis eius dicentis:  Non ueni facere uoluntatem meam, sed eius qui misit me Patris . Nec te longi itineris conturbet austeritas. Recordare illud apostolicum, quia non sunt condigne passiones huius temporis ad futuram gloriam que reuelabitur in nobis. . Nam per multas tribulationes oportet nos intrare in regnum celorum. Nam pro Christi nomine in hac uita decertantes eternam remunerationem in eterna accipient: patriam illam scilicet quam oculus non uidit, nec auris audiuit, nec in cor hominis ascendit, quam preparauit Deus diligentibus se . Ne timeas neque paueas, confortare et esto robustus, quia tecum celsa erit tonantis dextera Dei. Hoc pro certo sciens, quia quanto austeriora in hoc mundo pertuleris, tanto uehementiora  a summo Opifice accipies celestium gaudia premiorum. iehsu Christus autem, Filius Dei, Dominus noster semper sit tecum, perducatque te ad eterne consortia uite, quam daturus est his qui diligunt eum.« Hec cum perorasset, benedictione super eum tradita, misit a se.

At uero dum Placidus ad Siciliam uenisset, ea que a magistro didicerat suo modis omnibus implere satagebat, et in omnibus uirtutibus, quibus eum perfectissimus magister suus Benedictus ab ipso infantie sue tempore erudiuerat, de die in diem proficiebat atque crescebat. Ecclesias etiam idem uir beatus fundauit, atque iuxta morem magistri sui sanctissimi, fratres illic seruituros aggregauit. De signis porro eius superfluum est querere:  non enim signa sanctos uiros faciunt, sed uita potius Deo placens et recta sanctificat hominem. uerum quia prouinciam Siculorum Ismelitarum est crudelitas depopulata, multa que per eum gesta sunt, Gordianus, Patris Benedicti discipulus, Constantinopoli positus, descripta dereliquit. Is enim Gordianus a beato Benedicto cum beato Placido ad Siciliam directus, ea que oculis suis uidit, descripsit.

Postquam autem placuit Regi regum Domino ut beatissimus Placidus de presentis uite liberaretur naufragio, Mamucha, dux Sarracenorum, in nauibus, cum Sarracenis sexdecim millibus septingentis adueniens, beatum Placidum cum fratribus suis Eutychio, uictorino, et uirgine Flauia, nec non et Faustum,  Firmatum, Donatumque, cum monachis triginta teneri, et ante suam presentiam exhiberi precepit. Quos cum diuersis tormentorum generibus excruciasset, sicut Gordianus in eiusdem passionis describit historia, beatum Placidum post lingue abscissionem, post arteriarum et dentium confractionem, cum omnibus sociis suis capite truncari precepit in portu Messane ciuitatis prouincie Sicilie. Tertio Nonas Octobris regna conscendit eterna. Hunc igitur, fratres, flagitemus enixius, quo pro uniuersali Ecclesia orationes fundat. Sepultus uero est in eadem prouincia, ubi exuberant beneficia pia prece querentibus; ipso adiuuante qui uiuit et regnat cum Patre in unitate Spiritus sancti Deus per omnia secula seculorum. Amen.


 De hac uita legitur plenius alibi  .



X. SIMPLICIUS,

Benedicti Patris discipulus, cum beato Mauro in Gallias directus, post eius obitum Romam cum Fausto reuersus, apud Lateranense cenobium defunctus est ac sepultus.



XI. CONSTANTINUS

nomine, Constantinus et opere, post Patris Benedicti transitum abbas effectus, uir ualde reuerendus, in Casino defunctus, iuxtaque est corpus beati Benedicti sepultus.



XII. SIMPLICIUS,

nomine et opere simplex, post Constantinum abbas effectus, ibidem defunctus in Casino, atque iuxta Patrem Benedictum sepultus.



XIII. uITALIS,

post Simplicium Casinensis abbas factus, in Casino defunctus est atque sepultus.



XIu. BONITIUS,

quintus post Patrem Benedictum  abbas, uigesimo sexto anno post Patris Benedicti transitum, destructo Casinensi cenobio, anno Dominice Incarnationis quingentesimo sexagesimo octauo, secum fratres cenobii Casinensis Romam asportans, atque a Pelagio papa susceptus, cenobium Lateranense construxit, quatuor uel quinque fratres Casini ob beati corpus custodiendum relinquens Benedicti legislatoris. In Lateranensi cenobio defunctus est atque sepultus: ubi etiam regulam quam Pater Benedictus manu sua descripserat, et saccos quibus celitus esce ei delate fuerant, dereliquit.



Xu. PROLOGUS PETRI DIACONI IN uITAM SANCTI SEuERI EPISCOPI ET CONFESSORIS.

Sanctissimo ac in monastico residenti gymnasio  Seniorecto abbati abbatum eximio Petrus Casinensis diaconus quidquid in celo terraque feticius. Quam uestra iussus potentia Seueri pastoris egregie uitam orsus sum scribere, dilecti filii uestri Rainaldi, huius archisterii subdiaconi, solers exegit instantia, qui nequaquam priscorum tantum libris contentus, ceu regina Saba auidior, ita et hic a uestra eminentia desiderat aliquid noui diuinique accipere. Hic nempe dum nostram exiguitatem in diuersorio legislatoris fluctuantem reperisset, et cenobialibus negotiis me irretitum uidisset, agnouissetque quod assidua preceptorum atque tomorum inquisitio nostri pectoris animum  libros scrutari deiloquos, cepit crebris insistere precibus, quatenus seposito cothurno,  ac sedatis cogitationum turbinibus, remotisque mundi fragoribus, ad theologicas inquisitiones accederem, atque Seuerum ab antiquis intentatum apicibus tradere non recusarem. Tandem utilis labor et eius dilectio incitauit ut, quod prohibebat litterarum inscitia, tanti uiri urgeret inchoare deuotio. Nam qui Spiritu Dei aguntur, hi filii Dei sunt, ut ait cathegeta gentium Paulus: quippe qui non sibi tantum, quantum aliis uirtute et merito uigilant.

Excellentissimorum uero et clarissimorum uirorum facta moresque posteris generationibus tradere, ab ipso, ut ita dicam, mundi est usitatum exordio: omnes enim qui ingenio celeberrimi, uirtute eminentissimi,  castitate pudici, armis terribiles, et solertia singulares, memoriaque erant insignes, ac sophistica sagacitate sublimes, sine inuidia, gratia, ambitione aut odio, antiquorum gesta uirorum schedulis tradebant. Quamplures etiam ipsi sua facta narrare, accessionem potius morum, quam arrogantiam autumabant.  Unde et Paulus ait: Quecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus.  Patriarche quoque Leuitici ordinis, Moysi Dominus precepit, dicens:  Scribe librum istum, et pone illum in latere arce federis, ut sit in signum et monumentum filiis Isrel, ne obliuiscantur Domini Dei sui. Et hoc cur? ut ostenderet tironibus, priscos patres strenue cursum consummasse  usque ad calcem, quo instigati ardentius festinent appropinquare agoni, eorum iter carpere, ac diuinis obedire mandatis. Unxit namque Deus Ecclesie filios oleo Spiritus sancti, quo ad luctam experti et habiles redderentur. Nam qui luctatur, habet quod speret; ubi certamen, ibi corona: certat namque in seculo, coronatur a Christo; e terra colligitur premium, in celo redditur. Tunc enim prudentia, castitas, iustitia, sapientiaque uigebant, cum celeberrimorum uirtutes uirorum describebantur.

Porro tanti ac talis uiri uitam scripturus, ueniam nostre adolescentie querere opus fuit; quam non petissem, nisi seuam, nefandam, cruentam et infestam historiographis emulorum uecordiam scissem: nam multoties non solum in ipsos, sed etiam  in libros eorum constat esse seuitum. Sed in hoc eximium patientie documentum nostri demonstrauere maiores, qui nec stultitie illorum responderunt, nec ob id ab annalibus describendis cessarunt: quippe qui et aureum patris Desiderii seculum, uirtutes morum, ac excellentissima atque obstupescenda signa Casinensium monachorum elegantissime conscripserunt. Sed de his hactenus. Nunc iam ad Seueri retexenda preconia stylus sequens reuertatur.



INCIPIT uITA SANCTI SEuERI AB EODEM PETRO.

Casiniensis arcis sublimitas tanto olim culmine uiguit, ut Romani celsitudo imperii philosophicis studiis, illam in euum dicaret. Hanc M. Terentius  uarro, omnium Romanorum doctissimus, consideratissimus, acutissimus, et facundissimus incoluit, et proprii iuris ditione possedit. Iste igitur tam insignis excellentisque peritie tam multa legit, ut aliquid ei scribere uacauisse nobilitas Romana miretur; tam multa scripsit, quam multa uix legere quisquam possit. Scripsit preterea Antiquitatum libros quadraginta et unum; et hos in res humanas et diuinas diuisit: rebus humanis uiginti quinque, diuinis sexdecim tribuit; istam in ea diuisione secutus rationem, ut rerum humanarum libros senos quatuor partibus daret; in quibus disputat qui  agant, ubi agant, quando agant, quid agant. In sex itaque primis de hominibus scripsit; in secundis sex de locis; sex tertios de temporibus; sex quartos eosdemque postremos de rebus absoluit. Quater autem seni, uiginti et quatuor sunt. Sed unum singularem qui communiter prius de omnibus loqueretur, in capite posuit. In diuinis itidem rebus eadem ab illo diuisionis forma seruata est. Quantum uero attinet ad ea que diis exhibenda sunt ab hominibus, in locis, temporibus, et sacris, hec quatuor libris complexus est ternis: nam tres priores de hominibus scripsit, sequentes de locis, tertios de temporibus, quartos de sacris: etiam hi qui exhibeant, ubi exhibeant, quando exhibeant, quid exhibeant, subtilissima distinctione commendans. Alios uero tres  libros conscripsit extremos, etc.

Hoc in loco mutilaui; loquitur enim de reliquis eius operibus nimis diffuse  .

De hoc siquidem uarrone Tullius ait  : Nos in nostram urbem peregrinantes errantesque, tanquam hospites, tui libri quasi domum reduxerunt, ut possemus aliquando qui et ubi essemus agnoscere. Tu etatem patrie, tu descriptiones temporum, tu sacrorum iura, tu sacerdotum, tu domesticam, tu publicam disciplinam, tu sedium, regionum, locorum, tu omnium diuinarum humanarumque rerum nomina, genera, officia, causas aperuisti.

Tali igitur auctore talibusque studiis Casinensis ciuitas antiquitus ab ipso sue constructionis exordio splenduit ac eminentissime uiguit. Tribus namque  nominibus olim dicta est, prius Heraclea, deinde Forum uetus, postremo Samnites, orti a Sabinis, eumdem locum a Casca appellauere Casinum: casca enim antiquitus dicebatur uetustior res. Sed cum celestis Imperatoris uerbum, uirtus et sapientia, Christus censuisset ad uere sapientie gymnasium uertere, duos ei urbi destinat principes per quos orbis fieret speculum, etheris dignitas, legis latio, equitatis et religionis norma, uia, templum, thronusque piorum. Per hos siquidem ab eodem loco eliminata est peruerse superstitionis cultura, et spirituales nequitie imperio herili propulse non materialibus aut fulgentibus armis, non diuersitate legionum, non rhetoricatis phaleramentis uerborum, sed uita, uerbo, signis prodigiisque tantum insignes.  Sed quia legislatoris uitam plenissime Iesu Christi carbunculus Chrysostomus exarauit Gregorius, summi atque uenerandi Seueri presulis eximii uitam scribere ordiar.

Annorum a uiuifici uerbi Incarnatione quadringentesimus primus circulus uoluebatur  , cum ualentinianus tertius felicissimus ac excellentissimus Romani imperii thronum suscepit regendum. Hoc itaque orbis moderante habenas, uir Domini Seuerus Omnitenentis beneficio donatus Campanie,  ceu topazius, morum grauitate, uite prerogatiua, uirtutumque iubare coruscus, eo potissimum tempore Casiniensis Ecclesie pontifex splenduit, quo equitas ab iniustitia, pietas ab impietate, mansuetudo a seueritate, catholice et apostolice Ecclesie status sub nefandissimorum Arianorum, Nestorianorum, Manicheorum, Circumcellionum, Priscillianistarum ac Donatistarum fluctuabat uesania. Hic itaque teneris adhuc constitutus temporibus peritura gaudia mundi toto mentis contemnens conamine, almifico Flamini templum in semetipso construere uiribus satagebat omnimodis. Erat enim castitate perspicuus, sanctitate mirabilis, pauperum, uiduarum ac orphanorum tutor precipuus. Unde his aliisque uirtutibus luce clarius rutilans, usque  adeo charus ac admirabilis habebatur ab omnibus, ut hunc patrem, hunc dominum, hunc, post episcopi transitum, sperarent habere pontificem. Inter cetera enim bonitatis insignia, que ei diuina largita fuerat gratia, sic fidei, spei caritatisue fuerat munitus uirtutibus, ut omnibus facile foret perspicuum quid honoris in se iam Seuerus portenderet. Tali igitur ordine puerili transacta etate, ut Pythagorice littere peruenit ad biuium, qualem quantumue diuina fauente clementia sese prestiterit, sequentis historie declarabit formula. De cetero uero quo pacto, quo ordine ad episcopale fastigium uenerit, breuiter prelibare aggrediar.

Factum est igitur ut supradicte ciuitatis antistes  debitum nature persoluens ad superne beatitudinis patriam remunerandi gratia uocaretur a Domino. Sancta Casinensis Ecclesia, pastoris destituta solatio, uiduata remansit. uerum quia sine rectore Christi Ecclesia diutius esse non poterat, famulorum suorum tandem dolens incommodis, consilio ad inuicem habito, beatissimum Christi famulum Seuerum omnes unanimiter elegerunt antistitem. Quod cum uir Domini humilitatis gratia nollet suscipere, aiebat: »Non perspicio, dilectissimi fratres, his me uirtutibus adornatum, quibus diuina clementia florere hortatur episcopum.« Econtra illi, ardore succensi deifico, talibus eum adoriuntur sermonibus: »Christum pro certo nunc, Pater, contemnis, eius cum oues pascere renuis: in illo nempe tunc reus eris examine,  cum argueris de abscondito munere: conuersatio namque illorum qui uitam sub silentio transeunt, etsi prodest exemplo, plus tamen obest silentio. Ideo tibi diuini uerbi semina Rex omnium dedit, ut indigentibus impertires. Unde et Apostolus ait: Predica uerbum, insta opportune, importune; argue, obsecra, increpa, in omni patientia et doctrina .« Seuerus autem pastor his conuictus sermonibus ulterius non audet respuere, quod ad communem precipitur subire salutem. Dilectionis Dei et proximi amictus uirtutibus, gratia Regis  eterni fauente, sublimatur honore sacerdotii. Ordinatus autem episcopus, tanto sollicitius super grege sibi commisso curam gerebat, quanto super omnes exaltatum se esse nouerat. Non enim ignorabat, in futuro terribilis illius diei examine pro ouibus sibi creditis se redditurum Domino rationem. Igitur omnibus dulcis, omnibus benignus et mitis, pluribus acer aliquando atque tranquillus aderat.

Eodem uero tempore apud Constantinopolim pestilentissimus et ultra omnes hereticos impiissimus surrexit falsus patriarcha Nestorius, pelago falsitatis demersus, minister diaboli, uas totius peruersitatis et nequitie, inaudite temeritatis et superstitionis inuentor; qui in tantam una cum scelestissimo Eutyche prorumpere est ausus stultitiam, ut affirmaret  Deum uerbum incarnatum non esse, et sanctam ac gloriosam uirginem, Dei genitricem Mariam, Deum non genuisse, sed tantum hominem. Ex hac uero radice pestilentissima nefandissimi surrexere heretici Acacius, Petrus Alexandrinus, ac peruersus Dioscorus, quos nunquam ad matris Ecclesie gremium Romani ualuerunt reuocare pontifices; sed deteriora in dies agentes, per totum Orientem Christi sciderunt Ecclesiam. Cunctis enim orbis terre sacerdotibus Chalcedonensem synodum recipientibus, isti sibilo ueternosi serpentis infecti, iniuriis appetebant. uerum orientalium aliqui munimine diuino circumdati, cum obscenorum serpentium fetorem non possent exstinguere, ultimum omnium insedit consilium ut a Romane sedis pontifice defensionis  exspectarent presidium. Nam hi qui in noua Roma ac per Orientem morabantur, ad seniorem Romam uenientes, deprecati sunt Felicem Romanum pontificem, ut tantis malis finem dignaretur imponere. Inter quos et Ioannes, patriarcha Alexandrinus, eadem dicens Romam uenit. Felix autem, sanctissimus pontifex, synodo in ecclesia Beati Petri apostolorum principis facta, duos episcopos et Ecclesie defensorem Constantinopolim misit, scribens Acacio ut ad matris Ecclesie gremium rediret. Qui dum Constantinopolim peruenissent, Acacii uoluntate retenti, litterisque ablatis, in carcerem trusi sunt: comminansque se interficere illos, nisi sibi communicarent, suppliciis diuersis affecit. Statuto autem  die, Acacius scelestissimus hereticorum ad se collegium conuocans, muneribusque apostolice sedis apocrisiarios decipiens, sibi communicare cegit; quanquam e contra contestarentur et repugnarent orthodoxi episcopi qui tunc aderant; ex quibus nonnulli apud Constantinopolim persecutionem grauissimam pertulerunt: sublatisque chartis, primum quidem protestationis libellum, hamo circumponentes funem, uni ex legatis suspenderunt  ; secundum in librum immiserunt; tertium uero in cophinum olerum imposuerunt.

Felix autem sanctissimus papa, compertis que ab apocrisiariis gesta sunt, deposuit eos, synodaleque  episcoporum celebrare concilium statuit. Confluit itaque ex omni fere Italia Romam sacerdotale collegium: aduenit illuc et sanctissimus Seuerus, Casinensis episcopus. Residente uero in ecclesia Petri apostoli eodem sanctissimo papa, facta est synodus in urbe Roma, in qua interfuerunt una cum sancto Seuero episcopi sexaginta et septem. Ibi namque Spiritus sancti gladio confodere et damnauere Nestorium, Eutychen, Acacinm, Dioscorum, Petrum Antiochenum, ac Ioannem sceleratissimum patriarcham Alexandrinum: facientesque exemplaria, per Orientem et Occidentem per manus orthodoxorum fidelium disseminauerunt. Ad clerum autem et populum Constantinopolitanum de hac re epistolam direxerunt. Pari etiam modo Acacio depositionis et  excommunicationis epistolam transmisere. Cumque hi qui apostolicos apices deferebant Constantinopolim aduenissent, peruenere ad monasterium Dii. Monachi uero Dii Dominico die in sacrario porrexerunt epistolam Acacio. Ast hi qui erant ex parte Acacii occiderunt quosdam ex monachis qui epistolam dederant, quosdam autem carceris ergastulo tradiderunt. Acacius uero scelestissimus, patrem suum diabolum imitans, deteriora in dies agebat. Sed non in longum uigilans super eum aduenit iudicium Dei: post duos enim menses a depositione sua presentem simul et futuram uitam amisit.

Seuerus autem pastor almificus de uirtute in uirtutem succrescens, gregem sibi creditum ad altiora tendere admonebat: alios quidem bonis operibus  insudantes confortabat, negligentes ad potiora agenda conuertebat, immunda mundabat, arida irrigabat, et noxia queque radicitus euellebat. Igitur coluber ueternosus cernens sibi perire quos ad Dominum quotidie constabat redire, nouas quotidie aduersus Ecclesiam pugnas mouere non desinebat. Eodem uero tempore pestilentisima doctrina Arianorum, Manicheorum, Circumcellionum, Priscillianistarum, ac Donatistarum Africanam fedabat Ecclesiam. In tantum enim rabies eorum corda Afrorum maculauit, ut episcopi, presbyteri, diaconi ac monachi, rebaptizarentur. Ob quam rem uictor Carthaginiensis archiepiscopus Romam adueniens, adueniens, que in Africa euenerant, cum Donato, Rustico et Pardulio episcopis,  Felici pape notificare curauit. Tunc sanctissimus Felix mittens congregauit in urbe Roma episcopos septuaginta nouem, et fecit synodum in basilica Constantiniana, in qua constituit ut episcopi, presbyteri ac diaconi, qui rebaptizati sunt, ad mortem usque in penitentia maneant, et in mortis articulo reconcilientur: monachos uero, clericos atque laicos utriusque sexus, triennio in penitentia manere, et sic demum ad societatem sacramenti recipi, et nunquam ad ecclesiam permittantur accedere. uir autem Domini Seuerus ab eadem synodo ad Casinatem reuersus Ecclesiam, tantis misericordie cepit uacare operibus, tantumque dapsilis in largiendis  eleemosynis cepit existere, ut libere iam cum beato Iob dicere posset: ab infantia creuit mecum miseratio. Quis enim pauperum Seueri non substentatus est ope? uel quis proprio destitutus auxilio, Seueri non est expertus suffragium? Faciebat siquidem iuxta Domini preceptum sibi amicos de mammona iniquitatis, qui eum reciperent in eterna tabernacula; ad que ambulare cupiens, dicebat: Quam amabilia sunt tabernacula tua, Domine uirtutum! concupiscit et deficit anima mea in atriis tuis .

Expleto uero sui temporis cursu laudabili, cum iam terminum uite sibi imminere cognouisset, suos ad se clericos euocans ait: »Ego, ut cernitis, amandissimi filii, patrum gradior uiam, illudque mihi iam  libet decantare apostolicum, Bonum certamen certaui, cursum consummaui, fidem seruaui , iamque dissolui cupio et esse cum Christo . Quapropter sermonum meorum uerba ad mentem reducite, Christum amate, pacem et caritatem toto ex corde diligite, mundi huius caduca calcate. Lubrica et uanissima sunt cuncta que in hoc mundo speciosa et delectabilia uidentur, fallacique uoluptate genus humanum illaqueant; cum labore possidentur, cum inuidia conspiciuntur; omnes faciunt suspectos, omnes pauidos, omnes in uoraginem ignis eterni demergere conantur, et pro exigui temporis felicitate, perpetuam inducunt calamitatem. Parua sunt que hominibus necessaria sunt, que uobis sufficere possunt. Carnis petulantiam, per quam Deus a mente  excluditur, fugite; auaritiam dimittite, superbie resistite, malitiam debellate, iram uincere festinate, uaniloquia respuite, misericordiam et iudicium diligite, a uiis diaboli et hereticorum uersutiis, que non ducunt ad uitam sed ad mortem, non ad celestia regna, sed ad tartara seua, cor uestrum auertite. Nullus uos decipiat: secundum facta uestra iudicabimini: unum ex his duobus hahebitis, aut penam aut gloriam sempiternam. Christum ad dexteram Patris sedentem aspicite, Christi precepta seruate, Christi regnum diligite; illuc intendite, illuc oculos cordis dirigite, illuc animum uestrum mentemque attolite; retrorsum nolite respicere; conditionis uestre dignitatem seruate; ut Deum ualeatis agnoscere,  uosmetipsos prius aspicite; quales ad eterni Imperatoris conspectum ueniatis, perpendite; illam gloriam corde et animo concupiscite que eterna est, ubi cuncta tranquilla, ubi quieta, ubi lux, ubi decus, ubi splendor, ipse Deus est, ubi nulla nox, nulle tenebre, nulla miseria, sed gaudia felicitate sunt plena.«

Hec et his similia sanctissimus Seuerus episcopus suos clericos alloquens, postquam sanctissime ac gloriosissime sanctam Casinatem rexit Ecclesiam, reddens terrea terre, feliciter migrauit ad Dominum tertio decimo Kal. Augusti. Plebs autem se tanto cernens destitutam esse pastore, cum hymnis et laudibus eius sacratissimum corpus tollens, in eodem Casinensi castro honorifice sepelierunt: ubi multa  mirabilia Dominum Iesum Christum, meritis eius interuenientibus, operari nullus ambigat usque in hodiernum diem. Claruit uero beatissimus Seuerus episcopus temporibus ualentiniani tertii, Martiani, Leonis, ac Zenonis, imperatorum; Romanorum autem pontificum, Leonis, Hilarii, Simplicii, et tertii Felicis.

Quodam uero tempore cum quedam mulier, Alserada nomine, in ciuitate Aquinensi grauissimo oculorum dolore laboraret, cepit omni nisu archiatrorum frequentare suffragia: sed quanto plus carnalia mortalium iuuamina oculis suis exhibebat, tanto amplius languor conualescebat. Cumque iam carnalis lux ab ea funditus esset ablata, illum secum psalmigraphi uatis tractans uersiculum, inuoca me in die  tribulationis tue , eripiam te, et magnificabis me , cepit intra se omnipotentis Dei clementiam magnificare, dicens: Domine, Deus omnipotens, qui in luce incomprehensibili permanes, qui sedentes in tenebris et umbra mortis, Filii tui Domini nostri Iesu Christi pretioso sanguine illuminasti, suppliciter tuam exoro clementiam, ut mihi miserrime lumen reddere digneris, quod culpis meis exigentibus perdidi; ut tuum laudare, glorificare, benedicere ualeam nomen nunc et in eternum. Cumque hec in corde suo tacite uolueret, sanctissimus Seuerus ei apparens dixit: »Que res, o mulier, te ad tantam duxit mestitiam?« Cui illa: »En tu cernis, domine, peccatis meis exigentibus, solis lucicomum iubar, quem Deus ad orbem illuminandum  creauit, cernere nullatenus possum.« Ad quam sanctus Seuerus episcopus ait: »uis sana fieri?« Cui mulier: »uolo et uehementer exposco.« Et Seuerus sanctus: »uade ad ecclesiam meam, que in monte Casino constructa est, et ibi te sanitati restituam.« Mulier uero hec audiens ait: »Quo nomine, Pater sanctissime, uocaris?« Cui sanctus Seuerus episcopus respondit, omni ambiguitate seposita: »Noueris me esse Seuerum, Casinensem episcopum.« Et his dictis, disparuit. Mulier autem uirum suum euocans ait: »Cecitatem oculorum, que nunc usque nostrum enormiter texit corpusculum, nunc abiicere possum, si nostris faueris uotis nostreque uoluntati non repugnaueris.« Et uir: »Quidquid dixeris, faciam, tueque in omnibus uoluntati  obtemperabo: tantum ut quo ordine hec ad tuam notitiam uenerint, ocius et sub omni uelocitate depromas.« Tum illa: »Dum pro dolore oculorum Dei flagitarem clementiam, ecce quidam uir astitit, qui se Seuerum, Casinensem episcopum, esse commemorans, precepit ut, si lumen recipere uellem, ecclesiam suam, que in Casino monte constructa est, omni sub festinatione adirem.« uir autem eius ex ore coniugis talia cum uerba audisset, benedixit Dominum, statimque cum uxore consurgens ad montem Casinum pergere cepit. Sanctissimus autem Seuerus mulieris fidem ac deuotionem aduertens, non in longum passus est eius sanitatem protelari. Antequam enim ad eiusdem confessoris propinquaret  ecclesiam, lumen recepit. Quod uir eius aduertens, glorificare cepit et benedicere Dominum, qui tale ac tantum per beatissimum Seuerum episcopum in uxore sua dignatus est operari miraculum. Cumque ad eiusdem pontificis ecclesiam peruenisset, que sibi Dominus per sanctum Seuerum episcopum prestiterat, palam omnibus enarrabat. uota quoque Domino gratiarum pro sui corporis sanitate inibi mulier reddens, domum reuersa est laudans et benedicens Iesum; cui est cum Patre et Flamine sancto una deitas, una maiestas, par gloria, uirtus, potestas, et magnificentia nunc et semper et in eterna seculorum secula. Amen.



XuI. uALENTINIANUS,

Patris Benedicti discipulus, nobilis carne, sed nobilior spiritu, post sanctissimum  Benedictum quintus in Lateranensi cenobio, quod Bonitus abbas decessor suus ex concessione Pelagii pape construxerat, primus ibidem Casinensem congregationem rexit. Ibidem sepultus quieuit.



XuII. THEODORUS,

post ualentinianum tertius ibidem abbas effectus, uita sanctitateque preclarus ibidem quieuit.



XuIII. GREGORIUS

et ipse Patris Benedicti discipulus sanctitate perspicuus, in monasterio Sancti Stephani apud Terracinam et uixit et obiit.



XIX. SPECIOSUS,

huius Gregorii germanus, nobilis carne, exterioribusque una cum fratre suo studiis eruditus, a beato Benedicto una cum fratre suo   monachus factus, atque ab eo monasterium Sancti Stephani iuxta Terracinam est ad habitandum directus. Qui multas una cum fratre pecunias in hoc mundo possedit, sed cuncta pauperibus pro animarum suarum redemptione largiti sunt, et in eodem monasterio permanserunt. Speciosus autem dum pro utilitate monasterii Capuanam ad urbem missus fuisset, die quadam frater eius Gregorius cum fratribus ad mensam sedens atque conuescens, per spiritum subleuatus aspexit et uidit Speciosi germani sui animam tam longe a se positi de corpore exire: quod mox fratribus indicauit, atque festinans cucurrit, iamque eumdem fratrem suum sepultum reperit: quem tamen ea hora qua uiderat de corpore inuenit  exisse. In quo miraculo Gregorius beatissimo Benedicto magistro suo similis fuit, qui Scholastice sororis sue animam celi alta petentem aspexit.



XX. PAULINUS,

Patris Benedicti discipulus, uita religioneque perspicuus in Casino usque ad suum obitum est conuersatus. Sepultus uero est ibi in ipso loco, ubi postea ecclesia Sancti Stephani constructa est. Huius igitur corpus, Oderisii abbatis in tempore, cum inuentum fuisset, demoniacus quidam ibidem ueniens sanatus est. Tunc abbas cum fratribus sancti Paulini corpus eleuans, in muro ecclesie Sancti Andree apostoli reuerenter locauit.



XXI. AUGUSTINUS,

beati Benedicti discipulus, sanctitate probatus, ibidem in Casino conuersatus est, atque iuxta corpus sancti Paulini cum aliis duobus  sepultus. Sed cum sanctorum corpora inuenta fuissent, demoniacus quidam ibidem ueniens clamare cepit dicens: »Paulinus et Augustinus, discipuli Benedicti, cum duobus sociis suis me eiiciunt.« Hec dum crebro per os illius diabolus diceret, cum sanguine immundus spiritus egressus est. Oderisius autem abbas sanctorum corpora inde eleuans, cum corpore beati Paulini, iuxta ecclesiam Sancti Andree apostoli sepeliuit.



XXII. PETRONAX,

Casinensis abbas, dum causa salutis Hierosolymam pergere uellet, a Zacaria papa monitus Casinum aduenit, eumdemque locum restaurans, usque ad finem uite sanctissime et religiosissime ibi conuersatus est.



XXIII. CAROLUS,

rex Francorum ac patricius  Romanorum, casinum ueniens, deposito diademate capitis ac purpura, monachus factus est, ibique cum omni humilitate sedulum fratribus exhibebat seruitium: et qui ante purpuratus contextisque uestibus ex auro ac gemmis incedebat, post uili tectus tegmine pauper ipse pauperibus ministrabat: erat enim humilitate summus, innocentia magnus. Abbas uero, ut experimento eius cordis arcana cognosceret, paucas oues ei ad pascendum tradidit: cumque ad pastum per multos dies illas duceret ac reduceret, quadam die incidit in latronem: qui cum super eum irruisset, sanctus Carolus dixit: »Fac quod uis; tantum ne oues mihi commissas tollere queras.« Latro autem Carolum sanctum sine mora funditas exspoliauit. Carolus uero sui corporis nuditatem  non ferens, super latronem irruit, eumque in terram protinus strauit et femoralia abstulit, cetera uero uestimenta ei reliquit. Igitur cum Casinum cum ouibus uenisset Carolus nudus, abbatique rem que acciderat indicasset, increpare eum abbas uehementissime cepit; cum Carolus nichil aliud, nisi se peccasse, responderet. Iubetur ergo uestiri, et ad obedientiam remitti. Quadam uero die dum ad monasterium cum ouibus redire satageret, una eorum claudicare egerrime cepit. uidens igitur Carolus se ad monasterium non posse reuerti, ouem in humeris suis imponens, eam usque ad Casinense cenobium reduxit. Sed antequam rediret, perfundi eum ouis lotio contigit: quam rem Carolus adeo patientissime tulit, ut nec ouiculam ob hoc de collo deposuerit,  aut alicui ex hoc uerbum aliquod dixerit. Quod cum abbati ab his qui uiderant nuntiatum fuisset, uereque Dei Spiritum in eo esse perpendens, precepit eum ab obedientia quiescere, atque iuxta quod sciret hortum excolere. Demum uero ad fratrem suum Pipinum in Franciam missus, ibidem defunctus est: cuius corpus frater eius Pipinus in locello aureo gemmatoque recondens ad monasterium Casinense remisit. Ibi iuxta corpus beati Benedicti sepultus est.



XXIu. RADCHIS,

rex Longobardorum, cum uxore et filia Casinum adueniens, deposito diademate ac purpura, una cum filiis suis monachus factus est. Exstat usque in hodiernum uinea satis monasterio  uicina, quam idem rex plantauit, que usque nunc ex nomine eius appellatur. Uxor uero eius et filia de propriis sumptibus monasterium in Plumbarola construentes, sub districta satis uita ibidem diem clauserunt extremum.



XXu. PAULUS,

diaconus et Casinensis monachus, innocentie, humilitati silentioque ultra humanum modum operam dabat; ibique usque ad finem uite ardue satis ac districtissime uixit. Sepultus uero est in Casino ante capitulum.



XXuI. PROLOGUS PETRI DIACONI CASINENSIS IN uITAM SANCTI APOLLINARIS ABBATIS.

Reuerendissimo academicisque floribus adornato RAINALDO Casinensis cenobii condiacono, PETRUS ultimus eiusdem cenobii filius, brauium perennis  uictorie.

Enixius admiranda omnibusque laudibus uirorum sollicitudo est attollenda sanctorum, qui perituri mundi exagitari quatique dum uidentur quisquiliis, nec prosperis cupiunt extolli, nec aduersitatibus frangi uerentur: et ad immutabilis fastigii sceptra anhelantes, eterneque uictorie lauream prestolantes, non inter illos quorum Deus uenter est, sed inter summi Imperatoris milites equa ascribendi sunt lance. In quorum ostreata turma sophorum te, frater, uidens uerende locatum, in augmentum fidei laudemque Iesu Christi nouis expositionibus, ceu alter pacificus, nouum Opifici celso conaris construere templum. Ob quam uel maxime rem sensus paruitatem exiguam mei dignatus es impellere, ac  post mei reuersionem perpetuam Casini montis ad arcem, e qua per tempus, tempora et dimidium temporis absens fueram  , otioso, inerti lethargicoque somno sopitum euigilare, proculque noxium silentii somnum pellere, Apollinaris exarare uitam eximii, crebris postulationibus assiduisque exhortationibus flagitare non desinis; illud deiloquum ante mentis obtutum sepius replicas reducensque preceptum, qui non doxologice sed simpliciter in tetro horrore labyrintheoque antro degentes, ad splendidissimi luminis gratiam reducens agalma, illos in euum beauit. Postulationibus itaque, frater carissime, uestris neque cupiens reniti nec ualens, flaccigenus incedebam et anceps. Igitur cum marinis  fluctuarem in scopulis, tetroque horrore quaterentur nostri corporis ima, diu haud passus oriens omnem qui illuminat mundum me noxiis latere in tenebris, illud diuinum nostro in corde reuocauit oraculum: Si quis indiget sapientia, postulet a Deo, et dabit ei . Et rursum: Omne datum optimum et omne donum perfectum desursum est descendens a Patre luminum . Ergo principium lucis eterneque sapientie fontem et originem Iesum Christum Flium Dei inuocantes, per quem accessum habemus ad principalem ac uiuificum indeficiensque lumen in uno sancto Spiritu; et  respicientes inconuulsibilem doxologicorum auctorem, serui miracula sui prout ipse mundi plastes, sator et altor, largiflua dare dignatus fuerit clementia sua, enucleatius exarare curabo.

Quod si et nunc amici mei, qui me in tantum diligunt, ut sine me heretici esse non possint, corrodere laniareque quieuerint, et me insulsum insipientemque ad scribendum censuerint, androgynique effecti prostibula demonum ac mortis pabulum magis susurrando facti fuerint, uasti censoris examini illos relinquere quam respondere fore censui equum: presertim cum in supremo audituri sint examinis die: discedite a me, operarii iniquitatis, non noui uos . Enixius autem flagito omnes qui huic operi ornati inspectores accesserint, indoli ut  dent ueniam mee, fluctuantemque inter laruales ponti hiulcos, atlanticorumque gramina, anguis sub que gelidus iacet, carpenti, celestis ciuitatis reducant ad portum. Mei uero sermonis auctor et signifer iehsu sit Rex omnipotens Christus, per quem et in quo et a quo sophie principium constat. Tu uero in Christo, carissime frater, et nimium nimiumque ab ipsis ut ita dicam crepundiis indissolubili mihi conglutinate amore, secundum superexcellentem et supereminentem Regis tubam eximii, que nobis omni creature predicare Euangelium precepit, eternaque agalmata ob huiusce mysterium rei se daturum spopondit, opusculum istud a me simpliciter exaratum tua renitenti ancipitique elimare romphea ne pigeat: et secundum traditum  tibi acumen scientie, infandum obstrue porcorum rugitum, larualis pardi qui signum sequentes, et cynicorum cenosa lucra amplecti gliscentes, aduersum eterni Imperatoris margaritum inconfusum lucidissimumque, Casinensis cenobii gymnasium grunniunt. Sed his suo cum principe larualibus ad damnandum rogis relinquens, eternumque Flamen cithariste plectrum qui impleuit, sepissime inuocans, Apollinaris hierarche eximii, rhinocerotis fregit qui cornua seui, aggrediar exarare, prout Rex regum donauerit, uitam.



INCIPIT uITA.

Igitur postquam millies ille felix laureatus pollicisque infulis adornatus per uiam palliis stratam  lampadibusque coruscam ad celestis Imperatoris thronum peruenit, in Casinensi archisterio, quod idem sanctissimus Pater iuxta Tonantis oraculum super fidei petram edificauerat, quod etiam sua corporali requie reguleque descriptione caput et uerticem omnium cenobiorum statuerat, plurimi post eius felicem ad Christi regna ascensum exstitere sanctissimi uiri, qui aduersus mundi principem superno freti iuuamine decertantes, infatigabili fidei animo eius proteruiam calcauerunt, et uita doctrinaque ad superni regis seruitium precordia suorum incitantes auditorum, apostolicis et antiquis per  omnia cequandis fulsere miraculis. E quorum sacratissimo et supra modum renitenti collegio, ceu lucifer in ethereo axe, ita uita miraculisque in eodem cenobio splendens, temporibus Caroli et Nicephori imperatorum sanctissimus Apollinaris refulsit abbas magnificus. Hic igitur iuxta illud apostolicum, ante mundi constitutionem ab omnipotenti Deo cum esset electus, tante sanctitatis tanteque religionis exstitit, ut eius honestatis ac uite continentia, morum grauitatis longe lateque fama uolitans plurimos ad superni Imperatoris seruitutem attraheret. Cum autem intra annos pueritie uersaretur, ab his qui eum unico diligebant affectu, apicibus erudiendus litterarum cathegetis est traditus. Qui dum in ceuorum incederet turma, non, ut illa  agere tunc assolet etas, lanugineis studebat in rebus: puer namque erat, prout etas exigebat, sed grauitate, modestia, incessu senex existebat. Ast ubi superni Regis cauterio habilis est iudicatus, ad ecclesiastici stemmatis ordinem adsciscitur clericalique tonsura notatur. Qui in eodem gradu dum esset, ardua altioraque et que aliis impossibilia uidebantur, appetere non desinebat. Huius animum cum sui perspexissent parentes, una cum eo Casinum adeuntes, Opifici summo Patrique eum obtulere Benedicto. Puer autem Domini cum pubescentes peruenisset ad annos, cepit dare operam orationi lectionique, et in quantum ei sui permittebat licentia patris, arduum sumere institutum non cessabat. Gisulphus uero, eiusdem cenobii abbas, eiusdem  adolescentis animum ubi perspexit super fidoi petram esse fundatum, et ad celeste brauium anhelantem, leuitica eum dehinc sacerdotii dignitate ordinari fecit. Ordinatus autem cepit uir beatissimus omni conatu de uirtute in uirtutem succrescere.

Iam uero qualiter Casinensis archisterii thronum regendum suscepit, prelibare paucis aggrediar. Gisulpho igitur abbate uita decedente ut Apollinarem uirum sanctissimum incessu habituque conspicuum, cuius concordaret cum regimine uita, in Patrem eligerent, Benedictoque legislatori uicarium ponerent, uno omnibus uoto, uno animo, imoque inspirauere consensu. Quem culminis gradum uir Domini Apollinaris grauissimum atque citra modum  arduum esse perspiciens, humilitatisque callem, in qua cunctarum perfectio constat uirtutum, humilitatis discipulus tenens, tanto indignum se clamitabat honore. Fratres autem eum dignum esse ut tanto gymnasio preponeretur iudicantes, ac ut Benedicti legislatoris thronum acciperet celestisque theorie cathegeta hierarchaque existeret, ac ut fidelis seruus sibi credita a summi Regis Filio cum augmentationis lucro reportaret talenta, Patris Benedicti ex parte precipiunt. uir autem Domini omnipotentis super hoc uoluntatem aduertens, regiminis gradum accipere ulterius non recusauit. Ast ubi in tanto gymnasio legislatoris Apollinaris thronum Pater suscepit, qualis quantusue fuerit retexere quis doctor ualebit? uere, ut fatear, cunctorum  Plato sophistarum princeps, si acheruntinis a faucibus, in quibus cruciatur, lethalibus rogis exsurgeret, Romanorumque synergus, M. Terentius uarro, plectro suo Latinos omnes qui uicit, superius redderetur, tanti talisque Patris uitam scribendam ab illis non uideretur indignum. Ut enim cuncta breui sermone percurram, Benedicti Patris sanctissimi erat uicarius nomine, erat et opere. Diffundebatur preterea sanctitatis eius opinio per uniuersam fere Italiam, multique iam mundum relinquere, et sub eius institui doctrina exoptabant. Cerneres in altero Sinai monte, Noui Testamenti signifer Moyses celestia populis in quo iura dictauit, tanto celestem chorum conuersari sub Patre; in terra quidam degentes, sed Spiritus sancti summi  Regis in presentia stantes. Felicem se tunc quisque putabat, qui uel in tanto cenobio uiuere, uel suas res ibidem dare quiuisset.

Quadam autem die, uir Domini, sanctus Apollinaris, quia res ita exigebat, ad Casinensis cenobii possessiones est egressus; cumque ad Lirim fluuium peruenisset, ad eum qui cum eo uenerat proloquens, ait; »Fluuii littora nunc, carissime, deambula, fili, et sicubi nauem inueneris qua fluuium transuadere queamus, ad me perniciter repedans, nuntiare studeto.« Ille autem obtemperans quod sibi iniunctum fuerat sine mora facessit. Ast ubi uniuersa fluuii littora perlustrauit, ad sanctum tandem Apollinarem sine effectu reuersus est. Cumque uenisset ad eum, interrogatus si precepta eius implesset,  respondit: »Uniuersa iam, Pater sanctissime, fluuii littora peragrans deambulaui, nauemque inuenire non potui.« Apollinaris ad hec, signifer Tonantis eximius, quid ageret, quo se conferret, quodue consilium sumeret, ignorabat. Tandem ubi uidit sibi subsidium frustratum terrenum, ad eius se conuertit adminiculum qui ait: Petite, et accipietis: querite, et inuenietis , etc. Sanctus itaque Domini Apollinaris nauem qua fluuium transuaderet sibi deesse ut uidit, igne Flaminis almi qui non comburit sed illuminat ardens, ad fluuii oram fide plenus accedens, salutarique crucis se signaculo muniens, indutus calciatusque in fluuium intrauit, atque super aquas deambulans, ad citeriorem fluminis  partem, principis apostolorum exemplo, pedibus est siccis aduectus, ut non super aquas ambulasse, sed super aridam terram crederetur. Celsus es, Christe; ingens uirtus tua, nouum qui Petrum in Casinensi cenobio dedisti, ac Benedicto legislatori uicarium posuisti! Iuxta uero eumdem fluuium presentes qui aderant, uidentes sanctum Apollinarem super aquas ambulare, conturbati et conterriti, putantesque laruali prestigio deludi, labaro Regis immensi se munire satagunt. Tanto itaque stupefacti miraculo ad Liris fluenta mittentes, quis uel unde esset qui super aquas pedibus ambulasset, quoue nomine uocaretur, perniciter addiscere satagunt. Nuntius uero illorum, fluuii dum peruenisset ad ribam, sanctumque Apollinarem esse cognouisset,  gaudio gestiens ad socios uelox repedare curauit: a quo cum seriatim socii cuncta didicissent, perculsi prodigio tanto, palmasque ad sidera tollentes, celsi clementiam Regis laudare ceperunt, et quantocius sanctum uirum adeunt. Ast ubi ad eum uenere, solo prostrati, ut pro illis Pater sanctissimus Deo cuncta regenti preces funderet, flagitare ceperunt. Quos uir Domini e terra eleuans, ut die ac nocte summi in iura Satoris meditarentur commonuit, benedictioneque sua illos remunerans, repedare ad propria fecit. Interea uolitat fama hec per rura, per urbes, felicemque nimis sese tunc quisque putabat, si uel uidere uel benedictionem eius accipere potuisset. Tanti igitur Patris miraculum ab his qui uiderant in Casinensi cenobio fratribus cum nuntiatum  fuisset, et qualiter quoue loco euenisset ordine diligentius inquisissent, cunctipotenti Opifici grates ferre ceperunt dicentes: »Gratias tibi agimus, mortalium uita salusque, qui Casinense cenobium tanta sublimasti gloria, ut in speciali famulo tuo Apollinare te tota per orbem magnificet Ecclesia.« Sanctus autem Domini, expletis his pro quibus ierat, Casinum cum reuersus fuisset, in magna ex tunc ueneratione a fratribus cepit haberi. Apollinaris uero Pater uenerandus de uirtute in uirtutem succrescens, non in gloriam ob hoc est elatus humanam.

Dum igitur eius fama uirtutum longe lateque cunctorum spargeretur per ora, Radelchis Compsanus comes, qui, interfecto Grimoald, Siconem in principem  substituerat, eius uirtutum famam audiens, et noxium se cruore domini sui quem interfecerat esse perpendens, cepit intra se hec tacitus uoluere: »ue mihi infelici qui excessi enormiter! quid agam? quodue consilium sumam? deliqui grauiter qui dominum meum uita priuaui. Accelera, festina, curre pro te, miser, dat tibi dum Sol iustitie lucem.« Hec et plura dum intra se tacitns uolueret, ut ad Apollinarem Patrem uisendum ad Casinense archisterium pergeret, animo deliberat suo; cumque ad eumdem locum festinus uenisset, sanctissimi Apollinaris obtutibus, prout optauerat, presentatus est: quem cum uidisset, eius uestigiis obuoluitur; ad quem uir Dei ut surgeret cum precepisset, cur uenire ad Casinense gymnasium tantus uir uoluisset,  inquirit. Comes autem secretum expetens locum, rem propter quam uenerat pandit: quem uir Dei taliter alloquitur: »Non, fili, enormitas tuorum peccatorum te in desperationem adducat; nam idem mediator Dei et hominum homo Christus iehsu ad suos discipulos ait: Non ueni uocare iustos, sed peccatores . Et iterum: Dico uobis, magnum gaudium est angelis Dei super uno peccatore penitentiam agente, quam supra nonaginta nouem iustos qui non indigent penitentia . Hec et plurima consolationis et uite eterne uerba cum Radelchis percepisset, respondit: A te, Pater, prolata famina nostri perforarunt precordia pectoris ima: unde omnipotentem enixius flagito Deum,  ut qui mihi tribuit uelle, donet et posse; sanctoque Patri se commendans Compsanam redit ad urbem.

Hi autem quorum hec consulto peregerat comes, eum rediisse perspicientes, quid in Casino uiderit sollicitius eum interrogare ceperunt. Tunc comes ad hec: »uidi plane, ut uerum fatear, Casini montis in uertice celestem in terra chorum degentem, ac celestium more spirituum horis pene omnibus atque momentis Sabaoth celestia super sceptra regnantem laudantes; quibus uiuere Christus est, et mori lucrum. Et quid ego uobis de eorum refero uita? Illos plane iehsu Christus Dominus noster elegit ante mundi constitutionem, ut essent sancti et immaculati in conspectu eius. Nempe mihi sophistarum si suppeditaret facundia, ad Casinensium  narranda preconia fratrum non usquequaque sufficeret. Illius namque montis in uertice iehsu Christus, Rex regum eternus templum sibi construxit.« Hec dum comes dixisset, reminiscens ea que sibi Apollinaris in Casino abbas sanctissimus dixerat, mundi nenias quisquiliasque contemnens, ueternosique chelydri uersutias, celsi Regis fretus munimine, calcans, fluxamque rerum copiam spernens, ceruice tenus ferrea ligatus catena, Casinense cenobium flens et eiulans adiit, Apollinaremque sanctum conueniens, poplitem obtutumque ad arua defocans, sic ei orsus est fari: »Miserere mei, Pater sanctissime, recipe penitentem et languidum, stygiaque sub lympha depressum Benedicti cauterio ure: nam non est opus sanis medicus, sed male habentibus ; suscipe innoxii cruoris fusorem, reduc ad caulas ouem errantem, hydrumque larualem sequentem, pastor honestissime. Ob id nempe te cunctorum salus, decus et gloria celsa mortalibus archiatrum dedit, ut petulantes et lasciuos ad uiam salutis reduceres: libera perditum; per cunctorum Regem te obtestor immensum.« Tanti autem uiri humilitatem Apollinaris aspiciens Pater, cum Deum laudasset multaque perorasset, professionis sancte propositum eidem comiti tradidit. Qualis uero quantusque Racheldis idem postea fuerit, uel quam strenue Opifici summo placuerit, ex diaboli uerbis datur intelligi: nam per multum temporis spatium cunctis audientibus flens et eiulans idem nequissimus draco per Casinensis cenobii claustrum diebus ac noctibus  clamare non desistebat, dicens:

Hei, Benedicte, mihi cur undique rodis inique?
   Me prius hinc pulso, nunc mea membra rapis.
Sanctus autem Domini, Apollinaris, expleto sui temporis cursu laudabili, accitis fratribus, horam qua supernis inueheretur cetibus, sibi imminere predixit. »En, ut cernitis, karissimi, patrum gradior uiam, Apollinaris ait, spemque quam iehsu Christus suis promittere dignatus est fidelibus, sumere cupio.« Cumque loquendi finem fecisset, uiuifici corporis sanguinisque perceptione se muniens, post undecim annorum curricula, quibus sanctam Casinatem rexit ecclesiam, quinto Kalendarum Decembrium die feliciter migrauit ad Christum. Sepultus  uero est iuxta basilicam Sancti Ioannis Baptiste, in qua et sanctus Pater Benedictus suis cum discipulis requiescit.

Decursis autem a transitu sancti Apollinaris decem et nouem annorum curriculis, tempore Leonis sanctissimi pape, innumera Ismelitarum, Arabum, atque Persarum multitudo a Babylonia, Africa, atque Sicilia, classe Italiam deuecta suorum, Romam aduenere, atque ecclesias Sanctorum Petri et Pauli depredantes, in eisdem ecclesiis innumeros peremere Christicolas. Inde igitur recedentes ciuitatem Fundanam succenderunt, interfectis cunctis habitantibus eius. Contra quos destinatur Romanorum, Germanorum, ac Longobardorum exercitus, sed ab Ismelitis uicti fuge presidium sumunt: quos  Ismelite instantius persequentes illorum omnia capientes, cunctamque terram igni ferroque tradentes, ad uicina tandem Casini montis uenere. Euocat interea scelestissimus dux pestilentissimos signiferos turbe, qui cum uenissent, exercitum in unum conuenire precepit, cumque ante eum omnes astarent, iniquitatis censor inquit ad eos: »Gratulor uirtuti uestre, commilitones optimi, unum quia animum, unum quia uobis uideo uelle: nam uatis nostri Maumeth excellentissimis interuenientibus meritis ecclesias Petri et Pauli depredati sumus, Christianos interfecimus, Romanorumque exercitum omnibus retro seculis inexpugnabilem superauimus, populosque Italie una cum Germanorum caterua gladio fugauimus. Sed dum uestrarum  uirtutum insignia exprimere conor, mens hebet, plectrumque meum enormiter prepeditur. Ergo quia ita est, Titaneumque iubar ad occasum uergens iter nostrum iam prepedire conatur, isto sistentes in loco, potioris fortune prestolemur euentum: ubi autem sol splendorem suum dederit aruis, prepete cursu presentia rura linquentes, Casinensis montis in uerticem ascendamus, cenobiumque Benedicti diruentes, depredantes et incendentes, eiusque discipulos trucidantes morti tradamus.« Talia pestilentissimus obseruanda cum censuisset, eius ad imperium tentoria figunt. Tanta uero tunc erat celi serenitas, ut nullius nubis operiretur amictu; nam per uastum iam temporis spatium tenuis uel stillicidii gutta uix arua perfuderat; Liris uero tanta  siccitas erat, ut pedibus quisque uolens transuadere quiuisset.

Ast ubi fuscus horror incubuit terris, unus Christicolarum e castris Ismelitarum aufugiens, atque ad Domini Saluatoris cenobium ueniens, Bassatium abbatem sanctissimum clamare omnibus modis cepit; cui dum presentatus, ipso uestis ex habitu, merentia omnique lacrymarum fonte lugentia signa obtulit, percunctans ait cur hora eadem uenire uoluisset; sic orsus est fari: »Annuisset cuncta regentis ut dextera excelsi quo te, Pater sanctissime, nunquam cognouissem, nunquam uidissem« Hec cum perorasset, lacrymarum riuulis genas inspergens, adiunxit: »Eloquar, an sileam? funestumque  exitium ab Ismelitis futurum retexam? Tamen superuenturam cladis ultionem in Casinensi cenobio promam: nam si ego tacere uoluero, res ipsa clamabit. Sceleribus suis Christianorum exercitus, qui ad reprimendam Ismelitarum seuitiam uenerat, per compita fugit, per rura, per ualles, Campanumque solumi penitus deleuerunt, Fundanam urbem cremauerunt, atque ad Casinense cenobium incendendum, depredandum ac monachos interficiendos se uenire professi sunt.« Hec fratres sua cum aure cepissent, et tam ingens horrendumque excidium sibi imminere perspexissent, exsangues effecti sunt: mortalium ab illis presidium recessit cunctorum, pacis osculum inter se inuicem dantes Cunctipotentis enixius flagitare ceperunt clementiam,  ut eorum animas benigne susciperet, quorum corpora horrendo exterminio Sarracenis ad necandum tradidisset. Surgentesque citissime, cinere asperso capite, discalciatisque pedibus, montis ascenderunt uerticem. Cumque ad Sancti Ioannis ecclesiam peruenissent, et Ismelitarum aduentum fratribus nuntiassent, ante corpus sanctssimi Benedicti illico ruentes clamare ceperunt dicentes: »Succurre nunc, adiuua, Pater sanctissime, qui discipulis tuis post mortem presentiorem te promisisti futurum; adiuua et libera nos a presenti discrimine; exora, Pater beatissime patrum, pro nostra salute tuique cenobii stabilitate.«

Totam igitur noctem peruigilem fratribus ducentibus, precelsique Opificis aurem cum luctu et gemitu  pulsantibus, sanctumque Patrem Benedictum sine intermissione rogantibus; sollicitatus, imo  stimulatus congregationis sue precibus Benedictus Pater sanctissimus ad discipulos proloquens ait: »Fratres uestri in supremo articulo positi sunt, et uos adamantina aduersus eos precordia fertis; sequimini me, ac pro eis Iesu Christo Domino preces fundamus.« Hec cum perorasset, in medio sanctorum consistens, dixit ad eos: »Quod uestre nunc sanctitati surrexi promendum, uos non dubito nosse: unde uos communiter ad illorum liberationem inuito, et ut pro illis eterni Regis thronum adeamus, equanimiter peto.« Statimque celsi adiit tribunal imperii; quo cum peruenisset, humiliter supplicans ait: »Tuam supplex, Rex regum benignissime, adii  rogaturus clementiam, filiorum ut mihi uitam dones meorum: tibi enim omnia parent; tu dixisti: Petite et accipietis , etc. Tuo enim iussu eumdem adii locum, tuoque precepto iura sanciui, et me presentiorem illis post carnis depositionem, quam si uiuerem, futurum promisi. Certe uides, celestium terrestriumque rector atque altor, afflictionem eorum; obtrita et humiliata eorum precordia cernis; chirographo promissionis mee astrictum me tenent; et ut pastor suum gregem tueatur, adiuuet, protegat atque defendat, clamare non cessant. Ego uero, Pastor eterne, quid tunc acturus, quid ero dicturus, cum filios meos ante corporis mei presentiam a Sarracenis perspexero in frusta diuisos?  Me die ac nocte horis et momentis ad suam tuitionem uocare non desistunt: sperant atque confidunt, quidquid uoluero, me a tua impetrare clementia posse.« Hec igitur eo rogante, responsum accepit: »Ut quid, dulcissime Benedicte, tristaris, uel cur tantopere pro illis flagitas, quos tuis interuenientibus meritis liberasti? Scito prenoscens quia quod petisti, datum est tibi.«

Igitur cum per totam noctem aspersi capita cinere fratres uigiliis essent ac orationibus intenti, sanctus Apollinaris per uisum sancto Bassatio abbati apparens, dixit ad eum: »Cur ita, Bassati carissime fili, tristaris?« Et ille: »propter mortem, Pater sanctissime, et propter loci sancti huius desolationem, quam ocius prestolamur.« Ad quem sanctus  Apollinaris respondit: »Confortare, dulcissime fili, in Domino; abiice procul metum, procul ab animo pelle merorem. Misit me Dominus noster iehsu Christus, ut et tu indubitans esses, et fratrum omnium animos tuis debeas relationibus certos reddere, te sanctumque Patrem Benedictum uestrum omnium obtinuisse liberationem a Domino, ipsumque pariter nobiscum uenisse in auxilium uestrum. Unde procul omni ambiguitate remota estote certissimi, quod nullas ad presens in perniciem uestri uires Agarenorum sit habitura ferocitas; sed illos, diuine ui territos fortitudinis, reditum acceleraturos in propria.« uenerabilis igitur abbas expergefactus, conuocatis in unum fratribus, seriatim eis quod  sibi a sancto Apollinari fuerat reuelatum innotuit, eosque in diuine fortitudine uirtutis corroborans, ut instanter omnipotentem Dominum precarentur, admonuit: qui diuinis confortationibus roborati, procidentes in faciem pro tante dignatione consolationis Creatori gratias rependerunt, atque quod reliquum erat noctis, laudum redditionibus est orationibusque consumptum.

Aeris uero tanta tunc erat serenitas, ut nulla in eo uel tenuis nubecula uideretur: cum celum subito densatur nubibus, tonitrua concrepant, coruscationes ac fulgura micant, tantusque imber effusus est terris, ut Liris fluuius redundans quasi mare uideretur. Igitur illucescente diluculo surgentes e castris barbari accessere ad oram fluminis, diligentius  perscrutantes si quam forte nauem uadumue reperire possent. Sed cum transeundi eis spes esset ablata, digitos sibi cepere manusque pre furore corrodere, cellasque cenobii Casinensis trans fluuium positas igne cremauerunt: ascendentesque naues, dantesque carbasa uentis recto cursu Siciliam cum deuenissent, repente paruam cernunt nauiculam huc illucque inter suas naues discurrentem celeriter, in qua clericus ueneranda canitie, alter monachali habitu indutus, sedere uidebantur. Et cum ab eis  sollicite interrogarentur, unde tam leti tam alacres repedarent, ab Italia se uenire professi sunt, ibique omnia igni ferroque tradidisse, domos etiam Petri, et Pauli, ac Benedicti se exspoliasse gloriati sunt. »Et uos, inquit, qui estis qui tam sollicite, tam diligenter nos interrogastis?---Nos, inquiunt, unus Petrus, alter Benedictus uocamur, quorum domos uos inuasisse iactatis. Sed cuius uirtutis cuiusue potentie simus, quam citissime experiemini.« Et his dictis, ab oculis eorum ablati sunt. Mox igitur furentibus uentis fluctibusque tumescentibus tanta subito tempestas exorta est, ut naues omnes uel collise uel impulse scopulis confracte sint, ita ut ex omni illa Ismelitarum copia uix pauci superfuerint, qui suis hec, a quibus missi fuerant, ciuibus  nuntiarent. Elapsis autem a transitu sancti Apollinaris annis ducentis quinquaginta tribus, uir reuerendissimus Desiderius e loco primarie sepulture sancti Apollinaris inde corpus eleuans, in muro ecclesie Sancti Baptiste Ioannis iuxta altarium beati Gregorii pape humauit.

Ipse superuacuum scriptor dum uito laborem,
Que non sunt ad rem, plurima subripui  .



XXuII. DEUSDEDIT,

abbas a Beneuentano principe, causa pecunie captus atque in custodiam trusus ibique interfectus est. Qui dum in monasterio Beati Benedicti sepultus fuisset, quidam uir grauis simo febris ardore fluctuans, in ipso febris ardore super eius quiescens obdormiuit sepulcrum. Euigilans autem gratias referre cepit uoce magna dicens:  »Benedictus es, Domine Deus patrum nostrorum, qui me sanum fecisti meritis Deusdedit famuli tui.« Dum igitur hoc ad aures populorum peruenisset, ingens ad eius sepulcrum egrotantium turba cepit concurrere, et pro sua sospitate illic Redemptori omnium supplicare: quorum uota Deus aduertens, multos febre detentos diuersisque langoribus oppressos ex fide poscentes pristine ibidem sanitati restituit.



XXuIII. BERTHARIUS

abbas  , nobilis carne, nobilis spiritu, in monasterio domini Saluatoris iuxta altare Sancti Martini pro fide Christi a Sarracenis capite truncatus est. Sepultus uero est in monasterio Casinensi sursum. Passi sunt autem cum eo et alii multi undecimo Kal. Nouembris.



XXIX. ALIGERIUS


 abbas, tertius  Casinensis cenobii edificator, totam terram hominibus repleuit. Hic parthenopensium  genere ortus, apud monasterium Sancti Pauli Rome ab Alduino Casinensi abbate monachus factus est, ac non multo post prepositus Casinensis constitutus. Abbas dehinc Casinensis effectus Aligerius cepit monasterii possessiones solerter exquirere. Quadam uero die Adenulphus quidam pro eo quod Casinensis cenobii possessiones Aligerius requirebat, cum militibus  superueniens, eumdem abbatem ui cepit, atque Aquinum ueluti predam maximam asportauit. Ibi uero in publico ciuium spectaculo, ursino illum tergo reuestiens, canes ei undique, sicut reuera urso, ad circumlatrandum immisit, et plurimis iniuriis uirum sanctissimum uir nequissimus dehonestauit. His Landulphus princeps auditis, mandat Adenulpho ut Capuam uadat, coramque se legali iudicio abbati iustitiam faciat. Ille autem perspiciens legaliter ob commissum facinus morti debere succumbere, rebellare magis elegit, et de Aquinensi satis munitione confidens, ad principis curiam ire contempsit. Quod ubi principi renuntiatum est, Aquinum mox cum exercitu uenit, eiusque pretorium, in quo prefatus rebellio se muniuerat, obsidione  ac machinis circumdedit. uidens igitur Adenulphus Aquinensis comes se non posse principis manus euadere, funem in collum suum misit, et per manus coniugis sue ad principis pedes se trahi precepit. Quo facto, protinus eum princeps cum suis manibus, ita ut erat ligatus abbati deliberauit, ut quidquid uellet tam de ipso quam de ipsius omnibus faceret  , Sepultus uero est predictus abbas in Casino iuxta ecclesiam Sancti Benedicti. Huius igitur corpus inde Desiderius abbas eleuans, in monasterio ecclesie Sancti Benedicti iuxta altarium Sancte Dei genitricis Marie reuerenter locauit.



XXX. PETRI DIACONI CASINENSIS PROLOGUSIN uITAM SANCTI GUINIZONIS. 

 GUINIZONIS eximii ortum obitumque descripturus, quem Redemptor omnium ceu sidus splendidissimum istis radiare fecit temporibus, cooperatorem adiutoremque inuoco Spiritum sanctum, qui reuelat mysteria, et reserat secreta inenarrabilia, qui eumdem confessorem almificum eo potissimum tempore, quo diminute sunt ueritates a filiis hominum, sanctusque defecit, in Casinensi fulgere fecit cenobio: indignum ultra et impiissimum reputans, si tam insignis celestis curie senatoris gesta in Casinensi tantum occultarentur archisterio, et non potius ad laudem Iesu Christi Imperatoris eterni, qualiter contra seuissimum tyrannum infatigabili lacerto pugnauerit, eiusque proteruiam calcans deuicerit, ad omnium edificationem monachorum ecclesiis  Christi, que per totum Romani imperii orbem constructe sunt, destinarem.

Ad hoc nempe non mee industrie, sed Ricardi, eiusdem Casinensis archisterii reuerendi monachi, sum prouocatus adhortatusque imperio. Nam cum die quadam in eodem cenobio de sanctorum miraculis  reproborumque loqueretur suppliciis, inter multa que tunc perorauit, merere se fatebatur, quod tanti confessoris oblitterarentur miracula, et ut nomen ita et gesta illius mirifica, quibus pre omnibus sui temporis hominibus resplenduit enixius, diuturnitate temporum in conspectu occultarentur mortalium; et eo precipue tempore, cum grammaticorum, dialecticorum, rhetoriceque eminentissime ibidem uigerent scientie. Hec igitur dum perorasset, nostram exiguitatem flagitare cepit, ut, quod in beatissimo Placido et Apollinari egeram, hoc in Guinizone facere non recusarem. Tum ego: »Cum tanti confessoris miracula fratribus narrentur ab omnibus, ac sepius sepiusque relata sint notissima, eius exarare quid necesse est uitam?---Nec me, inquit,  latet, Ricardus, satis eius patere miracula: sed non te pigeat eius insignissimam apicibus mandare historiam, tam nobis quam posteris generationibus profuturam. Attendendum est enim ac sollicitius precauendum, ne antiqui hostis uersutia nos in hac parte pertentet, qui uitas eorum qui Redemptori nostro in isto placuere cenobio, describere negligimus. Hinc etenim Scriptura dicit: Filii matris mee pugnauerunt aduersus me . Tunc nempe filii sancte Ecclesie aduersus matris sue Ecclesie filios pugnant, cum eorum uitam pestifero taciturnitatis turbine tegunt. Quid ex hoc acturus eris, qui exterorum miracula descripsisti quamplurima, et nostrorum audire fastidisti? Unde et Dominus ait: Nemo propheta acceptus est in patria sua  . Nostre enim taciturnitatis stoliditas sapientibus mestitiam, et insipientibus gaudium generat. Sed uereor ne illud nobis dicatur in supremo examinis die: Filios genui et enutriui, ipsi autem contemnentes spreuerunt me : ille namque patrem suum spernit, qui fratrum suorum gesta mirifica apicibus mandare contemnit. Hoc autem ideo flagito, quia corpus illius sacratissimum in nostra quiescit ecclesia, et ea que de eodem sancto uiro in libris Dialogorum suorum uictor sedis apostolice pontifex retulit, nimis compendiosa, ualdeque transcursim uidentur esse descripta.«

Hec uenerandus dum uir retulisset, exiguitatem inscientie mee postponens, ad huiusce rei negotium animum impuli, et ad nostri Redemptoris gloriam,  sanctissimi confessoris uitam scripturus, sensum aptaui; procul dubio sciens, in narratione uirtutum, et illi honorem debitum exhiberi, et audientibus plurimum utilitatis conferri. Nam  quecunque scripta sunt, ad nostram doctrinam scripta sunt. Si qua uero  in hoc opusculo prudens  forte lector inuenerit, beneficio misericordis deputet Conditoris, a quo est omne datum optimum, omne donum perfectum . Lecturos interea suppliciter posco, ut pro nostris commissis Iesum Christum, Filium Dei, Dominum nostrum, uniuersalem exorent Pontificem, quatenus me a latrantium rostris eripiens, ac in futuro iusti iudicii die delictorum remissione concessa, sit mihi premium fugisse supplicium.



INCIPIT uITA.

Tempore quo serenissimus Heinricus Romanum, Basilius autem Constantinopolitanum feliciter gubernabant imperium, sacerrimeque uite Benedictus, moribus doctrinaque precipuus, apostolice ac uniuersali presidebat Ecclesie; Guinizo confessor  almificus, apud Casinum cenobium sole fulgidius claruit, uir plane mirabilis, sanctitate perspicuus, humilitate precipuus, abstinentia clarus, prophetie spiritu splendidus, uirtutum iubare coruscus, et omni bonitate redimitus. Hic ulteriore Hispania ortus, tantam in se abstinentiam, tantam sectatus est patientiam, ut liquidius iam a parentibus ualeret agnosci, non ad sue hereditatis successionem, sed ad diuinam potius seruitutem, a pietate eum electum fuisse superna. Scintilla namque in eius pectusculo diuine iam lucis splendebat, illius utique que illuminat omnem hominem uenientem in hunc mundum . Cum autem puerilem transcendens, ad illam peruenisset etatem in qua uel maxime antiquus hostis genus humanum irretire conatur, tanto  eminentius se armatura fidei, gladioque uerbi Dei, loricaque bonorum operum cepit munire, quanto grauius aduersum se iacula ignita uidebat insurgere. Cepit igitur toto mentis desiderio ad altiora conscendere, spiritualia querere, labentia perituraque relinquere. Sed quanto a se conabatur mundi curas abiicere, tanto magis illius nexibus irretiebatur. Cernens itaque uir Dei, non posse se in patria ad effectum perducere quod iam mente conceperat, leuauit se super se; relictaque, ut olim Abraham, patria sua, caput monastici ordinis, Casinense cenobium petiit, ibique cum seruis Dei uiuere cepit.

Eo autem tempore grauissima persecutionum procella eamdem cepit agitare Ecclesiam. Pandulphus  namque Capuanus princeps, supra modum scelestis et inauditis operibus detentus, Casinensi cenobio persecutiones inferre non desinebat. Primum namque adiiciens peccatum peccato, reuerendissimum abbatem ex Casinensi monasterio abstrahens, in ciuitate Capuana custodie mancipauit; de Casinensi uero claustro omnes fere monachos exsules fecit; paucos tantum, qui uix duodecim possent complere lectiones, ad corpus beati Benedicti dimisit. In monasterio uero eodem scelestissimum et ultra modum peruersum sue nequitie complicem, Basilium, abbatem suum potius quam monachorum, constituit, prebito suis manibus prius turpiter principi sacramento, ut ultra uiginti solidos per annum, de rebus monasterii omnibus ei traditis, nichil retineret.  Ad postremum autem uniuersos monasterii homines in suam fidelitatem iurare faciens, et cuncta castella seu uillas eiusdem loci Northmannis, qui sibi tunc adherebant, distribuens, Theodinum quemdam de monasterii seruis, sue nequitie similem, superposuit, eumque apud Sanctum Germanum, in ipsa abbatis curia manere constituit, insuper et Roccam, que Bantra dicitur, illi contradens, ad suam fidelitatem cunctos illic tam Northmannos quam ceteros quoque parere precepit. Iam uero quam pessimus, quam impius idem Theodinus in Dei seruos exstiterit, in quantam eos sanctumque hunc locum penuriam dedecusque redegerit, etiamsi uarronis aut Tullii mihi inesset facundia, referre non ualerem: adeo   ut in ipsa sancte Dei Genitricis assumptione, ad ministerium altaris uinum eis defuerit; adeo nichil reliqui tunc monachis erat, quam cum Hieremia in lamentum prorumpere: Serui dominati sunt nostri, nec fuit qui eriperet nos de manibus eorum .

Cumque nec ista rabidissimo sufficerent cani, post dies aliquot iubet nequissimus princeps cuidam fideli suo, nomine Aldegisio, ut quantocius ad hoc monasterium ueniat, eique planetam et calicem Heinrici imperatoris, et alia precipua ecclesie orornamenta, Aquini et Sexti comitibus impignoranda perniciter deferat. Cumque ille ueniens, rem propter quam missus fuerat indicasset, Adam, reuendissimus eiusdem ecclesie paramonarius, ait: »Ego hec que,  uir bone, requiris, neque tibi neque alicui alii daturus aliquando sum. uerum ea super ipsum, cuius sunt, beati Benedicti altarium ponam; inde ille qui presumpserit auferat.« Quod cum fecisset, mox ille audacter accedens, cum iam iamque super beati Benedicti corpus manus nefandas extenderet, protinus in faciem corruit, et uehementissima subito paralysi correptus, distorto ore et oculo usque ad mortem permansit. Quod scelestissimus Pandulphus audiens, prefatum Basilium misit, omnemque huius loci thesaurum per illum ad se asportari precepit, quem gloriose memorie Carolus, Pipinus et Carolus frater eius, Lodouicus, Lotharius, Carlittus, Otto ac Heinricus imperatores sancto Benedicto  obtulerant, atque ia arce Sancte Agathe, omnia simul condens, reposuit. Tali igitur modo abrasis a nefandissimo principe funditus monasterii rebus, uir Domini Guinizo, eremiticam uitam ducturus, a fratribus licentiam petiit, atque in eodem monte non longe a monasterio sibi cellam fecit: ibique in orationibus, ieiuniis ac uigiliis persistens, omnipotentem Deum flagitare eepit enixius, ut Casinensi cenobio solita pietate succurreret, filiosque eius, a scelestissimo Pandulpho dispersos, ad eamdem ecclesiam iterum reuocaret.

Eo autem tempore, cum predicti Casinensis cenobii fratres maxima stipendii premerentur inopia, almifici Patris Guinizonis sanctitatem, uitam ac mores agnoscentes esse precipuam, eum conuocantes  in medium, tale ad eum habuere omnes colloquium: »Quantis iam dudum, frater dulcissime, simus oppressi miseriis, quantisque tribulationibus coarctemur, uestre dilectioni non manet incognitum. Iam enim peruenit gladius usque ad animam, iam consummatio desolationis in hoc loco a principe facta est, iam namque totum depredati sunt cenobium, possessionesque beati Benedicti ad suas utilitates retorserunt; nosque fames dirissima cruciat, et quale uite capiamus remedium, penitus ignoramus. Sed Dei omnipotentis confisi clementia, uestram fraternitatem suppliciter poscimus ut ad Theodini pestilentissimi curiam quantocius properes; confidimus enim in Domino et in potentia uirtutis eius, quod nobis in tanto periculo positis concedet remedium.  Hec uir Domini audiens, ait: »Fratres et domini mei, nostrumque unicum ac singulare remedium, cur adeo mestum animum geritis? Confidite in eo qui uicit mundum, qui percutit et sanat, uulnerat et medetur; qui ideo hic flagella irrogat, ne in eternum puniat. Recolite quia Pater sanctissimus Benedictus presentiorem quam si uiueret pollicitus est se futurum; unde in tribulatione gratias agentes, illud cum Iob decantemus canticum: Si bona suscepimus de manu Domini, mala quare non suscipiamus? Unum autem a dilectione postulo uestra, ut pro me Domino Iesu Christo Patrique sanctissimo Benedicto preces fundatis, quatenus Theodini miserrimi uultum mihi placabilem faciat, mentemque eius ad preces meas inclinet, quo ab  eo ualeam obtinere quod rogaturus sum.«

His dictis, nulla interposita mora, omnium fratrum se prosternens uestigiis, sumpto baculo iter aggressus est. Mox uero ut ad Roccam crudelissimo seruo presentatus est, cur illuc tantus uir uenire insolite uoluisset, inquisitus est. Cui uir Dei respondit: »Nostrum procul dubio huius rei gratia ad hunc locum noueris exstitisse aduentum, ut fratribus nostris, alimentorum necessitatem patientibus, frumenti prestes auxilium.« Qui inter multa uerborum conuicia, seruilis ut est consuetudinis, respondit: »Cur non laboratis manibus uestris, sicut uobis regula precepit?« Tunc uir Dei: »Quia alii infirmi sunt, alii uero in decrepita iam etate consistunt.«  Sed cum multis uir Dei instaret precibus, respondit: »Ne uestra demum uerba paruipendere uidear, hac mecum nocte si perseuerare uolueris, centum tibi milii modios, diei illucescente aurora, uestri gratia tribuam.« Que omnia uir Dei subdole illum retexere sentiens, regule precepta se nullo modo uiolaturum fore respondit. At Theodinus, dum in mente sua anxius quereret quo uenena perfidie fundere posset, diabolicis tandem exagitatus stimulis, dum seruum Dei orationis gratia ecclesiam intrasse conspiceret, cepit intra se hec tacitus uoluere: »Quia manere hodie sponte nobiscum noluit iste, persistat inuitus;« sicque cum summa diligentia claudi ecclesiam fecit: uirgam uero, quam in manu seruus Dei adduxerat, uxori sue tradidit, et eam in arca  claudi precepit. Sed humani generis Conditor, qui in se sperantes non deserit, misit angelum suum, qui saluo ianuarum signaculo eum de ecclesia abstrahens, in montis pede seruum Dei deposuit. Rustici uero, ex more sero redeuntes a ruribus, percunctati a castri habitatoribus si quid noui in illis partibus nuperrime gestum foret, respondere se omnino nichil aliud uidisse, nisi quemdam hominem soliuagum, discalciatis pedibus, cambuttam in manu portantem. Theodinus uero nequissimus seruus hoc audiens, euocat confestim presbyterum et Marottam uxorem suam, et quid de Dei homine actum fuisset sollicite cepit inquirere. Qui cum in ecclesia eum permanere dixissent, ut eum ad Theodinum perducerent concito gradu perrexerunt; quem inuenire  non preualentes, ei nuntiare curarunt; uxor autem eius baculum, quem in arca posuerat, similiter requirens, inuenire non potuit. Qualiter autem omnipotens Deus de ecclesia, ianuis clausis, seruum suum abstraxerit, usque hodie manet incognitum.

Sed cum idem omnipotens Deus tantis direptionibus decreuisset finem imponere, Casinensis cenobii fratres, ultra montes ad imperatorem pergentes, que mala a Pandulpbo pertulerant retulere; orantes ut ad Italiam dignaretur uenire, ac Casinense cenobium, quod caput omnium monasteriorum a Domino Iesu Christo per Patrem Benedictum statutum fuerat, quod omnes imperatores sub sua tutela reuerenter nimis habuerant, de seuissimi tyranni manibus potenter erueret. Conradus autem imperator,  his auditis ira succensus, cum ualido nimis totius Occidentis exercitu transitis Alpibus Romam aduenit; ibique habito cum Romanis consilio, strenuos a latere suo principi destinat uiros, mandans ut nisi indignationem Romani imperii uellet protinus ex periri, monasterio Casinensi cuncta que abstulerat confestim restitueret. Sed cum hi, qui ab imperatore missi fuerant, nil profecissent, cernens Augustus se a Pandulpho contemni, sumpto exercitu uenit Casinum. Quod cum fratribus fuisset relatum, dixerunt: »Tempus tacendi transiit, et loquendi tempus aduenit: ecce illuxit dies redemptionis nostre. Descendamus, et imperatoris ministris omnia que sunt necessaria preparemus.« Alia autem die imperator,  Benedicto Patri se commendaturus, montis ascendit uerticem; cumque capitulum, una cum Heinrico rege filio suo, ingressus fuisset, surgentes monachi, omnes in terram ante faciem imperatoris se prostrauere, surgentesque: »Ita uos, inquiunt, exspectauimus, ita faciem uestram contemplari desiderauimus, ac si iustorum anime in inferno Redemptoris aduentum exspectasse noscuntur.« Et iterum omnes in faciem ruentes, que et quanta mala per duodecim annos a Pandulpho perpessi fuerant referunt. Tunc imperator in fletum erumpens, ob eam solummodo causam se ad partes istas transisse, ut sanctissimi Patris Benedicti cenobium de iugo seruitutis ereptum pristine redderet libertati, iureiurando affirmabat. Ibi autem imperator aliquandiu  demoratus, Richerium in eodem Casinensi cenobio abbatem constituit; indeque recedens Capuam super principem sine mora perrexit, ibique Guaymarium principem ordinans, omnem terram sancto Benedicto restituit.

Scelestissimus autem Pandulphus, una cum Basilio suo ad imperatorem Constantinopolim abiit, a quo iusto Dei iudicio in exsilium directus est. Theodinus uero, disponente Deo, a Richerio abbate captus, uirgis cesus ac tonsus, nec non sacco indutus, et ad cernendam farinam more seruorum in pistrino positus est. Northmanni uero, qui tanti loci infestatores exstiterant, centum quinquaginta intra biennium diuersa morte consumpti sunt. Comes autem illorum, qui terram monasterii uastare disposuerat, eo  die quo id se acturum sperabat, subitanea morte defunctus est. Siconulphus uero Aquinensis comes, et ipse ex persecutoribus, Dei iudicio percussus, una cum duobus millibus quingentis ciuitatis sue habitatoribus, eodem anno mortuus est. Pandulphus autem, pro his que in Casinensi ecclesia gessit, licet in hoc seculo penam sustinuit, in futuro tamen pena non caruit; quod certius probabitur, si ea que de eo uisa sunt, in medium deducantur.

Sergius namque magister militum, qui Neapolitane preerat urbi, in ipso sancto Paschali Sabbato siluam suis cum pueris uenaturus ingreditur: tensisque retibus, ad insequendos apros per siluam omnes sese cum canibus huc illucque diffundunt. Fit autem uenantibus eis aper obuius, qui, priusquam  fugiens retis inuolueretur laqueo, confossus uerubus captioni cessit eorum. Cum autem ad occasum sol uergens, tardioris hore noctisque iam imminentis indicia certa referret, sumpta quam ceperant uenatione, celerem cum uniuersis domum repedationem Sergius arripuit, uno duntaxat post se puero, Pythagoras nomine, derelicto; cui, ut collectis retibus summa sese cum festinatione sequeretur, precepit. Cum autem iussionibus parens dominicis, dominum celeri cursu sequeretur, duo repente monachi, uultus admodum reuerendi, ei sese in itinere obuios obtulere. Cumque timore exterritus puer, quinam essent inquireret, illi: »Procul, inquiunt, ab animo omnem repelle formidinem, nosque intrepidus comitare.« Cum itaque per eamdem siluam simul proficiscentes  aliquantulum processissent, uenerunt ad lacum quemdam cenosum ualde aspectuque horribilem; ibique Pythagore monachi, qui uidebantur, Pandulphum principem supradictum ostendunt, ferreis nexum uinculis, atque in ceno lacus ad gulam usque demersum. uisi sunt interea duo Aethiopes in restis speciem uites contorquere agrestes, quibus collum principis colligantes, missum in inferiora lacus, ad superiora trahebant; atque ad superiora pertractum, iterum in inferiora trahebant. Cumque has Aethiopes puer uices alternare conspiceret, immensa licet correptus formidine, Pandulphum tamen alloquitur, tantique ab eo causam discriminis percunctatur.

 Tum ille, flens et eiulans, in huius uerba responsionis erumpit: »Licet, o Pythagora, multiplicibus et infinitis facinoribus meis multiplicia et infinita mihi sint parata supplicia; huius tamen, cuius ipse conspector es, pene nullam aliam causam noueris esse, nisi quod aureum calicem de sancti Patris Benedicti cenobio, sacrilega ductus cupiditate, abstraxi, eique moriens minime reddere procuraui. Unde obnixe deprecor ac per Iesum Christum Dominum, cuius infelix ego precepta contemnens in hac sum detrusus uoragine, te obtestor, ne usque Capuam itineris pigriteris fatigationem subire, eamque que mihi in coniugem fuit copulata adire, eique penam meam, cuius te Deus uiso ipso cognitorem uoluit, intimare; peneque causam abstractionem  esse calicis memorati, te meis eloquiis didicisse, meque rogare et obtestari obnixe ut pristini dilectionem amoris in memoriam reuocet, ablatumque calicem sancto loco ocius et sub omni celeritate restituendum procuret.« Ad hec Pythagoras: »Non, inquit, uerbis meis, ut reor, uxor tua adhibitura est fidem; neque quod te uiderim, uel quod ipse patiaris talia, creditura.« Tunc princeps ait: »Ut uxor mea tuis debeat fidem inambiguam adhibere sermonibus, hoc illi dabis indubie certitudinis signum, dicens prefatum calicem Pandulphum Guale filium habere pro pignore; rogabisque ex persona mea ut, si que in ipsius animo coniugalis resident amoris uestigia, solidos, pro quibus calix in pignus est traditus, Guale reddere non moretur, sanctoque calicem monasterio  restituere, ut quam pro ablatione calicis penam mereor pati, ea, calice restituto, merear liberari.« Quibus dictis uisio omnis illa ab oculis pueri ablata est. Qui reuersus domum, graui continuo languore corripitur, qui per singulos dies inualescens, uitam ei breui temporis spatio terminauit. Prius uero quam decederet uita, Pandulphum, cui prefatus calix fuerat in arrhabonem commissus, contigit uenire Neapolim, et ex ipsius ore Pythagore hanc seriatim uisionem audire. Qui cum reuersus Capuam uxori principis cuncta intimasset, paruipendons uerba mulier, nec pretium quod uir acceperat mutuo restituere, nec calicem restituendum ecclesie curauit recipere. His taliter prelibatis ad sancti Ianuarii, Guinizonis discipuli, enarranda miracula  ueniamus.



XXXI. DE IANUARIO GUINIZONIS DISCIPULO.

Hic igitur cum in Guinizonis erudiretur doctrina, magnis abstinentie obedientieque cepit pollere uirtutibus. Qui cum tempore quodam a magistro, ut ferramenta, quibus erant soliti operari, reficeret, Aquinum missus fuisset; domum fabri ferrarii adiit, atque ab eo ferramenta sibi reparari data mercede poposcit. Erat autem a natura sancto Ianuario quedam attributa corpulentia, ruborque genarum in tantum, ut mira quoque abstinentia exinanire duo ista in Ianuario non sufficeret. Faber ergo ferrarius figens obtutus in Ianuarium, cepit de eo cum astantibus risum facere, eiusque corpulentiam et ruborem  esculentioribus cibis uinique potationibus assiduis deputare. Ad quam falsam suspicionem de eo presumptam sanctus Ianuarius respondit: »Potens est Deus facere ut de pinguedine et rubore meo falsa uos peniteat opinatos.« Interim autem dum faber ferrarius que artis erant sue operari non desinebat, feruens nimiique ruboris ferrum de igne extrahit, super incudem ponit, idque fortuito excussum forcipe, incude desiliens, in terram decidit; quod continuo correptum manu sanctus Ianuarius incudi restituit, cunctorumque, qui presentes astabant, tremore corpora, animos stupore repleuit; eoque facto, neque ex edacitate se nimia corpulentum, neque ex uini potatione sedula rubescentem, euidentissime omnibus patefecit. Non enim astantium quispiam uel  tenuiter ultra potuit opinari sanctum Ianuarium edacem uel bibulum, per que tante uertutis in eorum oculis Creator omnipotens demonstrare uoluit signum. Cum autem ferramentis refectis ad cellam sanctus remeasset Ianuarius, uehementis a magistro est uerbis increpationis correptus, quod, insultantibus cedens, uirtutis signum in eorum facere conspectibus presumpsisset. Cumque ad hec sanctus Ianuarius stupens percunctaretur ab eo, quo reuelante ista ei insinuata fuissent, Guinizo uir Dei, respondit: »Cuius tibi uirtute signum tantum concessum est exterius facere, eodem reuelante interius illud mihi concessum est scire.« In quo facto Guinizo facta absentis discipuli contuitus, Eliseo; in exstinctione uero uirtutis ignee, tribus pueris similis  Ianuarius factus est.

Non multis dierum transactis curriculis, cum ad Sancti Germani curiam, rebus monasterii expetentibus, missus fuisset, omniaque Guinizo iam perfecisset; ecce quemdam perspexit hominem, qui calathum uuis refertum, quem latrocinio acquisierat, suis in humeris deferebat. Quod cum uenerabilis Pater Guinizo, sancto repletus Spiritu, cognouisset, protinus uociferans ad se illum uenire precepit. Qui cum sceleris sui se conscium manere cognosceret, ad seruum Dei ocius uenit. Mox uero de perpetrato facinore illum redarguens, dixit: »Unde tibi he uue, furcifer? Unde eas adducis?« Ad hec callidus fur sese dissimulans, eas a sua uinea se collegisse iureiurando affirmabat. Tunc uir Dei respondit:  »Non sic, sed potius eas de tali uinea collegisti.« Qui demum uictum se sentiens, tanti uiri admirans benignitatem, de commissis ueniam postulat. Quem cum ad recte uite tramitem Guinizo Pater sanctissimus diu monuisset, dixit: »Curre, frater, curre uelocius; et ad uineam, unde uuas rapuisti, ferre summopere satage: ecce enim super eas diabolum sedentem conspicio.« Qui cursu uelocissimo mandata perficiens, ad uineam, unde uuas abstulerat, easdem reportare curauit.

Guinizo autem Pater almificus, expleto sui temporibus cursu laudabili, perrexit ad Dominum uII Kal. Iunii. Eo uero die quo de hoc mundo recessit, quidam frater apud Beneuentum positus, eius excessum  per Spiritum cognouit, et astantibus ibi fratribus dixit: »Omni remoto scrupulo hesitationis, estote certissimi, in Casinensi monasterio magni quemdam meriti hodierna die migrasse ad Dominum.« Ad que nimirum uerba mentes audientium omnium in stuporem sunt uerse, quod uidelicet migrationem uiri, per octoginta fere passuum millia separati, tanta sibi acciperent firmitatis certitudine nuntiari. Diligentiore tamen perquisitione rei ueritatem discutientes, cognouere profecto, eodem die Guinizonem Patrem migrasse, quo nimirum magnum quemdam in Casinensi monasterio uirum memoratus frater obiisse cognouit, eiusque ceteris obitum reuelauit. Sepultus uero est in ecclesia sancti confessoris Christi Nicolai, in loculo plumbeo ad dexteram partem  altaris, in loco qui dicitur Ciconia: in quo et sanctus Ianuarius discipulus defunctus una cum magistro suo positus est: ad quorum Christus merita declaranda, mira in dies usque in hodiernum patrare non cessat.



XXXII. LYUTIUS

Casinensis monachus ab eodem cenobio egrediens Hierosolymam petiit, indeque reuersus primo apud Salernum in quadam eremo, in loco qui dicitur ad Cauam, aliquandiu mansit: postmodum uero in monte hoc loco Albaneta uocabulo monasterium construxit, ibique cum triginta circiter fratribus conuersari religiosissime cepit. Ipse autem pre ceteris omni uilitate et extremitate contentus, tam humili se officio mancipauit, ut farinam in pristino ad panem faciendum famulorum  more discerneret; cum interim de ore illius Dominica cantica nunquam cessarent. In cuius uite humilitate ac nimia abstinentie austeritate usque ad finem uite perdurauit. Sepultus uero est in monasterio Casinensi.



XXXIII. IOANNES,

Apulia prouincia ortus, Casinensis decanus aliquanto tempore exstitit. Demum uero ad ciuitatem Lucensem ad construendum monasterium missus, cum ibidem ieiuniis, uigiliis, orationibus maximeque eleemosynis studium indesinens adhiberet, tantarum lacrymarum ubertatem tanteque compunctionis gratiam de superne munificentie largitate promeruit, ut nemo permitteretur ambigere quin ille fons oculorum, illaque tanta spiritus humilitatis contritio, multa et maxima a diuinis posset  auribus impetrare. Cum itaque fama sanctitatis eius ora omnium personarent, mulier quedam quam dirus miserabiliter demon uexabat ad eum perducta est. Et cum ab eis qui eam duxerant ut pro ea Dominum precaretur, magnis precibus fuisset astrictus, conuocatis in unum fratribus oratorium est ingressus; cumque pro ea diutius Dominum exoraret, immundum ab ea spiritum protinus expulit. In eadem ciuitate quedam femina ualida languoris peste laborabat, quo ingrauescente ad extrema peruenit, tribusque diebus sine sensu ac uoce recubans, solo pulsu uite indicia dabat: cumque de eius uita omnes desperarent, uirum Dei rogare ceperunt ut pro ea Dominum supplicaret. Tunc sanctus Ioannes sacerdotalibus  uestibus indutus sacrificium pro ea Domino offerre cepit; cumque intra missarum solemnia nomen mulieris a uiro Dei memoraretur, illa in domo propria longe a monasterio iacens pene exanimis, uocem presbyteri se memorantis audiuit, eique tanquam presenti respondit. Illi autem obstupefacti ad uocem illius, que iam triduo quasi mortua iacuerat, cui mulier respondisset interrogant. Ad quos illa: »Nunquidnam, inquit, huic lecto domnus Ioannes prepositus presens non assistit? nunquid non ipsi uocem eius me clamantis atque a graui sopore excitantis audistis?« Hec cum dixisset, sanitati pristine reddita ocius est. Tunc ad monasterium quantocius mittunt nuntios, ut quid pro ea uir Dei ageret inquirerent; qui cum ecclesiam ingressi  fuissent, uirum Dei reperiunt sacris altaribus assistentem, atque pro eius salute Domino hostiam offerentem. Tunc sollicite inquirentes, ea hora eius sanitatis inuenere exstitisse principium, qua uir Dei eam intra sacra missarum solemnia nominauit, illaque ei in lecto respondit. Alexander papa cum febre ualida egrotaret, et languor in dies ingrauesceret, ei in memoriam uenit quod quicunque febre detentus aquam, que de manibus sancti Ioannis post missarum solemnia defluebat, in potum sumeret, febris in eo dominium ulterius non exerceret. Misit igitur continuo qui ex aqua illa latenter sibi deferrent. Delata igitur aqua, statim ut eam in potum accepit, omnis ab eo infirmitas febris recessit.



XXXIu. CONSTANTIUS,


in Casino presbyter, fuit uir egregius omnique morum probitate ornatus. Hic igitur cum Aligerii abbatis temporibus ad monasterium Sancti Benedicti construendum in locum qui Pectinarius dicitur transmissus fuisset, et aquam in eodem loco non haberet, ad apostolorum principis limina tertio discalciatus perrexit, ibique eterni regis clementiam rogare attentius cepit, ut qui aquam in deserto ex petra produxerat, per apostolorum principis ac Benedicti Patris sanctissimi interuentum aquam in loco arenti largiri dignaretur. Hoc cum tertio egisset, beatus Petrus apostolus apparens dixit ad eum: »Petitiones tuas exaudiuit Dominus; desideria cordis tui ante eius diuinitatis  sacrarium admissa sunt. Nunc igitur surge, et tali in loco terram fodere incipe; ibi aquam indeficientem inuenies.« Surgens autem uir Domini Constantius, ad locum quem ei apostolus demonstrauerat pergit; in quo cum fodisset, aquam indeficientem inuenit, que incolis potum prestat usque in diem presentem. Postquam uero sanctus Constantius e mundo recessit, quidam uir ditissimus e Dalmatia in medio Adriatici maris naufragium sustinens, seruum Dei Constantium ad suum indesinenter uocabat suffragium, dicens: »Sancte Constanti, si uera sunt que de te audiuimus, in presenti rogamus ut nobis subuenias, quatenus, erepti de presenti articulo, te patrem, te tutorem, te dominum me habere gaudeam.« Hec dum assidue diceret, tranquillitas facta est magna;  et ad portum ueniens, uiri Dei sepulcrum cum muneribus adiit, laudans et benedicens Deum.



XXXu. IOANNES,

Casinensis abbas, Beneuentane ciuitatis archidiaconus exstitit, qui mundi spernens diuitias Casinum adiit, ibique monachus factus est, non paruum ibidem tempus exigens. Demum uero Hierosolymam profectus, per sex continuos annos in monte Sinai uitam eremiticam duxit. Postmodum uero in Grecia in monte qui dicitur aliquanto est tempore conuersatus. Post multos uero dies sanctus Pater Benedictus eidem Ioanni per uisionem apparens, uirgam pastoralem, quam manu gestare uidebatur, ei contradidit, ac ut ad Casinense monasterium omni sub festinatione rediret precepit. Surgens igitur Ioannes  Casinum reuersus est, atque a Ioanne abbate prepositus, demum uero abbas Casinensis constitutus est.



XXXuI. IOANNES,

Casinensis abbas, uir sanctissimus ac religiosissimus fuit. Hic abbatia relicta, in loco qui Piretus dicitur uitam eremiticam usque ad suum fere obitum duxit. Nocte uero qua e mundo recessit, quidam monachus Ioannes nomine in monasterio Sancti Laurentii martyris, quod intra Capuam urbem constructum est, nocturnam synaxim uigilando preueniens, respiciens subito cernit magnam claritatem lucis in ere, et intra eamdem cernit eiusdem Ioannis animam celum penetrare. Mane autem facto, nuntium confestim ad Casinense cenobium misit, et quid in Casino actum fuisset,  ut sollicite inquireret, precepit: quo Casinum tendente, alter ei nuntius obuiam factus est, qui se Capuam proficisci ob Ioannis abbatis obitum nuntiandum dicebat. A quo cum de migrationis tempore sciscitaretur, ea ipsum hora inuenit ex hac uita eductum, qua Ioannes monachus eius animam celi alta penetrare respexit.



XXXuII. FELIX

monachus a Casinensi abbate ut pastoribus gregique preesset transmissus est. Ubi cum defunctus fuisset, et multa ad sepulcrum eius signa fierent, Theatinus episcopus eius exinde corpus eleuans in ecclesia uenerabiliter collocauit, ac super illud altarium consecrauit: quo loco cum quidam cecus uenisset, lumen recepit.



XXXuIII. SALuIUS


e Campania ortus, a Casinensi abbate ad ecclesiam Sancti Clementis in Plumbata transmissus est: ubi cum defunctus fuisset, multa apud eius sepulcrum miracula diuina est operata maiestas.



XXXIX. ANGELUS

in Casino monachus fuit, uir reuerendus et omni bonitate redimitus. Qui cum ultimum clausisset diem, demoniacus quidam ibidem adueniens cepit clamare dicens: »Quid hac hora mihi, Benedicte, fecisti? Angeli mihi animam ob exigui gestamen cuculli auferens, tuo in celestibus gregi miscuisti.« Cumque hec lugubriter diceret, repente signum quo fratrum obitus significari solet insonuit; euntesque prefatum angelum iam uita priuatum repererunt.



XL. AZO


in Casino religiosissime uite monachus fuit, qui ecclesiam Beati Michelis archangeli in ualle regia a Sarracenis destructam instaurauit. Qui dum in Casino ultimum flatum traheret, monachus quidam Rainaldus nomine uidit beatum archangelum Michelem in ea qua depingi consueuit effigie cum alio angelo per dormitorium ad domum infirmorum pergentem. Ad quem frater ait: »Tune es celestis militie princeps angelus Michel?« Et ille: »Ego utique.« Et frater: »Quo tendis, domine? Ad domum, inquit, proficiscor infirmorum, Azonem ad celestem mecum curiam delaturus; tempus enim uite eius terrene consummatum est.« Et his dictis, disparuit. Frater autem continuo surgens, domum infirmorum perrexit, iamque prefatum Azonem defunctum  reperit.



XLI. IOANNES

ueneticus in Casino monachus fuit, patientia, obedientia humilitateque insignis. Hic cum ibidem defunctus ac sepultus fuisset, frater quidam ramicis incommodum ita patiens, ut membrana intercutanea passa diruptionem, uiscera in carnem laborarent et corium, eius sepulcrum adiit, ibique toto prostrato corpore, Omnipotentis cepit rogare clementiam, ut per intercessionem serui sui Ioannis diruptionem illam in soliditatem statumque pristinum reuocare dignaretur. Sed quantum apud Deum serui sui Ioannis ualeret oratio, claruit; nam statim diruptio illa solidata est.



XLII. STEPHANUS

ueneticus in Casino monachus fuit, qui dum in eodem cenobio ultimum diem  clauderet, anus quedam Agundia nomine ante ecclesiam sancte Dei Genitricis in oratione pernoctans, cum ad montis apicem oculos deflexisset, uidit de infirmorum domo igneam columnam egressam celorum ardua penetrare. Quo uiso, nuntium statim ad monasterium mittens, ea hora Stephanum inuenit animam exhalasse, qua ipsam columnam igneam celi alta penetrare conspexit.



XLIII. PAULUS,

Casinensis monachus, cum in Capuano monasterio defunctus fuisset, ea nocte quidam episcopus orationis gratia petebat Garganum; qui cum in Capua urbe iuxta ecclesiam Sancti Laurentii hospitatus fuisset, intempeste noctis medio surgens uidit ad dexteram partem solaris instar  radii lucem splendidam a monasterio egressam celi alta penetrare: cumque lucem quam cernebat attentius miraretur, campane sonum e monasterio fratris exitum significantis audiuit, statimque nuntium ad monasterium mittens, ea ipsum hora inuenit de mundo migrasse, qua ipse celorum alta claritatem lucis petere uidit.



XLIu. GREGORIUS,

Casinensis monachus, cum ex hoc mundo migrasset, tanta odoris fragrantia de loco in quo iacebat emanauit, ut omne subito monasterium odoris suauitas resperserit: dumque omnes mirarentur, nuntius ab infirmorum domo uenit, qui Gregorium monachum obiisse retulit.



XLu. RAYNERIUS,

Casinensis monachus, iuuenis etate, grandeuis moribus, precipue humilitatis,  obedientie singularis. Hic cum ad Theatinos fines pro utilitate monasterii missus fuisset, a latrunculis Oderisii comitis, omnibus que deferebat sublatis, occisus est. Ad cuius sepulcrum multa diuinitus sunt patrata miracula.



XLuI. ADAM,

Casinensis paramonarius, dum pro causis Ecclesie pergeret, duo iuuenes uestimentis induti monasticis ei obuiam facti sunt, quos cum interrogasset qui essent, unum Protum, alterum Hyacinthum se esse responderunt. Et adiunxere: »uenimus ut fratribus gratias referamus, quia nostre festiuitatis diem summa ueneratione ac studio celebrarunt.« Erat enim dies quo martyrio coronati sunt.



XLuII. BENEDICTUS.


Constantinus, Sardorum rex, sub Oderisio abbate Casinum misit, ut ei quemdam ex fratribus mitterent, qui ibi episcopatum acciperet. Tunc miserunt ei quemdam monachum Benedictum nomine, uirum per omnia uenerabilem; qui dum satis strenue ibi episcopatus ordinem gereret, ex more solito ueniens maxima multitudo passerum suo stercore fedabat omnem ecclesiam, et omnia uasa altaris, ipsum quoque altare. Tunc uir Dei cum maximam inde quotidie iniuriam sustineret, facto crucis signaculo dixit: »Precipio uobis, in nomine Patris, et Filii, et Spiritus sancti, ut in ecclesiam amplius nec intretis nec iniuriam faciatis;« quod usque in hodierrum diem ita custoditur, ut nullus passer eo intrare audeat. Quodam  preterea tempore Sarraceni Sardiniam ingressi sunt, cumque ad Benedicti episcopatum intrassent, episcopum querere ceperunt. Tunc uir Dei ante altarium stans, omnipotenti Deo preces fundere cepit. Sarraceni uero ecclesiam ingredientes in episcopum impingebant, et eum uidere non poterant. Quotquot autem inuenerunt, in captiuitatem duxerunt; episcopum uero solum nec uidere nec tenere potuerunt.



XLuIII. BENEDICTUS,

Casinensis presbyter, cum ad monasterium Lucense prepositus missus fuisset, quidam eiusdem ciuitatis nobilis grauiter infestare idem cenobium cepit: quemdam namque agrum de predicto loco auferens, suo iuri uindicauit; cumque  a uenerabili Benedicto sepissime moneretur ut agrum sancto loco redderet, indignatione uir truculentus dixit: »Si uestre iustitie est et non mee ager, ut dicitis, ostendat nunc Deus ante quam de agro isto egrediar ultionem in me et in bestiis meis;« statimque oculus eius crepuit, bos uero eius in terram corruens expirauit. Alio quoque tempore quidam nobilis non paruam pecuniam uenerabili commendauerat Benedicto, quam cum clericus quidam furto abstulisset, et uir Domini unde redderet non haberet, sacerdotalibus se uestibus induit, et ut ei Dominus ostendere dignaretur quis pecuniam abstulisset, sacrificium omnipotenti Deo offerre uir reuerendissimus cepit. Inter ipsa autem missarum solemnia uenit angelus Domini, et quia clericus qui  cum eo ad altarium stabat predictam pecuniam haberet, monuit.



XLIX. GUAYFERIUS

in Casino admirabilis uite monachus dictus est, qui amore celestis regni ciuitatem Salernitanam, e qua oriundus erat, relinquens, Casinum aduenit, atque sub sancte religionis regula omnipotenti Deo strenue seruire studuit. Cumque iam remunerationem laborum perennemque coronam eternus dare ei arbiter decreuisset, languore deprimitur; qui in lectulo iacens extremum uite spiritum iam ad Dominum recessurus trahebat. Nonnulli uero e fratribus circa lectum ipsius excubantes obitum eius orationum precibus munire ceperunt, cumque in huius mysterio rei diei maximam partem protraxissent, surgens in medium Albericus diaconus  per Iesu Christi Domini nomen obtestari eumdem Guayferium cepit, ut post suum e mundo recessum qualiter susceptus quoue in loco deputatus esset, eidem apparens reuelare curaret. Quo dicto, predictus frater ex hoc mundo recessit. Post non multos autem dies idem Guayferius eidem Alberico per uisionem apparens, dixit ad eum: »In ueritate scias me ad uitam transisse eternam.«



L. THEODEMARIUS

e Lemania prouincia ortus, Agnetisque imperatricis capellanus fuit. Hic igitur cum relictis spretisque seculi pompis Casinum peteret, uenit ad fluuium uiridem, qui secus Ciperanum influit, quem cum transmeasset, famulum eius unda rapiens introrsum trahere cepit; quod ubi aduertit, se confestim ibidem in orationem dedit;  moxque ut ab oratione surrexit, famulum eius unda foras proiecit. Cum autem Casinum uenisset, sancte conuersationis habitum, prout optabat, accepit. Quante autem religionis quanteque perfectionis eius uita exstiterit, et in quantum Deo placuerit, in sequentibus declarabitur. Quadam uero die cum sacrificium omnipotenti Deo offerret, quidam claudus eleemosynam petens aduenit, cuius cum uir Dei manus apprehendisset, confestim sanatus est. Nec hoc silendum uidetur, quod post misse celebrationem aqua, que de eius manibus effluebat, in potum energumenis data, sanabantur. Eodem preterea tempore episcopus Tranensis nepotem suum, Phocam nomine, quem immundus acriter uexabat spiritus,  ad eum mittere studuit, rogans eum ut ob eius liberationem omnipotenti Deo preces fundere dignaretur: super quem cum orationem fudisset, ab eo diabolum effugauit. Illis porro temporibus Berengarius diaconus Andegauensis sui nominis heresim condidit, dicens sacrificium, quod omnipotenti Deo offertur, esse figuram non ueritatem corporis Christi. Hoc ubi Romano pontifici nuntiatum est, Dominum Iesum Christum precibus pulsare admonuit, ut populum suo sanguine redemptum ad uiam dignaretur reducere ueritatis. Igitur dum omnes ob hoc Domini flagitarent clementiam, supradictus Theodemarius hostiam Deo oblaturus accedit; cumque ad consecrationem uentum fuisset, predictam oblationem in carnem repente mutatam conspicit. Quod cum Romano pontifici  nuntiatum fuisset, omnium bonorum reseratori gratias retulit, Berengariumque cum suis sequacibus eidem cum heresi renuntiare cegit. Stephanus Capuanus a ciuitate Sancti Germani cum Casinum uenisset, ad altare Beate Marie semper uirginis Deum rogaturus perrexit. Ad idem uero altare uir Domini Theodemarius diuina mysteria celebraturus accesserat. Ab oratione igitur Stephanus cum surrexisset, ad Theodemarium fortuito oculos uertens, uidit in capite eius coronam auream gemmis ac margaritis ornatam. Ad hanc uisionem obstupefactus Oderisium abbatem adiit, eique cuncta que uiderat per ordinem pandit. Alio quoque tempore cum idem uir Dei sacris astaret altaribus, uir sanctissimus Ebizo cum eo stare consueuerat. Sed sicut est natura humana  segnis ad Dei seruitium, multoties uocatus renuebat. Illo uero die quo sacram hostiam Deo ad Beate Marie semper uirginis altare offerebat, supradictus Ebizo sopore deprimitur, uidetque angelum Domini iuxta se stantem et dicentem: »Ebizo, ani maduerte et uide cui tu seruire contemnis, quomodo ei angeli seruiunt; et tu ei seruitio denegato, Dominus ei angelos misit.« Stabant autem iuxta eum duo angeli, unus a dextris et unus a sinistris. Alio quoque tempore dum idem Theodemarius sacris astaret altaribus. ac se in cordis contritione Domino Iesu Christo mactaret, hi qui ibidem astabant uiderunt super scapulam eius dexteram columbam niuei coloris residentem. Eo preterea tempore cum omnis tellus aresceret, Oderisius abbas fratres ad se  conuocans, Deum ac Mariam uirginem precibus pulsare admonuit, ut qui in deserto aquam de petra produxit, ipse arenti mundo pluuiam daret. Quod cum fratribus placuisset, statuerunt ad Beate Marie ecclesiam in eodem monte constructam discalciatis pedibus pergere, ibique Dei omnipotentis clementiam supplicare. Adueniente autem die predicto, Theodemario abbas precepit ut cum fratribus pergeret, ac pro terre siccitate sacrificium Deo offerret. Igitur dum ea que sibi iniuncta fuerant implere satageret, cogitare intra se cepit nullum in Casino sui similem aut meliorem esse, ideoque sibi utpote meliori ac sanctiori hoc iniunctum fuisse. Peractis igitur litaniis, fratres redierunt Casinum; sed er  in ea qua fuerat serenitate permansit. uir autem Domini hoc cernens, se in precibus strinxit, triduoque sine intermissione Deum rogare attentius cepit. Mane uero facto surgens, expansis ante altare manibus ait: »Non deponam manus meas usquequo pluuiam nobis Dominus dare dignetur.« Eodem uero die tanta inundatio pluuie erupit, ut tota affatim terra aqua repleretur. Quodam preterea tempore cum Neapolim aduenisset, quidam uir magnis detentus febribus, oratione eius interueniente, confestim sanatus est. In ciuitate Salernitana quidem rusticus filium claudum habebat, quem ad abbatem ferens de curte, exposcit ut aliquod remedium claudo impertiret. Abbas uero uirum Dei Theodemarium ad se uenientem aspiciens, puerum ante eum proiecit, eumque  rogare cepit ut puerum a terra leuaret: uir autem Dei quid in re esset ignarus, extendens manum apprehendit puerum, dicens: »Surge;« et confestim surrexit.



LI. EBIZO,

Casinensis monachus, dum in uigilia natalis Domini signum ad inchoandam missam pulsaret, uidit cuiusdam ultramontani comitis animam in iumentorum morem ligatam ad supplicia trahi: cumque ad hanc uisionem obtupesceret, diabolus qui eamdem animam trahebat ait: »Animam istam, quam cernis in nostra iura uenisse, domini tui noueris esse, qui die hodierna mortuus est.« Hoc ubi uir Dei audiuit, ingemuit, et facto mane ueniens in capitulum ait: »Dominum meum noueritis hesterno die de mundo migrasse, unde uestram sanctitatem  enixius flagito ut pro eo omnipotenti Deo preces fundatis: uidi enim in preterito die animam eius ligatam a demonibus ad supplicia trahi.« Hec cum narrasset, una cum fratribus pro eiusdem anime liberatione preces fundere cepit. Nocte uero adueniente diabolus adfuit, eumque ita flagellis cecidit, ut seminecem eum relinqueret, dicens: »Cur pro eo ausus fuisti Deum rogare, qui suis sceleribus exigentibus in nostra iura deuenit?« Mansionarii uero currentes, eumque a terra leuantes, in lecto posuerunt. Alia etiam nocte adueniente, cum Deum pro eiusdem anime liberatione rogaret, antiquus hostis eum iterum grauissime uerberauit. Tertia autem nocte tantis eum diabolus uerberibus flagellauit, ut e lecto in terram decideret, eumque mansionarii  seminecem inuenirent. Igitur cum uir Dei ob eiusdem anime liberationem assidue Deum rogaret, Leo Bibliothecarius, qui post Ostiensis episcopus factus est, ab eodem uiro Dei rogatus diuina mysteria celebraturus accessit; cumque ad hostie confractionem uenisset, Ebizo sopore deprimitur; apparuitque ei diabolus dicens: »Cum tuis psalmis et orationibus animam de potestate mea abstraxisti  .« Tunc uir Dei euigilans Deo gratias retulit, et quod uiderat et audierat, fratribus per ordinem pandit. Interea e Gallia Alemanni cum aduenissent, uir Dei de eius obitu inquirens, ea hora illum inuenit de mundo migrasse, qua ipse eius animam ad supplicia trahi prospexerat. Quodam preterea tempore cum ab abbate uenafrum missus fuisset, constituto ei in  ecclesia diabolus adfuit, eumque taliter alloqui cepit: »Abbas uester plus gerit sollicitudinem de rebus transitoriis et caducis quam de monachis, multaque iam mala sustinuisti. Nunc igitur tolle pallium istud, tibique panes exinde eme.« Cui uir Dei respondit: »Pallium tuum tecum sit in perditionem.« Tunc statim recessit, et e tecto duos lapides, quibus eum percutere posset, proiecit. Illo uero tempore quo de hac uita erat exiturus, beata Dei genitrix apparuit  ei, eumque si in hac uita plus uiuere uellet, inquirit. Cui ille »Non,« respondit. Et Dei genitrix: »ueni ad me.« Quo ille audito, extremum halitum fudit.


Ex uita eiusdem Ebizonis composita a Paulo monacho Casinensi.

Ebizo genere Teutonicus, de prouincia, que Francia Teutonica dicitur, cum a parentibus et cognatis primatibusque ciuitatis sue impediretur longe proficisci, habitumque mutare; nactus horam, quamprimum imperatricem adiuit Agnetem, eiusque consilio fultus et auxilio non solum urbem, sed et gentem mutauit. Peregrinationis igitur Abrahe factus imitator, a sancto Desiderio monasterii Casinensis abbate susceptus est benigne; sub quo nimirum  religionis amatore taliumque adiutore, corpus suum hostiam uiuentem, sanctam, Deo placentem exhibuit. Cilicium quod asperius inuenire poterat ad carnem induebatur: sic intentus erat ieiunio, ut et piscibus, qui cenobitarum cibus dici consueuit, indesinenter abstineret: non ouis uel adipe unquam usus est; carnes a natiuitate sua nunquam comedit: oleo quoque, nisi communiter cum ceteris, prorsus indiguit. Facta denique dicti liquoris penuria, edictum exiuit a patre monasterii, ne cui daretur oleum, nisi solemni cunctorum refectione. Sicque factum est ut elixis tantum leguminibus uteretur; et, quod erat miserabilius, quando alii melius prandebant, ipse deterius reficiebat. Ante nonam nunquam reficiebat exceptis Dominicis diebus et solemnitatibus  precipuis, tribus in hebdomada diebus pane duntaxat et aqua contentus. Sic totum annum ex ordine continuabat. Rarissime dormiebat, ne preuaricari uideretur illud: Sine intermissione orate . Ita silentio deditus erat, ut uix per integrum annum nisi confessionis causa loqueretur. Aulam beati Bartholomei, que basilice Sancti Benedicti lateralis est atque contigua, quasi consistorium fecit, ut incluso corpori negaretur horis et momentis excursus; quam nimirum pro eremo indesinenter habitans, absque mendacio psallebat: Ecce elongaui fugiens, et mansi in solitudine . Nullo certe tempore prefata ede exibat, nisi uel obedientie prouentu, uel humane necessitatis impulsu; ut cum beato Iob dicere uideretur: In nidulo meo moriar . Unde factum est ut hominum interdicta frequentia, sepius cum angelis uel demoniis quam cum hominibus confabularetur. Habuerat enim ante conuersionem quemdam familiarissimum Adonem nomine, prediuitem, qui plurima beneficia sibi conferens, ad extremum quibusdam eum adfecit iniuriis. Satane uero satellites rati hominem Dei uindicta gaudere, in uigilia natalis Domini oranti ei, et pre nimia lassitudine iam somniculanti uisi sunt quodam tripudio  letabundi. Quos ita sciscitatus est: »Et uos unde iucundamini?« At illi: »Quoniam, aiunt, de anima illius modo triumphauimus.«


De eodem, Ebizone secundum Paulum monachum Casinensem.

Ductus est etiam in spiritu per amena loca, et nominabantur ei quorum forent diuersoria, et inter cetera ostensus est illi quidam deliciosus locus; et audiuit illum Elie fuisse prophete. Ad extremum autem poposcerat Deum, ut ante uite occasum qualibet cruciatus egritudine mundus exiret ad requiem. Tandem exauditus fistulam accepit in leua parte mamille, que cum a fratribus et a se ipso uix tolerari posset propter incrementum liquoris atque putoris, persuasus est ab eisdem fratribus suis curationis  causa pergere ad uenafranum episcopum uocabulo Petrum, qui plurimis super eiusmodi morbo remedium contulerat. Ille uero nolens abiicere quod a Deo petierat, a uenerabili presbytero Gregorio tunc temporis edicto uix ire compulsus est. Cumque uenafri aliquot diebus ea de causa moraretur, non tamen opus orationis intermittens, post altare basilice secreto sedebat. Unde communis piorum inimicus diabolus nec iam liuorem sufferens, saxum deiecit, Dominique famulum, reor, opprimere cupiens, sedem ligneam ante quam sedebat comminuit. Illo autem a solitis obsecrationibus nullatenus desistente, iam populo ad diuina conueniente, templique parietes constipante, malignus tunc hostis quem prius terrore permouere nequiuerat, simulata benignitus consolatione,  in monachi specie Ebizonem humiliter adiens, sic exorsus est: »Abbas uester plus gerit sollicitudinem de rebus transitoriis et caducis quam de monachis, multaque iam mala sustinuisti. Nunc igitur exuere uili quo indutus es habitu, et decentiore quem affero, in tanta frequentia plebis amicire:« nam et ipse uilibus uestitus erat; honestius pallium monachum, qui uidebatur, gerere cernebat. Quem cum diligenter attenderet, qui quasi minister adolescens uenerat, nunc uirilis etatis, nunc senilis apparebat, ut, opinor, uerbis auctoritas maior inesset: cumque personam uariari prospiceret, illico quid fuerit animaduertens, semetipsum signo crucis armauit, et mox imago illa disparuit; qua euanescente, tanto  tremore tota concussa est aule machina, ut populus et clerus qui interfuerat, fugiens exiret; pontifex etiam in episcopio prope commanens terre motu stupefactus, aliosque palari prospectans, cepit querere sollicite quidnam de seruo Dei factum esset, cumque ad se adduci precepit. Quem percontatus an terre motum sensisset, quid homo Dei uidisset, et quod gestum fuerat penitus agnouit. Hic autem presul ob digne religionis meritum, Deo reuelante, comperit eum impotem curari, et hominem in proximo exuturum. Quapropter eum ad Casinense cenobium remisit, ut in suo monasterio seculo uale faceret. Ubi dum persisteret diuinam flagitans opitulationem, cernit per uisum prolixam atque iucundam dealbatorum processionem; ad quorum accedens  extremum, sciscitatus est qui essent, et quare celebrarent illam? Cui respondit quem consuluit: »Non expedit te nunc id doceri, quia de uicino es cogniturus.« Inter hec abbas eiusdem loci Desiderius uisitandi gratia ad eum accedens ait: »Quomodo te habes, frater?« et Ebizo: »Orationibus, Pater, interuenientibus uestris, bene.« Tunc hortatus est eum ut pro alleuatione egritudinis piscem saltem comederet. Et Ebizo: »Non, Pater, non; absit ut abstinentiam, quam per totum uite mee tempus seruaui, nunc in mortis articulo constitutus perdam! iam enim Domini mei presentabor conspectibus; iam cupio dissolui et esse cum eo.« Tunc Desiderius ad fratres conuersus ait: »Iste homo lapideus est, non carneus, excellit hominum mensuram. Non  enim pisces, non carnem, non caseum, non oua, nec ullum prorsus pinguedinis blandimentum in tota uita sua, ut ante iam dictum est, uir beatus comedit. O uirum inter summos ex antiquis Patres non immerito connumerandum, qui nec in die mortis abstinentie uoluit relaxare rigorem!« Dum igitur uir Dei in eadem infirmitate depressus iaceret, matrona quedam statura admirabilis, uenustate inestimabilis, persona imperialis, fit ei obuiam, et talibus dolomate angustiantem affatur eloquiis: »uide ne deficias, sed confortare, meque operire quoad redeam:« uidebatur enim esse in itinere. At ille: »Quonam, inquit, pacto te prestolor, domina, qui pre ulceris estu uix in me maneo?« Tum illa, que ipsi putabatur beata esse Maria, hoc estuanti dedit responsum:  »Sustine, ait, uiriliter, quia per ardorem hunc momentaneum euasurus es illum intolerabilem atque perpetuum.« Hac igitur consolatione suscepta stetit hilarior, et post pusillum diem clausit extremum XII Kal. Nouembris, tertio decimo die postquam uenafro redierat. Sepultus uero est iuxta ecclesiam Sancti Benedicti. Postea uero Desiderius ex eodem loco corpus eius eleuans, in capite graduum, qui pergunt ad refectorium, cum aliis multis locauit. Idem Paulus ait: Ebizo comparabilis est beato Gregorio, qui de suppliciis Traianum eripuit. Sane non est difficilius ethnico subuenire quam publicano. Institor enim Ado fuerat, nec absque graui culpa nundinas frequentare poterat, et habemus scripturas  satis authenticas, que publicanos doteriores ethnicis asseuerant. Non ergo mirabilius est Traianum quam Adonem liberasse: quanquam in hoc distant, quod hic aqua et spiritu regeneratus regnum Dei credatur ingressus, ille solum de penis ereptus.



LII. RAIDERISUS,

Casinensis monachus, dum quodam tempore ad sancti Apollinaris castrum uenisset, maximaque siccitas esset, habitatores loci ubi eum illuc uenisse agnouerunt, rogabant ut pro siccitate preces Domino fundere dignaretur. uir autem Domini, eorum humiliter postulationibus obediens, ad uiuificam aram omnipotenti Deo sacrificium oblaturus accessit. Adfuit itaque confestim clementia Dei; nam statim inundatio pluuie erupit.



LIII. ALMANNUS


in Casino monachus fuit, cuius profecto quantum Deo placuerit uita, exitus eius patefecit. Hic igitur e Melphia, de qua ortus fuerat, ad hoc cenobium ueniens districtissime satis et continentissime uixit: omnibus enim noctibus iuxta ecclesiam Sancti Andree apostoli nudus permanens, duris scoparum ictibus, psalmos canens, semetipsum affligere non desinebat. Gerardi autem abbatis tempore, cum idem uir nocturno tempore esset defunctus, Nicolaus cellerarius extra monasterium foris manens, eleuatis oculis uidit tectum cenobii desuper aperiri, et ex eo maximum globum ignis egredi, atque in celi alta deferri. Statim uero ad monasterium nuntium mittens, inuenit ea hora fuisse Almani obitum, qua globum ignis de monasterio egredi celique  alta petere uidit. Hanc autem uisionem sicut cellerarius foris, ita et Carbo in monasterio positus conspexit. Hic uero, quandiu uixit, tribus diebus in hebdomada panem comedit et aquam bibit, et nunquam nisi certa soluit solemnitate ieiunium.



LIu. FORTUNATUS,

Hispania prouincia oriundus, ad corpus beati Benedicti causa religiosius conuersandi Casinum ueniens, ex concessione abbatis Richerii iuxta ecclesiam Sancti Matthei apostoli sibi habitaculum construens, omnipotenti Deo seruire illic studiosius cepit. Quadam uero die ad Casinense cenobium ueniens, ingressus ecclesiam, obuius ei ante crucem maiorem quidam uir factus est, quem immundus spiritus grauissime uexabat; cumque ante eum uenisset, rabido ore, micantibus oculis, in eum  impetum fecit. Cui uir Domini manus suas extendens ait: »Crudelissime latro, si hominum carnibus delectaris, hos digitos deuora .« Cum hec dixisset Fortunatus presbyter, immundus spiritus ab eo egrediens, ecclesiam fumo fetoreque repleuit. Iuxta ecclesiam uero Sancti Matthei demoniacam ad se uenientem oratione curauit.



Lu. ALPHANUS,

Casinensis monachus, ante quam uita decederet, uidit per uisum scalam erectam ire de lectuli sui sede usque ad celum. Cumque hac uisione stuperet attonitus, quidam albati iuxta eum stantes dixerunt: »Ascende per scalam sursum;« cumque iam ad summitatem scale peruenisset, uidit  duos gradus in ea deesse, statimque ab albatis sursum raptus, in domum ingenti lumine coruscantem inducitur. Euigilans autem cum hec fratribus retulisset, suum obitum reserauit, ac post non multos dies diem clausit extremum. Huius autem uita talis exstitit: in quadragesima nunquam in lecto quieuit, bis in hebdomada comedit, psalmi ex ore illius non recessere.



LuI. IOANNES,

sancti Romualdi discipulus, atque ab eo cum Olibano ad quemdam locum inhabitandam directus, per aliquot annos ibi remoratus est. Inde igitur recedens Hierosolymam petit. Cumque de Casinensi monte descendens iam ad campestria peruenisset, subito equus socii eius furioso rotatus impetu Ioannis tibiam calce ferrato percutiens  fregit; qui ad terram nimio dolore prostratus, reduci se Casinum fecit, atque prope monasterium cellam edificans, in ea per triginta annos in sancta conuersatione permansit. Fuit namque in caritate, abstinentia ac humilitate summus ac precipuus, ita ut nec intra claustrum quisquam sciret quomodo ieiunaret. Inter reliqua autem uirtutum eius dona ita exosum habebat detractionis , quatenus mox ut quis ad detrahendum os aperiret, mox, uelut sagitta rigore lapidis repercussa, in dirigentem protinus redundaret. Post uero eius obitum nonnulla per eum ibi diuinitus sunt facta miracula.



LuII. PETRUS,

Casinensis abbas, fuit maxime religionis, qui pondus regiminis arduum sibi esse perspiciens, abbatia relicta, ad uallem lucis se contulit,  ibique cum fratribus religiose uiuere cepit. Quadam autem die dum idem uenerabilis Pater una cum fratribus ad fruges incidendas esset egressus, serenitasque maxima esset, subito celum densatur nubibus, tonitrua concrepant, coruscationesque maxime micare ceperunt. Quod ubi uir Dei aduertit, fratribus precepit dicens: »Nullus uestrum agrum deserat, ceptoque insistite operi, ut hodie illud ualeatis explere.« Hec cum dixisset, sese cum lacrymis ibidem in orationem dedit: Mirabilis Deus in sanctis suis , qui glorificantes se, suaque precepta seruantes, tam uelociter exaudire dignatur! Nam cum pluuia magna descendisset, in agro in quo idem uir Domini cum fratribus stabat nec una quidem gutta pluuie cecidit. Ex uicimo uero  monte, qui eidem monasterio imminet, sepissime lupus uenire, eique oues auferre consueuerat. Quadam autem die lupus uenit ex more, ouem abstulit, et recessit. Quod cum uiro Dei nuntiatum fuisset, ecclesiam ingressus, sese cum lacrymis in orationem dedit; qua completa, ad portam egressus, reperit lupum ouem in ore tenentem, et ad se deducentem; cumque ad eum lupus uenisset, ouem ante pedes eius posuit, statimque recessit. Alio autem tempore latrones eiusdem monasterii hortum ingressi sunt, ac olera furari nitebantur. Cumque iam onusti oleribus essent, tentantes fugere, per totam noctem in circuitu deambulauerunt, foras egredi non ualentes. Qui sollicitius unde, qui essent, uel cur uenissent,  inquisiti, protinus sui sceleris furtum pandentes soluti sunt. Qui autem illos inuenerat, fuit horti custos frater quidam, qui mane facto reperit eos deambulantes, et aditum nullatenus inuenientes.



LuIII. STEPHANUS

Casinensis abbas et sedis apostolice pontifex, regali ortus prosapia a pueritia liberalibus litteris eruditus ac nimis eloquentissimus, Leonis pape cancellarius fuit; a quo Constantinopolim directus, patriarcham eiusdem urbis deposuit, ac anathematis uinculo innodauit. Inde igitur rediens, in Casino monachus factus, ac post non multum abbas electus, Romam consecrationis sue gratia pergens, a uictore papa consecratus est; sed ante quam reuerteretur, Romanus pontifex obiit. Confestim a senatu, clero, populoque Romano est raptus, et in  apostolica sede consecratus: ubi indigladiabiliter pro  coniugiis clericorum, sacerdotum, nec non consanguineorum pugnauit, ac omnes clericos Rome, qui post interdictum pape Leonis incontinentes exstiterant, de conuentu clericorum et choro ecclesie precepit exire. Quidam presbyter iuxta canonicam beate Cecilie trans Tiberim habitabat, qui nec feminam acquiescebat abiicere, nec nunquam poterat hec statuta nisi uana et friuola iudicare. Quadam autem die dum incolumis uegetus et sanus existeret, uespertinis horis ad quiescendum se in lecto composuit: sed repentina diuine ultionis animaduersione percussus, subitanea morte mortuus est. Falsorum monachorum et sanctimonialium uitam idem pontifex reprehendit et correxit; Simoniacam  heresim in eternum damnauit, atque post hec in ciuitate Florentia obiit; ad cuius sepulcrum suis pro meritis plurima Christus signa ostendit.



LIX. uICTOR

in ipsis suis nuptiis sponsam suam relinquens, eremum petiit; ac deinde Casinum ueniens consecrationem monastici ordinis ibidem accepit. Quodam uero tempore quiescente eo, apparuit ei uisio non contemnenda. Cernebat namque se in turre, que iuxta capitulum erat consistere, in qua nimirum Pater Benedictus uidebatur sede decentissima residere. Cumque ad hanc uisionem pauefactus stuperet et accedere propius nequaquam presumeret, beatus Pater Benedictus ei hilariter innuebat, eumque iuxta se sedere manu porrecta iubebat. Hanc uisionem rei probauit euentus, abbas dehinc factus totum  monasterium sicut nunc cernitur renouauit. Preterea cum Casinense cenobium sepissime attereretur a fulmine quadam nocte sanctus Pater Benedictus ei apparens, nichil aliud quam diabolicas insidias et antiquam pro loco ipso inuidiam esse perdocuit. Defuncto interea sedis apostolice pontifice, ab omni clero et populo pontifex ordinatus est. Sepultus uero est in Casino in absida capituli.



LX. RANDISIUS

in Casino sub Desiderio abbate monachus fuit; cuius qualis quantaque uita fuerit, in ipso mortis articulo est dignatus Dominus ostendere. Nam cum expleto uiuendi tempore, mortis debitum persolueret, ceperunt fratres sicut mos est eius animam omnipotenti Domino commendare. Cum  iam extremum halitum traheret, ad fratres conuersus ait: »Tacete, tacete; nunquid non auditis quante resonent laudes in celo? nunquid pueros qui mihi laudes decantant non uidetis? nam uestimenta uultusque eorum sunt ut nix. Unde per Deum obnixe uos postulo, ut sileatis, mihique tam suauissimum sonum audire sinatis.« Hec dum diceret, spiritum emisit. Sepultus uero est iuxta ecclesiam Beati Stephani et sancti confessoris Christi Martini. Hic quandiu uixit, ab omnibus admirabilis atque sanctissimus habebatur.



LXI. SERGIUS,

Casinensis monachus, natione Amalphitanus, dum Gerardi abbatis in tempere uita  decederet, Gregorium eiusdem cenobii presbyterum rogauit ut eum non dimitteret. Qui postulationi eius obtemperans, cum eo permansit. Cum uero uite eius appropinquasset iam ultima hora, respiciens uidit beatissimam Dei genitricem Mariam ad se uenientem; illicoque manus sursus erigens clamare cepit: »Domina mea.« Quem interrogantes quid uideret, ait: »Nunquidnam beatissimam uirginem Mariam non uidetis? hic nempe est.« Hec cum dixisset, animam exhalauit.



LXII. AZO,

Casinensis decanus, Campania prouincia oriundus fuit; qui dum a Gerardo abbate in Sardiniam missus fuisset, dum rediret ad monasterium, captus a Sarracenis apud Africam prouinciam ductus in captiuitatem est. Hic igitur cum in eadem  prouincia defunctus fuisset, corpus eius in ecclesia Beate Marie ante altare sepultum est. Factum est autem intempeste noctis silentio, Sarraceni inde transeuntes, dum luna radios suos emitteret, uiderunt eum foris iuxta ostium sedentem librumque in manu tenentem. Tunc illi obstupefacti alios Sarracenos uocare ceperunt, dicentes: »Currite citius, currite; huc properare studete: nam presbyterum Christianorum qui in isto mense mortuus est, ante ostium ecclesie sedentem conspicimus.« Hoc igitur reliqui audientes, portas ciuitatis egressi, illuc tendere festinarunt; cumque ad eum appropinquassent, uir Domini intra limen ostiumque basilice ingressus, nusquam comparuit. Quodam uero die mansionarius ingressus ecclesiam reperit lampadem, que super  sepulcrum eius pendebat ardentem. Tunc iratus puerum qui ei iugiter in ecclesia seruiebat uocauit, eique dixit: »Cur lampadem accensam reliquisti?« Ad quem puer respondit: »Ego quando ecclesiam clausi, lucernas omnes exstinxi; istam autem quis accenderit, ignoro.« Animaduertens autem ille quod in re erat, lampadem exstinxit et ecclesiam clausit. Alio quoque die ingressus ecclesiam, lampadem ardentem reperit. Hoc igitur dum sepius fieret, nuntiatum est regi Sarracenorum qui in re insolita admiratus, et putansa Christianis ista confingi, destinat Sarracenos qui lampadem exstinguerent, oleumque exinde traherent; quod cum factum fuisset, alio die ecclesiam ingressi, lampadem lucentem atque aquam in morem olei ardentem  inuenerunt: qui prepete cursu inde egredientes, ad regem uenerunt, et cuncta que uiderant per ordinem pandunt. Tunc rex lampadem exstingui, et Sarracenos die ac nocte ecclesiam custodire precepit, ne quis Christianorum eamdem intraret. Nocte itaque adueniente, Sarraceni qui ecclesiam obseruabant oculos in celum leuantes, stellam de celo super lampadem ecclesie radiantem aspiciunt. Tunc obstupefacti fores ecclesie reserant, lampademque lucentem aspiciunt. Cursu celeri ad regis tendentes palatium, seriatim que uiderant nuntiare ceperunt. Rex uero suorum talia cum audisset ab ore, dictis derogans fidem, lampadem exstingui, et ecclesiam  sicut prius custodire precepit, exsurgensque ad domum calife, que ecclesie imminebat, perrexit; cumque iam nox aduenisset, eleuatis in celum oculis uidit stellam super lampadem ecclesie radiantem, eamdemque radio suo accendentem. Statim igitur Sarracenos ad ecclesiam mittens, lampadem ardentem reuersi nuntiauerunt. Tunc rex proponit edictum ut Christiani liberam in ecclesiam ingrediendi facultatem haberent.



LXIII. LEO,

quidam Amalphitanus, in Casino monachus fuit, qui ad finem uite non leuiter egrotans, se custodientibus fratribus aquam petiit: quorum unus cum aliquantulum in hauriendo moratus bibendam aquam ei obtulisset, ille renuit dicens: »Nolo hanc aquam, quoniam Odilo Cluniacensis  abbas statim huc ueniens aquam mihi detulit, meque sitientem refecit.« Quod audientes illi mirati sunt, statimque predictus frater e mundo recessit.



LXIu. IOANNES

Caietanus Casinensis monachus fuit, qui cum apud domum infirmorum in extremo uite positus iaceret, Georgius mansionarius in secretario dormiens uidit magnam fratrum multitudinem quasi ad processionem euntium ab orientali parte hoc ingredi monasterium: eoque ad hanc uisionem mirante, unus dixit: »Ad suscipiendum Ioannem uenimus.« Hoc dicto, statim signum, quo fratrum obitus significatur, sonuit, festinansque inuenit eum mortuum: intellexitque magni meriti Ioannem fuisse, ad cuius animam suscipiendam illa sanctorum congregatio aduenisset.



LXu. PETRUS,


cui Cuculites cognomen fuit, cum gratia conuersionis Casinum uenisset, ad ecclesiam Sancti Seueri que in huius latere montis sita est, ei diabolus obuiam factus est dicens: »Tu quidem mea iura relinquens, ad Benedictum confugium facis:  ego autem corpus tuum, sicut quondam Iob, a Deo expetens flagellandum accepi, licet animam sub tanto patrono constitutam nullo modo ledere preualeam;« quod postea liquido patuit. Nam ille huc ueniens, usque in uite terminum religiosissime uixit; corpus tamen eius crebris atque ualidis cruciatibus est semper depressum.



LXuI. RANDISIUS,

Casinensis monachus ac Burrelli comitis filius, qui per triginta annos pristinum tenuit, cum hydropicus factus fuisset, ad mortem ueniens uidit sanctum protomartyrem Stephanum cum innumerabili turba ad se uenientem. Quod cum narrasset, confestim spiritum reddidit.



LXuII. IOANNES,

Casinensis presbyter, natione Rauennas, qualis quantusque fuerit, quantumque in  uita ualeret ipsius apud omnipotentem Deum oratio, est dignatus Dominus ostendere. Nam Gerardi abbatis temporibus dum Sennes Capuane ecclesie archiepiscopus defunctus fuisset, idem archiepiscopus predicto abbati per uisionem apparuit. Cui abbas ait: »Quomodo te habes?« Et ille, »Diu est quod in igne crucior; sed si Ioanni de Rauenna, et Ioanni de Sancto Angelo preceperis ut pro me Redemptori omnium hostiam offerant, ab his cruciatibus liberabor.«



LXuIII. BENEDICTUS

sub Desiderio abbate Casinensis monachus, Capuamque cenobii prepositus ueniens, quam creber fuerit in psalmodiis, quam studiosus in eleemosynis, quam sedulus in orationibus, quamque peruigil in uigiliis, luce clarius patet.  Hic apud Capuanum monasterium infirmitate tactus, defunctus est XI Kal. Iulii. Sepultus uero est ante ostium eiusdem monasterii ad dexteram partem intreuntibus ecclesiam, ubi usque hodie mira uirtus diuina patrare non cessat.





PETRI DIACONI LIBER DE LOCIS SANCTIS.




PROLOGUS. AD GUIBALDUM CASINENSEM ET STABULENSEM ABBATEM.


 Domino suo ac Patri in Christo uenerabili GUIBALDO, Dei gratia sacri Casini Montis abbati, PETRUS Casinensis diaconus debite obedientie famulatum.

 Quanto cupidinis igne, Pater in Christo uenerande, exarserim, ac quali quantoue desiderio ut uos omnipotens Deus de aduersis eriperet exoptauerim,  ipsum Deum inuoco testem, quem mentis abdita, quem conscientie occulta non fallunt, quia et de ipsis animi motibus generis arbiter creditur futurus humani. Sed quia iuxta prophete elogium in manu hominis non est uia eius, nec ab homine, sed a Domino gressus hominis diriguntur, nostris id facinoribus exigentibus, non est factum quod humana auiditas concupiuit, sed que Deus arbiter meritis humanis competere iudicauit. Nam cum omnium prauorum grassante impietate, Ecclesie Dei status quotidie labefactari cernatur, et fere, ut ita dicam, nullus aduersus eos insurgit pro domo Isrel, partim amore, partim timore secularium potestatum, idcirco auguste memorie dominus noster imperator Lotharius uestram beatitudinem in Casinensi  cenobio abbatem instituit, ut ea que ad correctionem malorum et salutem bonorum attinent, sollicite ac diligenter pertractares effrenatos refrenares, ac superbos humiliares: quatenus recuperata iustitia, et restaurata religione, cetus ecclesiasticus sibi iuste ac misericorditer seruire, ac pro Romani imperii statu Dei omnipotentis clementiam exorare queat. Unde non immerito ab omnibus probis ac sapientibus diligeris ac ueneraris. Nam quis tanti uiri familiaritatem spernat, affabilitatem contemnat, industriam fugiat? Nam ut omittam cetera maxima et egregia uestri ingenii munimenta insignia, cunctos precellentis Romani imperii sapientes Tulliana eloquentia superas, et antecessorum uestrorum largam  munificentiam omnibus horis momentisque  precellis: tantis, inquam, et talibus uos cernens sertis redimitum et laureis decoratum, Itinerarium de locis sanctis a nobis utcunque exaratum, et ex omnibus, ut ita dicam, libris collectum, uestre paternitati destinare curaui, poscens id a uestra eminentia roborari, in quo rogo non dictantis ignauiam, sed materiam attendatis utillimam. Nec noui uos et incogniti hactenus aliquid in hoc itinerario ediscituros, sed ea que iam uiua uoce illis referentibus qui ad sepulcrum Domini perrexeruut edidicistis, uel ea que per uolumina diuersa librorum legistis, nos hic noueritis collegisse. Que autem indeclinabilia et immania impedimenta a perfidis et scelestis utroque genu claudicantibus nobis obstiterint, non iam Deum, uerum uos ipsos conscios, uos ipsos fideles  corde clamauerim testes. Ceterum ad tantillum spatii, quod e largitate diuine indulgentie relictum est istud opusculum celesti munificentia edidi, confidens nichilominus de Deo, de nostris emulis quandoque nobis uictoriam collaturum. Sicut enim nunquam fit opus solidum uel decorum si artifex omnia prout ratio poscit non aptet, sic omnis scriptor manans multimoda uerbositate nullam habebit ualentiam edendi scripturam dulcedine sertam prout Horatius strenuissimus orator in scriptis suis reliquit, dicens:

Omne tulit punctum, qui miscuit utile dulci,
si postquam scribere conetur, materiam non rimetur. Iam uero Christo auspice huius proemii iste sit  finis.


EXPLICIT PROLOGUS.



INCIPIT LIBER DE LOCIS SANCTIS.


 Situs urbis Ierusalem, pone in orbem circumactus, non paruo murorum ambitu assurgit, quo etiam montem Sion uicinum intra se recipit, qui a meridie positus, pro arce urbi surpereminet. Maior pars ciuitatis infra montem iacet in planitie humilioris  collis sita, cuius in magno murorum ambitu octoginta quatuor turres, portas sex habet. Prima porta Dauid ad occidentem montis Sion. Secunda porta uille Fullonis. Tertia porta S. Stephani. Quarta porta Beniamin. Quinta portula ab hac per gradus ad uallem Iosaphat descenditur. Sexta porta Tecutis. Celebriores tamen ex his sunt tres exitus portarum, unus quidem ab occasu, alius a septentrione, tertius ab oriente. A meridie autem aquilone montis Sion supercilium supereminet ciuitati, et ea pars murorum cum interpositis turribus nullas habere portas comprobatur, id est a supra dicta porta Dauid usque ad eam eiusdem montis Sion frontem, que prerupta rupe orientalem plagam respicit. Situs quippe ipsius urbis, a supercilio aquilonis  montis incipiens Sion, ita est mollidruo dispositus usque ad humiliora aquilonarium orientaliumque murorum, ut pluuia ibi decidens nequaquam proteri, sed instar fluuiorum per orientales defluens portas, cunctis secum platearum sordibus raptis in  ualle Iosaphat, torrentem Cedron augeat. Ingressis ergo ab septentrionali parte urbem, primum de locis sanctis pro conditione platearum diuertendum est ad ecclesiam Constantinianam, ubi crux Domini inuenta est. Dehinc ab occasu Golgothana uidetur ecclesia, in qua etiam rupis apparet illa, que quondam ipsam affixam Domini corpore crucem pertulit, argenteam nunc grandem sustinens crucem, pendente desuper enea rota cum lampadibus. Infra ipsum uero locum Dominice crucis, excisa in petra crypta est, in qua super altare pro defunctis honoratis sacrificium solet offerri, positis interim in platea corporibus. Huius quoque ad occasum ecclesia Anastasis, hoc est Resurrectionis Dominice, rotunda ecclesia, tribus cincta parietibus, duodecim columnis  sustentatur, inter parietes singulos latum habens spatium uie, que tria altaria in tribus locis parietis medii continet, hoc est australi, aquilonali, et occidentali. Hec bis quaternas portas per tres e regione parietes habet, e quibus quatuor ad uulturnum et quatuor ad eurum spectant. Huius in medio monumentum Domini rotundum petra excisum est, cuius culmen intrinsecus stans homo manu contingere potest, ab oriente habens introitum cui lapis ille magnus appositus est, quod intrinsecus foramentorum uestigia usque in presens ostendit; nam extrinsecus usque ad culminis summitatem totum marmore tectum est; summum uero culmen auro ornatum auream magnam gestat crucem.

In huius ergo monumenti aquilonali parte sepulcrum  Domini in eadem petra excisum, longitudinis septem pedum, trium mensura palmorum, palumento altius eminet. Introitum habet ab latere meridiano, ubi die noctuque duodecim lampades ardent, quatuor intra sepulcrum, octo in margine dextro. Lapis, qui ad ostium monumenti positus erat, nunc fichus  est. Cuius pars minor quadratum altare ante ostium nichilominus eiusdem monumenti stat, maior uero in orientali eiusdem ecclesie loco; quadrangulum aliud altare sub linteaminibus exstat. Color autem eiusdem monumenti et sepulcri albo et rubicundo permistus esse uidetur. Ad dexteram uero partem huic ecclesie coheret Dei Genitricis ecclesia quadrangula. In platea que Martyrium et Golgotha continuat exedra est, in qua calix Domini, scrinio  reconditus, per operculi foramen tangi solet et osculari. Qui argenteus calix, duas hinc et inde ansulas habens, sextarii Gallici mensuram capit; in quo est et illa spongia Dominici potus ministra. Ibi etiam in Golgotha Abraham Isaac filium suum obtulit. Lancea preterea militis inserta habetur in cruce lignea in porticu Martyrii, cuius hastile in duas partes intercisum est. Hec quidem sancta loca extra montem Sion posita sunt, quo se ad aquilonem deficiens loci tumor porrexit. In inferiori uero parte urbis templum in uicinia muri ab oriente locatum est; pauce illic cisterne sunt. Sepulcrum uero Domini, de quo supra retulimus, est fabricatum in medio templi; templum uero in media ciuitate contra aquilonem,  non longe a porta Dauid. Post Resurrectionem autem est hortus, in quo sancta Maria cum Domino locuta est. Foris ecclesiam retro est medietas orbis; quo loco dicit Dauid: Operatus est salutem in medio terre . Alius etiam propheta dicit: Hec dicit Dominus: Ista est Ierusalem; in medio gentium posui eam . In Golgotha autem est pars ligni salutifere crucis, in qua confixus est Dominus, et titulum quod est repositum in locello argenteo. Est illic et cornu, unde ungebantur reges, et annulum Salomonis. Non autem longe a medietate mundi est carcer; ibi uero est alligatio; ibi prope et flagellatio, ibique prope spinis coronatio, ibi prope est despoliatio, et uestimenti diuisio.

In Caluaria autem, ubi crucifixus est Dominus, est  mons scissus, et in ipso monte Caluarie ascenditur per gradus decem et septem, et ibi pendent lampades nouem cum singulis nappis  argenteis. Subtus uero est Golgotha, ubi cecidit sanguis Christi super petram scissam. Subtus autem monte Caluarie contra orientem est templum Domini ex alia parte ciuitatis, quod Salomon edificauit. Quatuor portas habet, prima ab oriente, secunda ab occidente, tertia a meridie, quarta ab aquilone, que habent significationem quatuor partium mundi. Deforis uero octo angulos habet; per unumquodque angulum duodecim passus uoluitur. In medium templi est mons magnus circumdatus parietibus, in quo tabernaculum, illuc et arca testamenti fuit, que a uespasiano imperatore, destructo templo, Rome delata est.  A latere uero sinistro tabernaculi super saxum posuit Dominus iehsu Christus pedem suum quando eum Simeon accepit in ulnis, et ita remansit pes sculptus ibidem, ac si in cera positus esset. Ab alio uero latere saxi est tabernaculum apertum, in quo per gradus uiginti duo ascenditur. Ibi Dominus orabat, ibi et Zacarias sacrificabat. Extra templum locus est ubi Zacarias filius Barachie interfectus est. Super saxum in medio templi pendet candela aurea, in qua est sanguis Christi, qui per petram scissam descendit. Contra meridiem autem, non longe, templum Salomonis, in quo habitauit, constructum est; in quo sunt porte uiginti quinque; intus habet columnas trecentas sexaginta duo, et subtus non longe cunabula Christi, et balneum eius, et lectum sancte  Dei Genitricis. Subtus templum Domini ab oriente est porta Speciosa, unde Dominus intrauit sedens super pullum asine; ibi et Petrus claudum sanauit. Contra aquilonem est ecclesia Sancte Anne, ubi tribus annis beata Maria nutrita fuit. Prope uero est Probatica piscina, que quinque porticus habet. In uicinia autem templi est Bethsaida piscina; gemino insignis lacu apparet, quorum alter uberius plerumque impletur imbribus, alter rubris est discolor aquis. Ab ea fonte montis Sion, que prerupta rupe orientalem plagam spectat, intra muros atque in radicibus collis fons Sile prorumpit, qui alternante quidem aquarum accessu in meridiem profluit, id est non iugibus aquis, sed in certis  horis diebusque ebullit, et per terrarum concaua et antra saxi durissimi uenire consueuit. In suprema montis Sion planitie est ecclesia magna ab apostolis fundata, eo quod ibi Spiritum sanctum acceperunt, ibique sancta Maria obiit, in qua etiam locus cene Domini ostenditur. Sed et columna marmorea in medio stat, cui adherens Dominus flagellatus est. Hic monstratur petra, super quam lapidatus est Stephanus martyr beatissimus, sita extra ciuitatem.

In medio autem Ierusalem, ubi cruce Domini superposita mortuus resurrexit, columna celsa stat, que estiuo solstitio umbram non facit: illic medietas mundi est. In ecclesia uero que dicitur Sancta Sion, est thronus Iacobi fratris Domini, qui iuxta  templum sepultus est; in eo autem loco fundata est ubi cenantibus apostolis post passionem, ostiis clausis, apparuit Dominus. Prope uero illic est porta, de qua angelus Petrum eduxit. De templo uero, quod Salomon edificauit, due tantum pinne permanent, quarum una que altior ualde est, ipsa est in qua Dominus tentatus est a diabolo; reliqua autem destructa sunt. Prope autem portam effusus est sanguis Zacarie filii Barachie. Portam Dauid egredientibus pons occurrit in austrum per uallem directus, ad cuius medietatem ab occasu ficus magna stat, in qua Iudas laqueo se suspendit. Porro Haceldama ad australem plagam montis Sion peregrinos et ignobiles mortuos, alios terra tegit, alios inhumatos putrefacit. Sudarium capitis Domini,  post Resurrectionem eius, mox quidam Christianissimus furatus, usque ad obitum, diuitiis sibi affluentibus, habuit. Qui moriturus interrogauit filios qui Domini sudarium, qui ceteras patris uelit accipere diuitias. Maior uero thesauros rerum, minor elegit sudarium. Et mox illi priori decrescunt usque ad paupertatem; fratri autem iuniori cum fide crescunt, et opes usque ad quintam generationem tenuere. Hinc ad impios perueniens diuitias tantum auxit, ubi Iudeis et hoc tempore multo donec post longa litigia, quibus Christiani Iudei se Christi, infideles uero se patrum suorum affirmabant heredes, Mauras Saracenorum rex, qui nostra etate fuit iudex, postulatur. Qui, accensa grandi pira, Christum iudicem precatur qui hoc pro suorum  salute super caput habere signaretur. Missum uero in ignem sudarium, ueloci raptu aufugiens euolat, et in summo ere diutissime quasi ludendo uolucritans, ad ultimum, cunctis utrisque intuentibus, se leuiter in cuiusdam de Christianis sinu deposuit. Quod mane mox totus populus summa ueneratione salutabat et osculabatur; habebat autem longitudinis octo pedes. Sudarium uero, cum quo Christus faciem suam extersit, quod ab aliis ueronice dicitur, tempore Tiberii Cesaris Rome delatum est. Arundo uero cum qua caput eius percussum est, et sandalia eius, et lora cum quibus ligatus est, et circumcisio eius, et sanguis eius in basilica Constantiniana Rome uenerabiliter honorantur. Aliud quoque  aliquanto maius linteum in ecclesia ueneratur; quod fertur a sancta Maria contextum, duodecim apostolorum et ipsius Domini continens imagines, uno latere rubro et altero uiridi.

Circa Ierosolymam aspera ac montuosa cernuntur loca. Hinc quoque septentrionem uersus usque ad Arimatheam terram petrosa et aspera per interualla monstrantur; ualles quoque spinose usque ad Thamnycam regionem patentes. Ad Cesaream uero Palestine ab Ierusalem, quamuis aliqua reperiantur angusta et breuia aspera loca, precipue tamen planities camporum, interpositis oliuetis, distant autem septuaginta millibus passuum. Longitudo uero terre repromissionis a Dan usque Bersabee tenditur spatio centum sexaginta quinque millium,  ab Ioppe usque Bethlehem quadraginta sex millibus. Iuxta murum templi uel Ierusalem ab oriente Genon occurrit, que est uallis Iosaphat a septentrionali plaga in austrum porrecta, per quam torrens Cedron, si quando pluuiarum aquam recipit, decurrit.

Hec uallis, et pauca campi planities, irrigua et nemorosa, plenaque deliciis est. In hac turris est regis Iosaphat, sepulcrum eius continens. Cuius ad dexteram de rupe montis Oliueti, excisa et separata domus duo cauata habet sepulcra, hoc est Simeonis senis et Ioseph sancte Marie sponsi. In eadem ualle sancte Marie rotunda est ecclesia, lapideo tabulatu discreta, cuius in superioribus quatuor altaria, in inferioribus unum habetur  in orientali plaga, et ad eius dexteram monumentum uacuum, in quo sancta Maria aliquandiu pausasse dicitur. Hanc intrantes uident ad dexteram insertam parieti petram, in qua Dominus nocte qua tradebatur orauit, uestigiis genuum quasi cera molli impressis, Mons Oliuarum, mille ab Ierusalem discretus passibus, altitudine montis Sion par est, sed longitudine et latitudine prestat, exceptis uitibus et oliuis, rare ferax arboris, frumenti quoque et hordei fertilis. Neque enim bruchosa, sed herbosa et florida soli illius est qualitas. In cuius summo uertice, ubi Dominus ad celos ascendit, ecclesia rotunda, grandis, ternas per circuitum cameratas habet porticus desuper tectas; interior namque domus propter Dominici corporis  meatum, camerari et tegi non potuit, altare ad orientem habens angusto culmine protectum in cuius medio ultima Domini uestigia, celo desuper patente, ubi ascendit, uisuntur. Que cum quotidie a credentibus terra tollatur, nichilominus manet, eademque adhuc sui speciem ueluti impressa signata uestigia seruat. Hec circa erea rota iacet usque ad uerticem alta, ab occasu habens introitum, pendente desuper in trocleis magna lampado totaque die ac nocte lucente. In occidentali eiusdem ecclesie parte fenestre octo, totidemque ea regione lampades lucent. In die Ascensionis Dominice per annos singulos, missa paracta, ualidi flaminis proceda desursum uenire consueuit, et omnes qui in ecclesia  fuerint terre prosternere. Monumentum Lazari ecclesia ibidem exstructum demonstrat, et monasterium grande in campo Bethanie magna oliuarum silua circumdat. Est autem Bethania quindecim stadiis ab Ierusalem; tertia quoque montis eiusdem ad australem Bethanie partem ecclesia est, ubi Dominus ante passionem discipulis de die iudicii locutus est. Trans torrentem Cedron est spelunca, et super eam ecclesia in eo loco, ubi quinta feria post cenam Saluatorem Iudei comprehenderunt; qui locus est in capite uallis Iosaphat. In eadem uero ualle stetit palma, unde pueri ramos tulerunt quando clamauerunt Hosanna. Item in monte Oliueti est spelunca, et in ea altare bene lucidum, in qua solebat Dominus docere discipulos suos: super quam speluncam  est sancta ecclesia grandis, et non longe est martyrium S. Stephani. Inde non longe est locus ubi orauit Dominus quando factus est sudor eius sicut gutte sanguinis. In itinere autem Bethanie uicus est, de qua adducta est asina. Bethlehem sex millibus in austrum ab Ierosolyma, discreta, in dorso sita est angusto ex omni parte uallibus circumdato, ab occidente in orientem mille passibus longa, humili sine turribus muro per extrema plani uerticis instructo. In cuius orientali angulo quasi quoddam naturale semiantrum est, cuius exterior natiuitatis Dominice est locus, interior presepe Domini nominatur. Hec spelunca tota interius pretioso marmore tecta. Supra ipsum locum, ubi natus est Dominus, Sancte Marie grandem  gestat ecclesiam, petra iuxta murum cauata, primum Dominici corporis lauacrum, de muro missum suscipiens, hactenus seruat, que si qua forte occasione, uel industria fuerit exhausta, nichilominus continuo, dum respicis, sicut antea fuerat, plena redundat. Ad aquilonem Bethlehem in ualle contigua ecclesia est. Ad austrum uero in ualle contigua in ecclesia sepulcrum est sancti Hieronymi.

Porro ad Orientem in turre Ader, id est gregis, mille passibus a ciuitate segregata ecclesia est, trium pastorum dominice natiuitatis consciorum monumenta continens, sepulcrum uero Dauid in Ierusalem situm est. uia regia que ab Helia Ceron ducit, ab oriente Bethlehem, ab occidente sepulcrum  Rachel habet. Piscina uero, ubi exprobrauit Rabsaces iuxta Bethlehem est. Iuxta ostium autem spelunce puteus est, unde aquam concupiuit Dauid. In ualle etiam que Bethlehem est, sunt memorie regum Iude. Non longe autem inde est ecclesia, que appellatur Ad Pastores, ubi nunc est uiridarium grande clausum parietibus diligenter per gyrum, et ibi est spelunca lucidissima, habens altare in eo loco ubi pastoribus, cum uigilias haberent, apparens angelus annuntiauit eis Christi natiuitatem. In Anatho autem est turris in qua lamentauit Ieremias propheta; distat autem ab Ierosolyma milliario quarto. Milliario uero ab Ierusalem duodecimo est sepulcrum sancti Amos prophete; qui locus appellatur Thecue. In quo itinere contra mons est quem excauauit Herodes,  et fecit sibi palatium super eremum contra mare Mortuum. In Thamnadsere est sepulcrum sancti Iesu filii Naue, ubi sunt et gladii petrini, unde circumcisi sunt filii Isrel secundo. Ecclesia uero ibi constructa est; distat autem ab Ierusalem milliariis uiginti. In alio autem monte, ad milliarum secundum, est ecclesia ubi requiescunt corpora sanctorum Eleazari et Phinees. Milliario uero ab Ierusalem, in loco qui dicitur Cariathaim, ubi fuit arca Domini, ecclesia illuc constructa est. Hebron in campi latitudine sita, et ab iehsualem uiginti duobus millibus separata, uno ad orientem stadio speluncam duplicem habet, ubi sepulcra patriarcharum quadrato muro circumdantur, capitibus  uersis ad aquilonem; sepulcrum uero Adam protoplasti obscurioris et uilioris operis non longe ab illis ad borealem extremamque muri illius partem pausat. Triumque feminarum uiliores et minores memorie cernuntur. Mambre collis mille passibus a monumentis his ad boream, herbosus ualde et floridus, campestrem habens in uertice planitiem, in cuius aquilonari parte quercus Abrahe duorum hominum altitudinis truncus, ecclesia circumdata est. Egredientibus Hebron ad aquilonem in sinistra parte uie occurrit mons pinosus paruus, tribus millibus passuum ab Hebron, unde Ierosolymam pinea ligna feruntur in camelis; nam in omni Iudea plaustra uel currus raro fiunt. In uicesimo autem quarto milliario ab Ierusalem, iuxta Hebron, est fons in quo  baptizauit Philippus apostolus et euangelista eunuchum Candacis regine. In loco uero qui appellatur Terebinthus, ubi apparuerunt tres angeli Abrahe, est puteus Abrahe optimus, et spelunce due lucidissime ubi habitauit, nam et altare ibi positum est, et ante se ecclesiam habet. Non longe autem inde mons est usque quo deduxit Abraham angelos euntes in Sodomis. Intus uero in Hebron, domus consistit Dauid, unde adhuc aliqua pars stat; nam cubiculum, ubi mansit, usque hodie ibi ad orationem curritur. Longe autem ab Hebron ad passus trecentos, in loco qui dicitur Abramiri, est domus Iacob, ubi ecclesia sine tecto constructa est. Inde uero ad passus quinquaginta est sepulcrum sancti  Caleb. Item Abramiri uinea est, in qua est spelunca, ubi requiescunt corpora undecim filiorum Iacobi: ossa autem Ioseph separatim sepulta in sua ecclesia sunt; non longe uero ab Hebron est sepulcrum Abner filii Ner.

Iericho ab Ierusalem in orientem uersus decem et octo millia pedes abest, qua tertio a fundamentis destructa, sola domus Rahab ob signum fidei permanet: eius enim adhuc parietes sine culmine durant. Locus urbis segetes et uineas recipit. Inter hanc et Iordanem, quinque uel sex ab ea millibus separatum. . . . . . . . . . . . . duodecim lapides, quas Iosue de Iordane tolli preceperat in ecclesia Galgalis facta altrinsecus iuxta parietes eiusdem iacent, uix singuli duobus uiris leuabiles. Est  iuxta Iericho fons uber ad potum, pinguis ad rigandum, qui quondam sterilis ad generandum, parum salubris ad potandum, sed per Eliseum prophetam sanatus est. Denique campus eum circumiacet, septuaginta stadiorum in longitudine, uiginti in latitudine patens, in quo mirabilis hortorum gratia, uaria palmarum genera, prestantissimi apium fetus, illic optimum balsamum gignitur. Quod ideo cum adiectione significamus, quia agricole cortice tenues uirgulas acutis lapidibus incidunt, ea in quibus balsama generantur, ut per illas cauernas paulatim distillans, humor se colligat lacrymis pulcher rorantibus. Illic cyprum, illic mirobalsamum nascitur. Aqua, ut cetera fontium, estate frigida, hieme tepens,  uer mollior. Urbs ipsa condita in campo, cui supereminet mons diffusior et nudus gignentium; egrum enim et ieiunum solum, et ideo est desertum ab incolis. Hic a Scythopolis urbis terra usque ad regionem Sodomitanam, et Alfaltios fines diffusus habetur. . . . . . . . . . . . . . usque ad Roaros Arabie Petre centum terminos extentus. Ubi etiam mons est Ferreus nominatus. Inter hos duos montes campus magnus iacet, qui dicitur Aulon, cuius longitudo centum et uiginti: exordium a uico Gennano, finis usque Alfatium lucum. Iordanis eum enim medium intersecat, uiriditantibus ripis, fluminis alluuione, si quidem supra ripam fluminis fructus arborum uberior est, alias longe exilior; arida enim sunt omnia preter oram fluminis. Ipsius autem Iordanis  exordium in prouincia Fenicis ad radices montis Libani, ubi Panium, id est Cesarea Philippi sita est. . . . . . . . . . . . . . . In Trachonitide uero terra fons est rote qualitatem exprimens, unde et Syla nomen accepit, quindecim a Cesarea millibus passuum discretus; ita iugiter plenus aquarum abundantia, ut neque superfluant, neque unquam minuantur. In hunc Philippus tetrarches paleas misit. . . . . . . . . . . . . Unde liquet in Phiala principium esse Iordanis, sed post subterraneos meatus in Panio cepisse fluere, qui mox lacum ingressus paludes eius intersecat. Inde quoque cursus suos dirigens, quindecim millia passuum sine ulla intermissione progreditur usque ad urbem Iuliam. Postea lacum Genesar medio transit fluento, unde plurima  circumuagatus, Alfaltium, hoc est mare Mortuum, ingressus, laudabiles perdit aquas; est enim coloris albi sicut lac, et ob hoc in mari Mortuo discernitur. Est autem Genesar, id est mare Galilee, magnis siluis circumdatum, in longitudine habens centum sexaginta stadia, in latitudine quadraginta; aque dulcis et ad potandum amabilis, siquidem nec palustris uliginis crassatum aliquid aut turbidum recipit: quia arenoso undique littore circumuenitur. Sed amenis circumdatur oppidis: ab oriente Iuliade et Hippo, ab occidente Tiberiade. . . . . . . . . . . . . . . . . genera quoque piscium gustu, specie, quam in alio lacu prestantiora. Mare uero Mortuum longitudine stadiis quinquaginta octoginta  usque ad Zoaros Arabie, latitudine centum quinquaginta usque ad uicinia Sodomorum protendit. Nam et de puteis quondam salis post Sodome et Gomorrhe. . . . certissimum est. Apparet uero procul de specilla montis Oliueti cernentibus. Quod fluctuum collisione commotum salsissimum eiicit sal, et hoc sole siccatum accipitur, multis nationibus profuturum. Mare uero Mortuum nichil recipit generum uiuentium, neque pisces, neque assuetas aquis. . . . Denique si Iordanis auctus imbribus pisces illuc influentes rapuerit, statim moriuntur, et pinguibus aquis supernatant. Lucerna accensa ibidem natat sine ulla conuersione, exstincta demergitur, omniaque uiuentia demersa, licet sint uehementer illisa statim resiliunt. Homines enim natandi  ignari, si illuc proiiciantur, reuinctis post tergum manibus, sine dubio natant. Aqua ipsa sterilis et amara, ceterisque aquis obscurior . . . . . . preferens similitudinem. uagari super aquas bitumina certum est atro liquore, que scaphis appropinquantes colligunt. Hereres! ibi bitumen et nequaquam ferro precidi fertur, sanguine tantum mulierum et menstrua et urina cedit, utilis autem ad compagem nauium, uel corporibus hominum medendis. Seruat adhuc regio speciem pene; nascuntur ibi poma pulcherrima, que edendi cupiditatem spectantibus generant; si carpas, fatescunt, et resoluuntur in cinerem, fumumque excitant quasi adhuc ardeant. Sane in diebus etatis modicus per spatia campi exestuat uapor, unde et coalescente uitio nimie siccitatis  atque humidi corruptior er miserandas incolis conficit egritudines.

In loco ergo, in quo Dominus baptizatus est, crux lignea stat usque ad collum alta, que aliquoties aqua transcendente absconditur. A quo loco ripa ulterior, id est orientalis, in iactu funde est; citerior uero ripa in supercilio monticuli, ubi constructum est monasterium Sancti Baptiste Ioannis, de quo per pontem arcubus suffultum solent descendere ad illam crucem, et orare. In extrema fluminis parte quadrata ecclesia quatuor lapideis . . . . superposita est, cocto ex latere, creta super tecta, ubi Domini uestimenta cum baptizaretur seruata sunt . . . . Ab eo loco quo e faucibus maris Galilee Iordanis exitusque ubi mare Mortuum intrat, octo dierum iter  est. Locuste autem de quibus edebat beatus Ioannes, ibi usque hodie sunt, que corpusculis in modum digiti manus exilibus et breuibus, in herbis facile capte cocteque in oleo pauperi prebent uictum. In eodem deserto sunt arbores folia lata et rotunda lactei coloris et melliti saporis habentes, que natura fragili manibus confricantur et eduntur, hoc esse mel siluestre dicitur. Ibidem et fons sancti Ioannis Baptiste ostenditur lucida aqua lapideo protectus tecto, calce perlito. Qui autem ad Iordanem ire ab Ierusalem desiderat, per montem Oliueti descendit; a monte Oliueti Christus ascendit ad celum, et ibi fecit Pater noster. Mons autem Sion a meridie est, ibi obiit sancta Maria; et ibi Dominus cenauit cum  discipulis suis, et ibi misit Spiritum sanctum super discipulos. In ecclesia uero que est in Bethlehem est mensa, in qua comedit sancta Maria cum tribus regibus, Christum Dei Filium requirentibus. Columne sunt intus ipsam ecclesiam sexaginta quatuor: ibi requiescunt pueri pro Christo ab Herode interfecti. Fundamenta uero murorum urbis Iericho, quos subuertit iehsu filius Naue, adhuc ex parte apparent. Arbor uero sycomori in qua ascendit Zacheus, stat iuxta domum Rahab. Non longe autem ab Iericho est locus unde Elias raptus est in celum. Trans Iordanem uero sunt montes excelsi ualde, inter quos est altior unus qui uocatur Naban, in quo ascendit Moyses, quando uidit terram repromissionis et mortuus est. Gabaon non longe est ab Ierusalem,  quam expugnauit iehsu. Emmaus autem ubi Dominus cum discipulis suis post resurrectionem comedit, sexaginta stadiis ab Ierosolymis distat. In turre autem Cades domus fuit Iacob, cuius fundamenta usque hodie apparent. In Galilea autem est uilla Some, de qua fuit Abisac Sunamitis, et mulier in cuius domo mansit Eliseus: que domus usque hodie permanet. A monte uero Hermon qui excelsus ualde est, omnis Galilea uidetur, in quibus nichil pulchrius est; nam cum sit planities grandis, aliud nichil est nisi uinee et oliueta. Ibi autem ager est, in quo Dominus cum discipulis suis comedit: ibi lapis est, in quo cubitum fixit Dominus, qui usque hodie uidetur. Non longe uero ab eodem monte fons est, quem Saluator benedixit, qui fons ad omnes infirmitates ualet. In uilla  uero Naim, in domum uidue, cuius filius resuscitatus est, nunc ecclesia est; sepultura autem, in qua ponere eum uolabant, usque hodie est. In Nazara uero est hortus, ubi Dominus fuit, postquam reuersus est de Aegypto. Prope ciuitatem, que nunc Neapolis dicitur, ecclesia quadrifida est, hoc est in crucis modum facta, in cuius medio est fons Iacob quadraginta cubitis altus, . . . . . . . . de quo Dominus aquam a muliere Samaritana petere dignatus est: duo autem milliaria ecclesia ista distat ab eadem uilla, que olim dicta est Sichem. A longe uero ab eadem ecclesia passus quingintos est ecclesia, in qua requiescit sanctus Ioseph. Locus autem ille in quo Dominus panes benedixit et fregit, citra mare Galilee ad aquilonem ciuitatis Tiberiadis, campus  herbosus et planus, nunquam ex illo tempore aratus, nulla habens edificia, fontem tantum, ex quo tunc illi biberunt, ostendens.

Qui ergo ab Ierusalem Capharnaum pergunt, per Tiberiadem iter habent, deinde secus mare Galilee, et locum benedictionis panum, a quo non longe ciuitas Capharnaum murum non habens, angusto inter montem et stagnum situ, per maritimam oram, orientem uersus, longo tramite protenditur, montem ab aquilone, locum ab austro habens. Nazareth murum non habet sed magna edificia, duasque grandes ecclesias, unam in medio ciuitatis, supra duos fundata cancros, ubi quondam fuerat domus in qua Dominus nutritus est infans. Hec autem  ecclesia duobus, ut dictum est, tumulis, et interpositis arcubus suffulta habet inferius inter eosdem tumulos fontem lucidissimum, unde aquam in uasculis per trocleas in ecclesia extrahunt. Altera uero est ecclesia, ubi domus erat in qua angelus S. Marie locutus est. Spelunca uero in qua habitauit magna est et lucidissima, ubi est positum altare, et ibi intra ipsam speluncam est locus, unde aquam tollebat. In eadem autem ciuitate, ubi fuit synagoga, nunc est ecclesia, ubi Dominus legit librum Isaie. Foris autem castellum fons est, unde aquam sancta sumebat Maria. Mons Thabor in medio Galilee campo in tribus millibus Manasse ad boream a mari Cenereth distat, ex omni parte rotundus, herbosus ualde et floridus, altitudinis triginta stadiorum,  uertex ipse campestris et multum amenus, uiginti et trium stadiorum spatio dilatatus, ubi grande monasterium, grandi quoque silua circumdatur, tres ecclesias habens, unam in honore Domini Saluatoris, relique autem due in honore Moysis et Elie. Locus uero ipse muro cinctus magna gestat edificia, ualde autem excelsior, et altior quam Hermon; nam et Galilea omnis, et mare Tiberiadis inde apparet. Contra se uero positi sunt montes utrique. In Endor est domus pythonisse, ad quam fuit Saul nocte, de qua domo adhuc fundamenta apparent. In Tiberiadis eo loco nunc est ecclesia, in qua domus fuit apostolorum Iacobi et Ioannis. Ibi etiam iuxta mare Tiberiadis est, super quem Dominus pedibus ambulauit. In Capharnaum autem ex domo apostolorum principis  ecclesia facta est, qui parietes usque hodie ita stant sicut fuerunt. Ibi paralyticum Dominus curauit. Illuc est et synagoga, in qua Dominus demoniacum curauit, ad quam per gradus multos ascenditur; que synagoga ex lapidibus quadratis est facta. Non longe autem inde cernuntur gradus lapidei super quos Dominus stetit. Ibidem uero super mare est campus herbosus habens fenum satis, et arbores palmarum multas, et iuxta eas septem fontes, qui singuli infinitam aquam emittunt, in quo campo Dominus de quinque panibus et duobus piscibus populum satiauit. Sane lapis, super quem Dominus panem posuit, nunc est factum altare, de quo lapide non frustra tollunt uenientes pro salute sibi, et prodest omnibus. Iuxta cuius ecclesie parietes uia publica  transit, ubi Mattheus apostolus teloneum habuit; inde in montem, qui iuxta est, est spelunca in qua ascendens beatitudines dixit Saluator. Non longe autem inde est synagoga, quam Saluator maledixit; nam cum transiret Saluator, et illam Iudei fabricarent, interrogauit eos dicens: Quid facitis? et illi: Nihil. Et Dominus: Si nichil est quod facitis, nichil erit semper. Quod usque hodie ita permanet. Postmodum enim quoties uoluerunt illam Iudei fabricare, quidquid per diem faciebant, per noctem diruebatur, et mane semper in ea mensura inueniebatur fabrica eius in qua fuerat tunc quando maledicta est.

Inde autem non longe sunt montes Gelbe, ubi est et uicus Gebus, ubi mortui sunt Saul et Ionathas. In Iezrel autem uinea que fuit Naboth, nunc puteus  tantum est. Ibi et fundamenta turris usque hodie apparent, sepulcrum uero Iezabel usque hodie ab omnibus lapidatur. Non longe autem a ciuitate est mons in quo sedit Elias propheta, quando eum persequebatur Iezabel. A longe est pars montis Carmeli; est locus ubi Elias altare Domino consecrauit. Sebastia, que olim Samaria dicta est, continet ecclesiam, in qua requiescit corpus sancti Baptiste Ioannis, et Elisei, et Abdie. In secundo autem milliario mons est altissimus, in quo sunt due spelunce lucidissime, in quarum una absconditi sunt prophete sub Iezabel, in altera autem sedit sanctus Elias. Milliario autem uigesimo a Sichem est templum destructum in Silo, ubi est et sepulcrum Heli  sacerdotis. In Bethel autem ibi constructa est ecclesia in eo loco ubi Iacob, dum iret in Mesopotamiam, uidit scalam in celum usque tendentem. Ibi est etiam et sepulcrum prophete qui prophetauit aduersus Ieroboam. Milliario autem uicesimo secundo ab Ierosolymis inter Sochehet Iude, et inter Zechara Muel occidit Dauid Goliam Philistheum. In Eleutheropoli autem loco Bycocyca, in qua est sepulcrum Habacuc prophete. Ab Eleutheropoli autem milliario quinto decimo est sepulcrum sancti Esdre prophete in loco qui dicitur Asoa. Et in milliario tertio in loco qui dicitur Chariassati, quod ante dicta est autem Morastites, est sepulcrum sancti Michee prophete. Taphnis est posita super ripam fluminis Nili. Ibi est palatium Pharaonis, ubi sanctus Moyses coram Pharaone  mirabilia fecit. Alexandria ab occasu in ortum solis longa, ab austro ostiis Nili cingitur, ab aquilone lacu. . . . . . . cuius portus ceteris difficilior quasi ad formam humani corporis in capite ipso et statione capacior, in faucibus uero angustior, qua meatus maris ac nauium suscipit, quibus quedam spirandi subsidia portui subministratur; ubi quis angustias atque ora portus euaserit, tanquam reliqua corporis forma, ita diffusio maris longe lateque extenditur: in eiusdem dextera portus parua insula habetur, in qua pharus, id est turris maxima est, nocturno tempore flammarum faucibus ardens, ne decepti tenebris naute in scopulos incidant et uestibuli limitem comprehendere nequeant, qui et ipse se semper inquietus est fluctibus hinc inde collidentibus.  Portus uero placidus semper amplitudinem triginta stadiorum. A parte Aegypti urbem intrantibus, ad dexteram occurrit ecclesia beati Marci euangeliste nomine consecrata, in qua ipse beatissimus requieuit. Circa Nilum aggeres crebros propter irruptionem aquarum facere solent, qui si forte custodum incuria rupti fuerint, non irrigant, sed opprimunt terras subiacentes, et qui plana Aegypti incolunt super riuos aquarum sibi domos faciunt, transuersis trabibus pontes. Memphis uero adhuc palatium continet, ubi sanctus Ioseph frequenter ingrediebatur. Inde ad milliarium sextum contra ripam fluminis Nili est thronus Moysi et Aaron. Sunt autem predicti throni in monte excelso, ubi  sunt due turricule, que per gradus plurimos ascenduntur; una earum habuit tectum, alia autem sine tecto est. Ibi ascendebat Moyses quando loquebatur filiis Isrel cum deprimerentur, in alia uero orabat. Subtus autem in circuitu est campus, ibi filii Isrel lateres faciebant. Inde autem ad mille passus uilla est supra ripam fluminis, ubi sancta Maria cum Domino fuit, quando in Aegyptum perrexit. Inter Memphis uero et Babylonia millia sunt duodecim, ubi sunt pyramides plurime, quas fecit Ioseph ad frumenta recondenda. Eliopolis distat a Babylonia millia duodecim. In medio autem huius ciuitatis est campus ingens, in quo est templum solis, et ibi est domus Petefre. Inter domum autem Petefre et templum est domus Asennec. Ibi uero est et uiridarium solis, ubi  est columna grandis, que appellatur Bomon, in qua phenix post quingentos annos residere consueuit. Aegypti autem cum sint ubertissima loca; tamen, que tenuerunt filii Isrel, sunt meliora.

Pars Arabie que iungitur Palestine, inaccessibile iter habet; nam licet mansionibus quindecim . . . . loca tamen ipsa sine aqua sunt. Ab Ierusalem autem usque ad montem sanctum Sina, sunt mansiones uiginti duo. Pelusius uero metropolis est prouincie Auguste Nicee; Augusta Nicee autem prouincia in Aegypto est. A Pelusio autem usque ad montem Sina sunt mansiones duodecim. Antequam uero peruenias ad montem Sina occurrit castrum Clesma super mare Rubrum, ubi filii Isrel sicco pede transierunt mare. uestigia autem currus Pharaonis in mediis arenis apparent  usque in sempiternum. Rote autem ipse inter se multo plus apparent, quam currus temporis nostri, qui nunc in Romano imperio fiunt. Nam inter rotam et rotam uiginti et quatuor pedes, et eo amplius fuerunt: orbite autem ipse habent binos pedes in lato. uestigia uero currus Pharaonis usque ad mare accedit, ubi autem ingressus est in mare, dum uult filios Isrel comprehendere; in eo autem loco, in quo ingressi sunt filii Isrel in mare, id est quousque Pharaonis orbite apparent in hodie duo signa posita sunt, unum in dextro, et aliud in sinistro, idem ac si columnelle facte sunt. Locus autem ipse non longe a castro est, id est de Clesma. Clesma autem ipsa in ripa est, id est supra mare; nam portus est ibi clausus, qui portus  mittit ad Indiam, uel excipit uenientes naues de India, alibi enim nusquam in Romano solo accessum habent naues de India, nisi ibi. Naues autem ibi et multe et ingentes sunt; quare portus famosus est pro aduenientibus ibi mercatoribus de India. Nam et ille agens in rebus, quem Logotetema appellant, idem qui singulis annis legatus ad Indiam uadit iussu imperatoris Romani, ibi sedes habet, et naues ibi stant ipsius. Hic est locus ubi peruenerunt filii Isrel fugientes a Pharaone, quando de Aegypto profecti sunt. Hoc autem castrum postmodum ibi positum est pro defensione, et disciplina pro incursione Saracenorum. Locus autem ipse talis est . . . . . . id est campi arenosi, excepto monte illo uno, qui incumbit  in mari, in cuius montis latere ex aduerso colligitur marmor porphyreticum: nam ex eo dicitur appellari mare Rubrum, quod hic mons, qui per spatium grande super mare Rosseum iacet, rubrum, rosseum lapidem habeat, uel porphyreticum; nam et ipse mons quasi rosseo colore est. Qui tamen mons fuit in dextro filiis Isrel fugientibus de Aegypto, ubi tamen ceperunt se ad mare appropinquare: nam uenientibus de Aegypto ad dexteram partem ipse mons est erectus ualde et excelsus satis, ac si paries, quem putas manu hominum excisum esse. Ipse autem mons aridus est penitus, ita ut nec fructum in se habeat; filii autem Isrel exeuntes de Ramesse, primum per medias arenas errando ambulauerunt, cum uero ad mare Rubrum appropiauerunt,  tunc mons de dextero illis qui apparebat, in proximo factus est, et iungentes se ipsi monti, perueniunt ad mare; latus autem montis illius excelsi de dextro illis ueniebat, et mare de sinistro; tunc subito euntibus eis ante ipsos apparuit locus ipse ubi mons in mari iungebat, imo ingrediebatur, ubi promontoria faciunt. Campus autem ipse, ubi filii Isrel nocte illa manserunt cum Moyse, infinitus est, et planities eius ingens. Distat uero locus ubi incumbit mons in mare a castro Clesma passus quingentos. Inter castrum autem et ipsum montem medius est locus a promontorio montis, ubi ingressi sunt filii Isrel in mare et Pharao post eos. Traiectus autem, ubi transierunt sicco pede mare Rubrum, habet octo millia passus in lato. Mare autem Rubrum  non hoc habet nomen, quia rubra est aqua, aut turbulenta, sed adeo est limpidus et prelustris et frigidus, ac si mare Oceanum: ibi cesse nimii saporis et suauitatis sunt. Omne autem genus piscium in eodem mare sunt tanti saporis ut pisces maris Italici. Deinde omnia quecunque de mari desiderari solent, illic ad cibum abundant. Ibi sunt buccine et conchylii diuersa genera, fondili uero et conclee diuerse et ingentes, per littus autem eius diuerse res iacent, sed maiores et pulchriores, quam in nullo mari. Corallum uero in illo littore plurimum est. Ipso autem mare Rubrum par Oceano est. Desertum uero Sur eremus est infinite solitudinis illius inestimabilis, ubi triduo ambulauerunt sine aqua. A deserto autem Sur usque ad Maran est mansio una  per ripas maris. In Maran uero arbores palmarum paucissime sunt. Sunt illic et duo fontes, quos edulcauit sanctus Moyses; inde autem per triduum de sinistro eremus est infinitus in locum qui dicitur Arandara. Arandara autem est locus. . . . . . . . Helim fluuius currit, qui tamen tempore aliquo siccatur, sed per ipsius alueum, siue iuxta ripam ipsius inueniuntur aque. Herba uero illic satis abundat; arbores autem palmarum illic plurime sunt. A transitu autem maris Rubri, id est Sur, non inuenitur tam amenus locus cum tanta et tali aqua, et tam abundanter nisi iste. Inde ergo media mansio iuxta mare est.

Demum uero apparent duo montes excelsi ualde;  a parte uero sinistra antequam ad montes uenias, locus est ubi pluit Dominus manna filiis Isrel. Montes uero ipsi excelsi et erecti ualde sunt. Ab alia autem parte montium uallis planissima est. Ab utroque autem latere uallis montes ipsi excelsi et erecti sunt. Ubi autem montes aperti sunt, et uallis sex millibus passibus lata, longitudinis autem satis plus habet. Montes uero toti per gyrum excauati sunt. Taliter autem facte sunt crypte ille, ut si suspendere uolueris uela, cubicula pulcherrima sint. Unumquodque autem cubiculum est descriptum litteris Hebreis. Aque etiam ibi bone et abundantes satis in extrema ualle sunt, sed non quales in Helim. Locus uero ipse uocatur desertus Pharon, unde missi sunt exploratores a Moyse qui considerarent terram.  Ab utrisque uero partibus locus ille agros aut uineas, nichilque aluit; illic est nisi aqua et arbores palmarum. Prope uero, ad uicum Pharoni ad mille quingentos passus coangustantur montes illi, ut uix triginta passibus lata ibi sit uallis illa. Ibi appellatur locus ille Raphidin, ubi Amalec occurrit filiis Isrel, et ubi murmurauit populus pro aqua, et ubi Iethro socer Moysis ei occurrit. Locus uero ubi orauit Moyses, quando iehsu expugnauit Amalec, mons excelsus est ualde et erectus, imminens super Pharon. Ubi autem orauit Moyses, ecclesia nunc constructa est. Locus autem ipse quemadmodum sedit, et quemadmodum lapides sub cubitu habuit hodie parent. Ibi etiam Moyses, deuicto Amalec, edificauit altare Domino. In tantum autem locus ipse  usque ad quingentos passus erectus est, ac si per parietem subeas. De Pharon uero usque ad montem sanctum Sina millia triginta quinque. Porro in Aseroth adhuc apparet quemadmodum fuit de lapide uallum ipsum ubi habitauerunt filii Isrel cum reuerterentur a monte Dei. Throni etiam tres ibi sunt de lapidibus facti modice in editiori loco, unus Moysi, reliqui uero Aaron et Iethro. Cella autem ubi separata fuit Maria Moysis soror septem diebus, usque hodie super terram duos pedes eminet. Ab Aseroth autem usque ad montem sanctum Sina inter montes ad dexteram et sinistram totam per uallem ipsam monumentis plenus est. Prope uero montem sanctum in loco qui appellatur sepulcra Concupiscentie totum sepulcris plenum est. Antequam uero peruenias  ad montem Sina sunt sex montes qui faciunt uallem infinitam planissimam et ualde pulchram. Trans uallem uero ipsam apparet mons sanctus Sina. Locus autem, ubi se montes aperiunt iunctus est cum eo loco ubi sunt sepulcra Concupiscentie. A loco autem unde uidetur usque ad montem. . . sunt per uallem ipsam quatuor millia passuum. uallis autem ipsa ingens ualde est. . . montis Dei, que habet in longitudine passus sexdecim millia, in latitudine autem quatuor millia. Qui uult. . . montem sanctum pergere per transuersum ad uallem illam deambulat. Hec est autem uallis ingens et planissima, in qua filii Isrel commorati sunt quando Moyses fuit in montem quadraginta diebus et  quadraginta noctibus. Locus autem ubi factus est uitulus usque hodie ostenditur, nam lapis grandis ibi fixus stat.

Hec ergo uallis ipsa est in cuius capite ille locus est, ubi sancto Moysi locutus est Deus in rubo de igne. Ab uno autem latere optimus est ascensus in montem, et ab alio descensus: per medium autem uallis transuersatur, et hic ad montem Dei peruenitur. Mons uero ipse in gyro quidem unus esse uidetur; intus autem plurimi sunt, sed omnes illi, unus mons Sinai appellatur. Specialis autem ille mons est in cuius summitate est ille locus, ubi descendit maiestas Dei, qui mons in medio omnium montium est; et cum omnes, qui per gyrum sunt, excelsissimi sint, tamen ipse ille medianus, in quo descendit  maiestas Dei, tanto altior est omnibus illis, ut cum quis ascenderit in illo, prorsus omnes illi montes, quos excelsissimos uiderit, ita sub monte uidentur Sina, ac si colliculi. Mons autem cum omnibus altior sit ille medianus qui specialiter Sina dicitur, tamen uideri non potest, nisi ad propriam radicem illius ueneris, ante tamen quam eum subeas; nam posteaquam ex eo descenderis, . . . antequam in eum ascendat, facere non poterit. Montes uero, qui in circuitu sunt, cum maximo labore ascenduntur, quoniam non ascenduntur per gyrum in cochleis; sed directe ascenduntur, ac si per parietem, et directe descenduntur. In uertice autem montis Sina ubi lex Moysi data est, ecclesia parua constructa est. In summitate uero montis illius nullus habitat, nichil  est enim ibi aliud nisi sola ecclesia et spelunca, in qua habitauit sanctus Moyses; mons uero ipse totus petrinus est, ita ut nec fruticem habeat. De summitate uero montis mediani ita subtus uidentur esse illi montes excelsissimi quasi colliculi. A uertice autem montis Sinai Aegyptum, Palestinam, mare Rubrum, mare Parthenicum, quod mittit Alexandriam, nec non et fines Saracenorum uidentur. In monte uero Horeb, qui eidem monti coniunctus est, est ecclesia, et ante ecclesiam, in qua latuit sanctus Elias sub Achab. Ostenditur ibi etiam altare lapideum, quod posuit ipse sanctus Elias ad offerendum  Deo. Non longe autem inde est locus ubi stetit sanctus Aaron cum septuaginta senioribus. In eo loco tectum non est, petra tamen ingens est per gyrum habens planitiem supra se ubi illi steterunt. In medio autem lapideum altare est. In capite uero uallis, que monti subiacet, ecclesia est in eo loco ubi locutus est Dominus in rubo; qui rubus usque hodie uiuit et mittit uirgulta. Ibi ergo aqua est optima. Ostenditur etiam in ipsa ualle qualiter unusquisque habitationes habuerat. De quibus habitationibus usque in hodiernum diem fundamenta apparent, quemadmodum fuerunt lapidibus circumdata. Ibi etiam est locus ubi tabernaculum federis primitus fixum est. Ab alia uero parte inter montes exitur et incipitur iam iuxta mare ambulare, ita ut subito per  aquam maris ambules, subito etiam in quingentos passus per arenam ambuletur eremi; uia enim illic penitus non est, sed qui ibidem ambulant, in locis et locis signa ponunt, ad que signa per diem ambulant, nocte autem signa cameli ostendunt. A mari autem Rubro usque ad Arabie ciuitatem mansiones quatuor sunt. Filii autem Isrel, quando egressi sunt de Aegypto, quantum ibant dextra, tantum redibant sinistra, quantum denuo sinistra ibant, tantum denuo retro reuertebantur, et sic fecerunt  . . . . . . .





PETRI DIACONI PROLOGUS IN REGESTUM CASINENSE AD SENIORECTUM ABBATEM.








PETRI DIACONI DISCIPLINA CASINENSIS.




MONITUM.

Sanctus Benedictus ea que in sacra sua regula indefinita reliquerat, cuiusmodi sunt penitentiarum modus, uestium forma et color, aliaque id genus, abbatis arbitrio definienda commisit: suis etiam discipulis potestatem fecit pro locorum temporumue diuersitate peculiares quosdam ritus, usus ac consuetudines superinducendi, ut ex Regule capite ultimo perspicuum est. uoluit tamen uir sanctus, ut introducti semel usus ac ordines firmi stabilesque in monasteriis persisterent; quapropter cap. 63 ab eo cautum est, ne »Abbas conturbet gregem sibi commissum, nec quasi libera utens potestate, iniuste disponat aliquid . . . sed secundum ordines quos constituerit, uel quos habuerint ipsi fratres, sic accedant ad Pacem, ad Communionem, ad Psalmum imponendum, in choro standum, et in omnibus omnino locis etas non discernatur in ordine, nec preiudicet, etc.« Quare dubium non est quin primis statim illis a S. Benedicto temporibus preter Regule precepta peculares quidam patriique ritus seu usus Casini sint instituti, in quibus disciplina Casinensis scripto tradita fuit ad posteros transmittenda. Huius rei specimen uidere mihi uideor in Petri Diaconi Commentationibus anecdotis in Regulam S. Benedicti, quarum exemplum ad fidem autographi exactum ante aliquot annos uir pie memorie Archangelus Brancaccius Casinensis abbas ad me direxit. Petrus namque in »clausula breui,« ut uocat, dicte Commentationis sue Consuetudines et iudicia,  que in Casinensi monte. S. Benedictus instituit, descripsit: »Consuetudines, ait, et iudicia, que in loco isto a beato Benedicto constituta sunt, custodi.« An autem reuera a S. Benedicto constituta sint, satis non liquet. Hoc exploratum habeo, consuetudines et iudicia a Petro relata uetustiora esse aliis omnibus, que hac de re ad nos usque peruenerunt. Nam usus et consuetudines, que sequiori euo a Carolo Magno et Ludouico Pio etiam in sacro Casinensi cenobio stabilite fuerunt, his recentiores omnino uidentur, ut ex collatione utrarumque euincitur. uetustatem porro harum consuetudinum preter alia commendant canones penitentiales al calcem additi, et paucitas festorum precipuorum que post initium adnotantur. Quamobrem, etsi seculo primum XII conscripte a Petro sint, primum tamen inter consuetudines Casinenses ob sacram uetustatem locum sibi uindicant.



PETRI DIACONI DISCIPLINA CASINENSIS.



 In cap. 27 regule S. Benedicti.

His autem sermonibus debet senior consolari fratrem delinquentem: Dilige Dominum Deum tuum, frater, ex toto corde tuo, et ex tota anima tua, et Consuetudines, et iudicia, que in loco isto a beato Benedicto constituta sunt, custodi; sciens quod hec Dei imperio preceperit, diligere proximum tuum sicut te ipsum, et de malis de cetero emendare. Que autem custodiri conuenit, ista sunt.

Precipue, ut mente et corpore sit monachus ab omni repurgatus et mundus  . Ut humilitatem et caritatem teneat, consortia sanctorum diligat, uoluntates proprias renuntiet, continentiam amplectatur: fratribus suis obediat, cum omni feruore Deo seruiat. Abbas autem nichil extra uoluntatem  Dei precipiat, uel dicat, uel imperet: fratrum uitia cum caritate amputet, Monachus autem eo affectu suscipiat correptionem, quo eger medicinam. Proprium non habeat. Infirmis ac si Christo seruiunt [f. seruiat]. uerba otiosa non proferat. Honorem huius mundi non requirat. Ut conuersus est, ita sedeat, ambulet, psalmum dicat, in ecclesia communicet.

Secunda feria  ante decanum artifices congregentur, suscepturi ab eo opus manuum quod agere debeant. Nullus autem aliquod opus inchet, nisi prius oratione premissa. Expleto autem opere, iterum oratio celebretur. Diebus autem precipuis, id est sancti Bendicti, sancti Mauri, sancte Scholastice, Dedicatio ecclesie  , Idus Septembris, Caput Quadragesime , omnes ad Casinense monasterium obedientiales  redeant, ut insimul predictos dies celebrent. Nemo aspiciat alterum comedentem; sed unusquisque ante se respiciat. Postquam a capitulo surrexerint, omnes memoriter retexant que abbas uel decanus iusserit. Quando signum pro aliqua re insonuerit, ut conueniant, nullus remanebit absque  precepto abbatis. Quando ecclesiam intrauerint, uel de ecclesia exierint, siue ad comedendum uel bibendum uenerint, psalmos decantent. Nullus in claustrum inducatur, nisi prius ad plenum omnem consuetudinem monasterii didicerit. In refectorio nullus audeat aliquid querere, nisi cum signo  . Seruitores, nisi ea que in commune fratribus preparata sunt, nichil comedant, nec aliquid sibi audeant preparare. Cum decanus percutit cymbalum ad uescendum, psalmos decantet. Nemo plus alteri dabit quam alter accipit. Abbas statim ut de capitulo exierit, uadat uisitare infirmos. Fratres autem tribus diebus in hebdomada uisitandi infirmos habeant potestatem. Qui cibos preparant, ipsi fratribus ministrabunt. Nullus solus  mittatur foras ad aliquod  negotium absque altero fratre. Si signum datum fuerit, ut egrediantur foras  , nullus in claustro remanebit, nisi a decano licentiam acceperit. Hi autem qui pergunt psalmos decantent. Nullus pro aliqua necessitate fratrem suum alicubi dirigat sine iussione decani. Nullus de horto tollat aliquid, nisi ab hortulano acceperit. Nullus in refectorio comedere presumat aliquid sine ceteris fratribus, antequam omnes pariter comedant. Nullus ad mensam reponat aliquid ad uescendum absque his que ab hebdomadario acceperit. Preter monasterii coquinam, nullus coquendi cibos habeat potestatem. Nemo habebit preter ea que in monasterii regula precepta sunt; quod si habuerit, ei auferantur. Nullus de claustro neque de monasterio procedat  sine precepto decani. In nocte post somnum cum uigilauerint, orent. Nullus bibat uel comedat ante horam, uel post horam. Nullus lauet uel ungat alterum sine precepto decani. Nullus alteri loquatur in tenebris. Nullus cum altero dormiat in uno stratu  . Nullus manum alterius teneat. Siue ambulauerint, uel sederint, uel steterint,  uno cubitu distent ab altero. Nullus tonsuram uel barbirasium faciat absque decani imperio. In habitu monastico preter ceteros nullum nouum decorem inueniet. Nemo uadens alicubi dimittat codicem negligenter. Nullus aliquid in commendationem accipiat sine iussione. Quando farinam conspergunt aqua, uel panem faciunt, psalmos decantent. Nullus ad diuinum seruitium loqui presumat. Cum frater ad exitum propinquauerit, omnis congregatio ante eum psalmos decantet; illoque sepulto, post uesperum septem psalmos cum litaniis omni corpore in terram prostrati decantent. Nullus sallat [psallat], nisi iussus. Si aliquid perdiderit, postquam ueniam petierit, id quod amisit de uestiario accipiat. Qui aliquid inuenerit per tres dies ante dormitorium  suspendat. Nullus lutum in domo faciat. Omnes monachi in monasterio habitantes litteram discant.


Canones penitentiales.

Detractor separetur a conuentu fratrum, et septem dies in pane et aqua peniteat. Iracundus et furiosus, nisi emendauerit, ponatur in ultimo. Falsus testis triginta et nouem uerbera accipiens ponatur in ultimo, et sic de omni ordine deponatur. Si quis dum falsum iudicium proferens personam acceperit, degradetur de solio suo. Iniuste iudicans, iuste condemnetur. Ministri altaris post expletam missam, antequam egrediantur de secretario, lauent manus suas. Fu triginta et nouem uerbera accipiens, cinere et cilicio operiatur, et panem et aquam comedat.





PETRI DIACONI EPISTOLAE TRES.




I.Ad Richizam Romanorum imperatricem.---Consolatoria de morte Lotharii imperatoris et Henrici ducis Bauarie eius generi. 


Domine RICHIZAE a Deo protecte Romanorum imperatrici, PETRUS DIACONUS, post presentis uite metas eterni regni calculum.

Multoties, imperatrix inuicta, impetum cepi consolandi uestram eminentiam, multoties continui. Ut id protinus facerem, plurima inuitabant, precipue autem domini nostri imperatoris Lotharii defuncti fidelitas, tum uestre augustalis clementie in nos indignos dilectio, ut lacrymas uestras etsi ex toto sopire non potuissem, interim certe uel abstersissem: ut retardarem autem, sciebam dolori tuo, dum recens seuiret, prepropere occurrendum non  esse, ne illum ipsa eadem solatia potius irritarent, exagerarent, accenderent: nam sepe uidemus in ipsis quoque morbis immaturam medicinam esse perniciosissimam. Exspectabam itaque dum ipsemet dolor uires suas deponeret, ut mora mitigatus tangi se quodammodo, attrectarique ad remedia sustinenda permitteret. Ante tamen quam cum eo congrediar, adero illi, et aliquanta quibus excitetur in memoriam reducam, et que iam quasi obducta uidentur rescindam et proferam, optimo uidelicet ac solemni genere consolandi. Hi itaque fleant gemantque diutius, quorum delicatissimas mentes eneruauit longa felicitas, effeminauit luxuria, qui spem suam omnino fixerunt in seculo;  qui, que sint bona illa perennia, uel ignorant ex toto, uel si sciunt, oblectamentis sopiti mundialibus negligunt. At quorum fere omnes sani per diuersas curas transierunt, quorum, iuxta Apostolum, conuersatio in celis est, qui et uanitates seculi, ut celi gaudia, prudenti ac discreto corde perpendunt, grauissima quoque quelibet immobili constantia perferunt. Quid pergam referre? numera quot calamitatibus,  quot infortuniis ab infantia ipsa iactata sis, cum in eisdem fere, ut sic dicam, innata fueris. Felicis memorie dominus noster imperator Lotharius, qui te sibi in coniugem elegerat, ad imperiale fastigium promouerat, in quam solam cuncta negotia Romani imperii commiserat, post multas quas cum ipso pertulisti angustias, post orbem Romanum, ut ita dixerim, cum eo peragratum, cum in dies ad imperiale domicilium cum eo accelerares regressum; heu! proh dolor, multorum sociorum dolore grauissimo extulisti. Transeo tot pericula, tot metus, quos sine interstitio incursantes in te cum tanto cesare pertulisti: modo, modo, cum nondum priores luctus integre composueris, lugenti adhuc tibi luctus adiunctus est, et cum quasi solatium  tot erumnarum, quod uidelicet solum residuum erat in uiuente genero uestro HEINRICO duce Bauarie te habere putares, subito nec opinanti uobis mors eius immatura  relata est: grauissimum plane est omnibus que uobis post decessum domini nostri imperatoris Lotharii obtigerunt, recens uulnus; nec autem summam rupit, sed pectus, fateor, et uiscera ipsa diuisit: nec ex intacto corpore tuo hic sanguis effluxit per ipsas cicatrices percussus, sed quemadmodum tirones leuiter sauciati, tamen uociferantur, ut ueterani quamuis confossi patienter ac sine gemitu curari se patiuntur: non enim, clementissima domina, ita lugendi sunt quique fideles, ait Apostolus, sicut et ceteri qui spem non habent: Si enim  credimus quod iehsu mortuus est et resurrexit, ita et Deus eos qui dormierunt per Iesum adducet cum eo. Ergo, clementissima domina, ut consolationem accipiatis, hortamur; ista enim mors, quid est aliud, nisi relictio corporis, depositio sarcine grauis? Nata es, o imperatrix, moritura es; quo ibis ut non moriaris? Quid facis, ut non moriaris? Ut Dominus Deus tuus consolaretur te, propria uoluntate mori  dignatus est. Quando uides Christum pro te mortuum, tu mori dedignaris? Ergo moritura es, uelis, nolis. Quo euades? quo effugies ut non moriaris? Hodie sit, cras sit, futurum est, dubium non est, credendum est. Quid ergo agis, times, fugis! futurum est. Ergo, mi piissima domina, lamentationes et ululatus ac si muliebres tumultus a te uiriliter amoue; quando enim dolor iste uester durior est, tanto maior uobis uirtus aduocanda est, et ueluti cum noto hoste et sepe iam uicto acrius congrediendum; fortem ac sapientem nec secunda euehunt, nec aduersa demittunt; facile illa fert qui semper expectat; illi sunt grauia que sunt repentina; qui letis rebus non se inflauit, nec mutatis contraxit, aduersus utrumque statum inuictam animam tenet  iam explorate firmitatis. In ipsa namque felicitate quid contra infelicitatem posset, expertus est: infinito quidem dolore, cum aliquem ex carissimis amiseris affici, inepta indulgentia est; nullo autem inhumana duritia; nam et non sentire dolorem, non est hominis, et non ferre, non est uirtutis. Optimum inter utrumque temperamentum est, et sentire desiderium, et reprimere; presertim cum nec excellentie uestre conueniat immensum tristari: maximum solatium est cogitare, id uobis accidisse quod omnes ante passi sunt, omnesque passuri. Gaude itaque habuisse te uirum Romanum imperatorem: cogita iucundissimum esse quod habuisti, humanum quod amisisti: quod talem habuisti, in summis bonis pone; non est cogitandum uobis quam diutius  habere illum potueris, sed quandiu habueris: non in eo mors uestram satietatem, sed suam sequi uoluit legem. Stet tantum animus in procinctu; mors alium alio tempore comprehendet, neminem interibit, nullum certe excipiet. Quisquis ad uitam editur, ad mortem destinatur; sed animus sapientis quod necesse est nunquam timeat, quod incertum semper exspectet.



II. Ad eamdem.---Eiusdem argumenti. 

Domine sue excellentissime atque piissime Richize a Deo protecte, magne ac pacifice Romanorum imperatrici Auguste PETRUS, uestri imperii seruus, post presentis regni potentiam eternam felicitatem.

Licet neruus incisus doleat, et spiritus tristis ossa  conterat, non tamen adeo lugendus est dominus noster imperator Lotharius sicut et hi, sicut dicit Apostolus, qui spem non habent. Ad suum perrexit, in quo summum bonum est, in quo omnis bonitas, omnis iustitia, omnis pietas, omnisque sanctitas est. Ad illum perrexit qui sua precepta seruantibus clamare non cessat, uenite ad me omnes qui laboratis et onerati estis; et ego uos requiescere faciam. Elias festinans rogabat ut acciperetur a se anima sua.

Et post multa:

Dolendumne est igitur in decessu? Minime, quid enim absurdius, quam ut id quod scias omnibus esse prescriptum, quasi speciale deplores? Hoc est animum supra conditionem extollere, legem non recipere communem, consortium recusare, mente carnis  inflari, et carnis ipsius nescire mensuram. Quid absurdius quam nescire qui sis, affectare quod non sis? aut quid imprudentius, quod futurum scias, id cum acciderit ferre non posse? Natura ipsa nos reuocat, et huiuscemodi meroribus quadam sui collatione subducit. Quis enim tam grauis luctus, aut tam acer inest dolor, in quo non interdum relaxetur animus? Habet hoc natura, ut quamuis homines in tristibus rebus sint, tamen si modo homines sunt, a merore mentem paulisper abducant. Fuisse etiam feruntur quidam populi, qui ortus hominum lugerent, obitusque celebrarent, nec imprudenter: eos enim qui in hoc uite seculum uenissent, merendos putabant; eos uero qui ex istius mundi procellis et fluctibus emersissent, non iniusto gaudio prosequendos  arbitrabantur. Mors equalis est omnibus hominibus, indiscreta diuitibus. Hanc quotidie pre oculis tantus Cesar habebat, qui, sicut uidimus et experti sumus, dum in eius uersaremur obsequiis, sub imperiali chlamyde alterius militie tirocinium ostendebat. Prius enim in lucis crepusculo missam pro defunctis audiebat, dehinc pro exercitu, postremo missam diei, demum cibum potumque uiduis, pupillis ac ceteris pauperibus large distribuens, questiones et oppressiones ecclesiarum releuabat, et in ultimo in cura imperii insudabat. Quandiu enim Casini remoratus est, omnibus noctibus ita claustrum et omnes officinas monasterii, ac si abbas uel quilibet decanus circuibat, scire cupiens, qualiter unusquisque sub B. Benedicti magisterio uiuerent. Factoque  mane, per omnes monasterii ecclesias causa orationis discalceatis pedibus incedebat. Licet autem hoc ageret, nunquam a consortio archiepiscoporum, episcoporum, abbatum, clericorum, uel monachorum sequestrabatur, ut impleretur in eo quod legitur: Et cum sapientibus ac religiosis sermocinatio eius. Quis autem eius grauitatem non miretur, cum ad sedandas dissensiones fratrum, que pro electione abbatis orte fuerant, ad capitulum ueniens, ab hora prima diei usque in uesperum, non cibo, non potui indulgens, exinde non egrediebatur? Quo autem affectu, quoue amore Casinensem dilexit ecclesiam, ostendit, cum dixit prius se sinere omnia priuilegia et concessiones ecclesiarum conuelli,  quam aliquid de dignitatibus et priuilegiis Casinensis Ecclesie minui: et prius sineret electionem omnium episcoporum, archiepiscoporum et abbatum qui sunt in toto orbe Romano tollere, quam solummodo Casinensis abbatis. Dicebat enim, Abbas si ex consensu monachorum electus non fuerit, abbas non est, et quicunque electionem monachis tollit, omnia monasterii iura conuellit. Et cum hec omnia ageret erat tamen cecorum baculus, esurientium cibus, spes miserorum, solamen lugentium; et ita singulis uirtutibus eminebat, quasi ceteras non haberet. Sacerdotes honorabat ut dominos, clericos ut patres, pauperes ut filios, uiduas ut matres, creber monitionibus, peruigil in uigiliis, lacrymas Deo non hominibus offerebat. uoluuntur per ora lacryme et obfirmato  animo non queo dolorem dissimulare quem patior. Posquam enim nostram paruitatem discipulum Bertulfi cancellarii effecerat, postquam logothete, exceptoris et auditoris officio renumerauerat, postquam sessionem ad pedes suos indulserat, postquam a secretis effecerat, postquam de his que ad uitam eternam attinent, satis instruxerat, te presente et cunctis imperii aulicis adstantibus, manum meam apprehendens et Guibaldo commendans abbati, dixit ad eum: Si qua mee dilectionis, si qua mei amoris in uestro corde uestigia sunt, in isto ostende, eumque pro nostro amore loco karissimi et unici filii habe. Hec cum dixisset imperator augustus Cesarque Romanus, et pater patrie nominatus, ut clericos discordantes in pace reconciliaret,  una cum uestra excellentia dum studeret, corpus et animam celo reddidit. Confortare igitur, strenuissima, et iuxta illud Salomonis preceptum, Accipe consolationem propter tristitiam. Sed fortasse dicis: Quomodo possum accipere consolationem, cum eum quem diligebam amisi? Nonne hec nobis cum ipso mundo elementisque communia sunt, quia ad tempus creata in perpetuum tenere non possumus? Non amisit uirum que exhibet castitatem: non est uiduata coniugio, que non mutauit nomen mariti. Recole quid Dauid feceret: is enim cum amisisset filium, surrexit, comedit, bibit, et dixit: Ego uado ad eum, ille uero amplius non reuertetur ad me. Hec igitur, excellentissima domina, aduertens, ita uos ab imminente tristitia temperate, ita studete,  quatenus Deum ut decet felici cernere possitis intuitu. Saluationis etiam et consolationis et orationis obsequium uobis congregatio Casinensis dirigit, puerumque Minonem filium domini Ptolomei, qui penes uos est, uobis commendantes, rogant ut illum loco filii habeatis.



III. Ad Conradum imperatorem II.---Congratulatur ei de sua in imperatorem electione, hortaturque ut strenue et christiane Romanum regat imperium, atque Casinense monasterium protegat. 

CONRADO excellentissimo imperatori et Romani imperii strenuissimo propagatori PETRUS DIACONUS clypeo Domini iugiter protegi, atque eius uictrici dextera de spiritualibus ac corporalibus hostibus perpetuo triumphare.

Benedictio et claritas et sapientia et gratiarum  actio sit in secula omnipotenti Deo nostro, qui per uos et in uobis antiqua nobis suscitauit miracula, et de recenti uestra electione uetera Romano imperio renouat gaudia: non enim Annibalis interitus, aut Gothorum internecio, uel Lucii Catiline cedes, uel Attile ac Totile interitus sic nos delectat, quomodo magnificam uestram audisse electionem, et in uestris successibus diuinam iugiter predicare potentiam. Per uos quippe eterne urbis decus honorque ad solis ortum usque protenditur, dilatatur, ac in rebelles sibi nationes infidelitate depulsa accipit principatum. Per uos Romani imperii dignitas reparatur, sublimatur, et in antiquum consulum Pompeii, Scipionis, Iulii, Octauiani atque  Traiani dominationis uix attollitur statum. Letetur itaque in uestra electione omnis penitus christianitas, oriens et occidens gaudeat, meridies cum septentrione resultet, eterna urbs cunctorum post Deum terrestrium domina fastos ac solemnes dies concelebret et in Domini nostri Iesu Christi laudibus det uota, promat cantica, et consonis letitie uocibus antiquam renouet harmoniam, dicens: Cantemus Domino, gloriose enim glorificatus est. uere namque in uobis honorificatur Deus, qui talem elegit, qui unus persequatur mille et transmoueat dena millia. Ecce per quadruos orbis Romani fines uestra opera, uestri labores, uestra certamina insignia referentur, omnis pene lingua de uestri imperii gloria loquitur. Facti siquidem estis, ut ait  Apostolus, spectaculum mundo et angelis et hominibus, facti estis propugnatores Domini, Romani imperii gloria, augmentum, decus, et mirabile diadema, defensio sedis apostolice, solamen tristium, refocillatio pauperum. Recepit tandem proprium filium Dei miseratione Romana ciuitas, et ex antiqua cesarum prosapia gaudet se retinere imperatorem. uos tamen quos ad tantum imperium diuina elegit maiestas, oportet et decet, ut quanto magis ab illo super ceteros mortales eleuati estis, tanto magis illi in omni humilitate subditi sitis. Quos enim temporaliter dedit imperare, si eius misericordie, eius potentie omnes actus uestros ascripseritis, dabit perpetuo triumphare: pacis itaque bonum, imperator inuicte, ante omnia et super omnia  custodite, nullus in uestro pectore liuor, nulla subrepat inuidia. Subiectum uero uobis Romanum imperium iuste misericorditerque tractate, ut Romana ecclesia maxime, per quam accepistis Romani imperii sedem, sentiant se et sentientes gaudeant talem ac tantum augustum meruisse, atque in Deum timentis ditionem uenisse. Nunquam tantum uobis opos alicuius placeant, ut non semper in uestro pectore iustitia preponderet, ut iustitia locum equitatis perdat: quid namque prodest Romani imperii gubernacula suscepisse, si non cunctos mortales studetis in misericordia, in iustitia, in omni denique bonitate precellere; animi enim probitas, non solum uobis, sed etiam subsequentibus debet esse forma, exemplum uirtutis. Ita autem facientes  omnipontentis Dei gratiam semper cooperatricem habebitis, cuius adminiculis et inimicos omnes subiugabitis, et tam de presenti, quam et de futura pace gaudebitis. Casinensem uero Ecclesiam sciatis quotidie pro uestri imperii statu omnipotenti Domino supplicare, ut cepta per uos misericordie sue opera ad condignum finem perducat, et ut uos ab omnibus malis protegat, et defendat, atque pro tanto labore eterne municipatum uite uobis in futuro concedat. Rogamus autem generositatis uestre celsitudinem, triumphator precelse, ut Casinensem Ecclesiam, omnium cenobiorum matrem protegatis; ea enim predecessorum uestrorum quondam defensa presidiis, ditata opibus exstitisse cognoscitur. uos  ergo quemadmodum pro sapientie uestre nobilitate, potentia, prudentia, in omnibus que seculi sunt, et probis, quod magis egregium est, moribus equiparare probamini, ita etiam in Casinensis cenobii exaltatione equiparare conamini. Facite uobis in terris beatum Benedictum debitorem, ut ei queque contuleritis, centuplicata in celis recipere mereamini. Ad hoc enim celestis Prouidentia que omnia moderatur et a seculo uniuersa disponit, hoc presertim tempore quando peccatis nostris exigentibus  defecit sanitas, et diminute sunt ueritates a filiis hominum, tante strenuitatis ac prudentie uirum in Romana republica elegit, ut Ecclesias exaltare debeatis. Deus autem et Dominus noster, qui dona sue pietatis gratis largitur petentibus, dextera fortitudinis sue uos protegat et benedicat, et utriusque substantie hostibus separatis, cum palma certaminis ad se reuertentibus, celestis uite uobis ianuas aperiat, secumque perpetuo iucundare de celestibus bonis concedat.





RHYTHMUS PETRI DIACONI DE NOuISSIMIS DIEBUS  .




 Anno Christi passione
Finito millesimo,
Satanas Auerni princeps
Soluetur a uinculis,
Quem ligauit iehsu Christus,
Resurgens a mortuis

Iam non fides inter fratres,
Neque inter coniuges;
Neque serui seruant fidem,
Neque nati Patribus:
Terrea diuina namque
Miscebuntur omnia.

Hec discipuli magistris,
Monachi abbatibus,
Tricerberus uero canis
Obtinebit omnia.
Exabbates non abbates
Erunt his temporibus.

Paruipendent cuncta bona,
Mala semper facient:
Dei linquent disciplinam,
Sensum habent reprobum,
Somnolenti, et superbi,
Diri, et terribiles.

Bona dicunt, mala agunt;
Oues cunctas deuorant;
Deuorabunt, laniabunt
Oues sibi creditas;
uoratores, et edaces
Erunt, ut Antonius.

Desides, et pigri ualde
Opus ad deificum.
Disquirent uero thesaurum
Occultatum hominum.
Presules habebunt regna,
Sacra dabunt Symoni.

Seuit ferrum, ira, dolus,
Furta sacrilegia:
Clericorum uero iura
Erunt epycurea,
Linquebunt diuina iura,
Obtinebunt cynica.

Feminas diligunt omnes,
Feminas preiudicant;
Passim currunt, passim querunt
Huc illucque feminas.
Ignoraui, et nesciui
Corpus tuum, mulier.

Deum linqunt, Deum pellunt,
Ut te solam habeant.
Aepulas diligent magnas,
uina pura ambiunt.
Fores obseruare iubent,
Pauper ne ut ueniat.

Cesares uero salutant,
Pauperes despiciunt:
Preuident, procurant namque
Aurum et pecuniam;
Proditores accusabunt,
Proditores diligent.

Reprehendent, reprehendent
Hoc quod agunt omnibus:
Deum uendunt, Deum produnt,
Ut honorem habeant:
Aurum ligat, aurum soluit,
Datque sacros ordines.

Exercere praua sciunt:
Bona numquam faciunt.
Malorum origo horum
Papa est herroneus,
Callidus ualde peruersus
Ultra omnes homines.

Exutus, alienatus
Bonis a celestibus,
Lucra querit uero sua
In diuinis ouibus,
Antychristi qui precursor
Fuit a principio.

Mechatorum, et latronum
Erunt iura omnium.
Seductores, et fallaces
Praui namque pessimi;
Iura querunt, iura agunt
Ut confundant homines.

uilis et despectus erit
Tunc, qui Deo seruiet,
Antiuia Christo namque
Hi parabunt homines,
Apparebit tunc nefandus
Filius diaboli.

uociferans atque clamans
Suis auditoribus:
Principes, et reges terre,
Consules, et diuites,
Comites, et dictatores,
Presides, et iudices;

 Magistratus, et tribuni
Cesares, et diuites,
Equites, fortes, et serui,
Presules et clerici,
Cinnamomi, et amomi,
uini atque olei;

Purpure, serici, cocci,
uasa cuncta eboris:
Omnia ista si uultis,
Christum abnegabitis:
Ego sum feci qui celum,
Qui terram constitui;

uerbo qui cuncta creaui,
Hominem qui condidi:
Adorate me, si mundum
uultis, si diligitis
Ego Deus, ego magnus,
Ego uester Dominus:

Ego Agnus, ego Leo,
uita, decus, gratia,
Ego uerbum, ego salus,
Splendor sapientie.
Ego Deus, ego magni
Filius Omnipotens.

Reparetur, renouetur
Templum magni Domini;
Obseruate Hebreorum
Iura antiquissima,
Iura Dei, iura magni
Que mandauit Moisi.

. . . . . . . . .
. . . . . . . . . .

Christe Deus, qui tu mundum
Restaurasti perditum,
Qui de altis descendisti
Utero in uirginis,
Erue, Deus tu, Petrum,
Pater clementissime.

Protege, libera Petrum
Ab Auerni principe,
Quem laxatum, quem solutum
Iohannes perdocuit.
Solutus uero est ille
Pem quem homo eccidit. ec.

. . . . . . . . . .
. . . . . . . . . . .
. . . . . . . . . . .





PTOLEMEI ET GREGORII PETRI PATRUORUM EPISTOLAE AD IPSUM.








DESCRIPTIO SACRI CASINI MONTIS.


 Mons Casinus in duos scinditur uertices, ceu geminos montes: unum eminentiorem ad Septentrionem, cui Cairus uocabulum, ubi nulla edificia; alterum paulo depressiorem, Casinum dictum, in quo uisum est. Ad hunc montem ad tria fere millia per sinuosos tramites patet ascensus. Ubi ad primam portam perueneris, occurrit subobscurus fornix, ex quo quadraginta gradibus ascenditur ad primam aream, quadratis stratam lapidibus, porticibusque ornatam. Inde in basilice atrium, columnis et statuis insigne, per totidem fere gradus, ac demum in ipsam basilicam subitur. In hac quadriporticu exstant statue summorum pontificum et episcoporum, e Casinate monasterio eductorum; tum ex una parte ecclesiastici, ex alia seculares benefactores. Ad portam ecclesie uterque parens sancti Benedicti exhibetur cum columna ex lapide serpentino, cui impositum fuisse tradunt Apollinis simulacrum quod comminuit beatissimus pater. Ecclesia, ut in loco angusto, ampla et eximia; cuius bipatentes porte  maioris ualue ex ere, in quibus uniuersas Casinatium possessiones Desiderius abbas, is qui postea uictor III dictus est, litteris argenteis describi curauit. Ex utroque nauis latere octo sunt omnino sacella cum suis conuexis hemispheriis. Choris naui supereminet pone maius altare, ab Alexandro II consecratum. Hinc uidi Feramosce, inde Petri Memonasterium  monasterium positum est. Sed quoniam huius montis fastigium angustius erat, quam ut omnes regulares edes posset capere, monasterium totum in triplici planitie triplicique concameratione constituere dicei mausolea. Sub principe ara et choro iacet crypta cum ara sancti Benedicti, duabusque aliis, sancto Placido et sancto Mauro nuncupatis. Ibidem sella pertusa ex porphyritide uisitur, forte balnearia, cuius generis sellam ueteres solium appellabant. Ad dextram ecclesie, qua meridiem spectat, consistunt regulares edes; capitulum cum adiuncta bibliotheca, atrium seu claustrum, eique adherens refectorium: dormitoria, edes abbatis et hospitum nobilium, desinentes in turrim, eam ipsam, ut creditur, quam sanctus Benedictus inhabitauit, insigni oratorio et picturis exquisitissimis ornatam. Ad frontem ecclesie exstat dormitorium nouitiorum: cui adheret Sancte Anne edicula, in qua monachorum conditorium est. Ad sinistram ecclesie partem habetur uetus sancti Martini edicula, in qua sepeliuntur pauperes  peregrini, quorum hospitium et nosocomium ex eadem parte ad primum atrium conspiciuntur. Hec de recentiori monasterii statu. Ad radices montis situm est oppidum sancti Germani cum altero monasterio et palatio abbatiali; nec multum procul antiqua Casini ciuitas cum reliquiis ueteris amphitheatri.




ANNO DOMINI MCXXXIX-MCXLII
FALCONIS BENEuENTANI CHRONICON






ANTONII CARACCIOLI PRAEFATIO.

 Falco notarius et sacri palatii scriba fuit, atque ab Innocentio II. P. M. ob fidei constantiam, qua pontificias partes in maximis illis turbis tutatus fuerat, iudex sue patrie renuntiatus est. Hoc uero Chronico, quod ab anno 1102 ad 1140 producit, res sui temporis, easque precipue que Beneuenti contigerunt, adeo fuse et accurate describit, ut tibi, lector non legere, sed presens esse uidearis. Et nisi te  stylus, barbarie horridus, arceat, cetera abs te laudatum iri Falconem, nullus dubito. Baronio sane, et Gordono is placuisse uidetur: quippe qui et calamo exceptum habuerint, et non semel ille in Annalibus, iste in Operis chronologici posteriore tomo citauerint. Hoc igitur et tu, sudiose lector, nunc primum aspiciente lucem, per me fruere et uale.





MONITUM CAMILLI PEREGRINI.

 Incultus, et semi quamuis barbarus, qui nunc recensendus mihi superest antiquus chronologus Falco, nostratium nichilominus historicorum medie etatis ob fidelem, nec prorsus ineptam diligentiam facile princeps, munere, ut ipse de se tradit ad an. 1133 et 1137 Notarius et scriba sacri Beneuentani palatii, tandemque sua in eadem patria urbe iudex, Chronicon, quod nunc principio et fine mutilum habetur, exorsus ab anno mihi quandoque est uisus 1077, in quo Beneuentanorum principum Langobardorum, deficiente in Landulfo uI successione regi  ea ciuitas cepit a Romano pontifice per prefectos, uulgo tunc dictos Rectores: post cuius principis obitum  recta est ciuitas per Romanam Ecclesiam; namque in eius demum deuenerat potestatem ex causa exposita ab Ostiensi lib. II, cap. 83, mihique ad Anonymum Cassin. ad an. 1051 cursim delibata. At cur ita putarem, in causa erat ipsius Falconis acephalus textus; qui ante omnia sermone abrupto prefert Beneuentanos fere centum uiros tum nobiles, tum honesto loco natos, quos bonos homines ipse  auctor appellat, Romam adiisse, ac papam, sed frustra, esse deprecatos, ut pastorem electum corroborare, hoc est suo assensu robur ei, et potestatem dare dignaretur; quibus uerbis de electo aliquo archiepiscopo a Beneuentano populo, ac iuxta sacros canones a summo pontifice confirmando, sermo ibi fieri uidebatur; quod prefato anno 1077 contigisse coniectabar; quoniam in eodem Chronico proxime post dicta, ad annum scilicet 1107, notatur obitus Beneuentani archiepiscopi Roffridi, cui imputantur anni XXXI, menses 2, dies 20, indeque constare poterat electionem a Romano pontifice improbatam precedere oportuisse prefati Roffridi sublimationem; qua ratione Falco suam describere historiam ab exordio noui archiepiscopi, simulque noui pontificii regiminis conuenientissime suscepisset; quam nunc habemus ingenti hiatu ad annum usque 1103 fatiscentem. Rem tamen aliter se haberi postmodum iudicaui; nimirum cum aduertissem Petrum  episcopum Portuensem, qui Beneuenti tunc presens, ut idem auctor perhibet, Beneuentanos in seditionem ob passam a papa repulsam uersos, eorumque arma uix effugerat, ad remotiora illa tempore minime referri posse, quibus Portuensem episcopatum haud ipse obtinebat, qui ad eam dignitatem longe post euectus fuit a Paschali II, sed Ioannes: opinionem itaque abieci, saniorique consilio sum persuasus, Beneuentanos pastorem quidem, sed seculari, non autem ecclesiastica potestate predicatum, a papa confirmannum petiisse, quem usitatiori uocabulo appellabant rectorem; idque a Falcone metipso simul exponi, non dubitaui: quandoquidem Portuensis ille episcopus non multos post die, in gratiam rediens cum Beneuentanis, ex eorumdem petitione  orauit Dominum papam, ut rectorem mitteret, qui Rossemannum monachum rectorem iterato constituit: nimirum restituit, ut reor, quem Beneuentani suscipere recusarant, unde processerat seditio; sicque lis ea omnis  ac iurgium conquieuit. uerum enimuero de his cum ista statuam, haud tamen negauerim, rectorem a Beneuentanis electum dignitate episcopum exstitisse: namque eius fautores demonstrabat Falco, dicens, ciuile bellum incohatum, eo quod pars episcopi in campanili  ascendens, palatium Dacomarii  in quo episcopus ille  morabatur, fortiter expugnabat. Rector itaque ille a Beneuentanis expetitus, dignitate episcopus fuit, idemque nomine appellatus Riso, ut idem exponit auctor. Qui, inquit, ex parte Risonis uidebantur, arma, et belli apparatus super campanili imposuerunt. Quocirca rector a papa iterato institutus cum fuerit monachus, obseruareque etiam in Falcone possimus, eiusdem urbis sepius demandatam fuisse curam uiris cardinalibus, atque in anno 1120, Rossemannum diaconum prefati Rossemanni filium ordinatum  rectorem a Calixto secundo, nulla iam de episcopo Risone tunc electo a Beneuentano populo reliqua nobis esse poterit dubitatio. Haud igitur Falco, ut olim opinabar, Beneuentanam historiam coniunctarum etiam rerum casus complectentem, ab excessu Beneuentani principis Landulfi sexti, atque ab anno 1077, sed ex recentioribus est eam initiis auspicatus. Illa autem, nisi mea me iterum destituit coniectura, ea ipsa arbitror, que pontificatus Paschalis secundi primordia etiam fuere, presentemque Falconis textum uno, aut altero anno uix antecedunt; electus namque fuit Paschalis, Urbani secundi successor, mense Augusti, anno 1099, qui in anno 1102, indictione X, ut perhibet Romualdus Salernitanus in Chronico, simul cum Apulie duce Rogerio obsedit Beneuentum maximo cum exercitu: nec destitit, donec eo, qui in eadem ciuitate principabatur, expulso, cepit ipsam ciuitatem. Hos itaque suorum Beneuentanorum casus adeo memorandos uideri ne poterit  Falco pretermisisse, qui eorumdem historiam per annos proxime subsecutos describendam susceperat? quique aliam opportuniorem scriptitandi occasionem nec seligere quidem ualuisset? Quod nullo uerisimili argumento inficiari cum possimus, consequens quoque est, ut credamus, una cum iis ab eo expositum, quis ille, Romualdo innominatus, fuerit princeps, atque quo pacto, et anno, Beneuentanum obtinuerit principatum. At Falconis frustrata hec uota haud prorsus irrita remanebunt; cuius defectus ex prefati auctoris narratione, exque Petri Diaconi dictis suppleri utcunque poterit; qui in Auctario ad Ostiens. lib. Iu, cap. 19, meminit cuiusdam oblationis, quam circa annum 1098 fecerat B. Benedicto, ac Monasterio Casinensi Anso rector Beneuentani principatus ad fidelitatem Romane Ecclesie, et nobiles uiri fratres sui Dauferius, et Atenulfus, Ioannes et Berardus, Petrus et Alfanus, et Luitprandus, filii domni Dacomarii Beneuentani  presidis. Hic autem rector Anso in ipso diplomate eiusce donationis, seu precepto, cuius antigraphum exstat in Registro eiusdem Petri pag. 283, non Rector, sed nuncupatur Princeps, quo etiam nomine est eidem auctori ibidem dictus pag. 32, a tergo, ubi recitatis litteris quas Urbanus II, Beneuento rediens Romam, dedit carissimo filio A. Beneuentanorum Domino  apud Ceperanum 3 Non. Nouembris, eidem precipiens, ut monachorum Cassinensium iura super possessione Ecclesie Sancte Sophie eiusdem urbis sepius examinata recognosceret, hanc notulam subiecit. Sequenti anno, inquit, papa defunctus est , Anzo post biennium perdidit principatum  et negotium istud eapropter mansit infectum. Ista itaque gesta haud dubie initio sui Chronici fusius Falco exposuerat; quorum ordinem poterit nunc quisque pro arbitrio, ut uerisimilius iudicabit, coniectari. uerumtamen de meo hoc unum proferam, uideri hunc  Ansonem, siue Anzonem, ex rectore, ut eum nuncupat Petrus Diaconus in laudato Auctario, nomen principis, atque dominium Beneuenti, qua dissimulante, qua annuente papa Urbano II usurpasse; qui illum non principem, sed Beneuentanorum dominum in prefata epistola appellauit, idque a successore eius Paschali nullo pacto fuisse toleratum: ex diuturniori enim eiusmodi rectoratus magistratu, quem Ansonis quoque pater Dacomarius, uir sane magni nominis, pridem obtinuerat, procliue ei fuerat receptam longissimo annorum curriculo in ea urbe, subinde ciuibus acceptissimam, concupiscere, et demum adipisci dignitatem. At Falconis historiam pari propemodum fallacia, qua rebar eam ductam ab anno 1077 et ab exordio archiepiscopatus Roffridi, productam ad Guarmundi Beneuentani etiam archiepiscopi initia, et ad annum 1142 in eiusdem gratiam ab auctore suo elucubratam, sum quandoque opinatus, que quidem nullo congruo fine in anno  nunc subsistit 1140. Meaque mihi arridebat coniectura, quod ex Baronii obseruatione ad an. 1113, Falconem crederem, in eadem Beneuentana Ecclesia clericatus munere functum; qui eopse in Opere ad annum 1124, Ecclesiasticum alloqui uidebatur uirum atque in dignitate etiam constitutum, eum honorifico uocabulo paternitatis compellans, iuquit enim: De miraculis autem, que ob predicti patris nostri Barbati merita, honoremque iehsu Christus humani generis amator nobis omnibus aspicientibus ostendere dignatus est, licet sermone inculto paternitate uestre explicabo. Et ad an. 1118: De guerra, inquit, Iordanis comitis supra memorati, si uestre placuerit caritati, et comitis Rainulphi, aliquid succincte narrabo, parique ratione ad an. 1137 sic habet: Aliud quoque non tegendum silentio fraternitati uestre explicabo. Atqui iis sane titulis, eaque dicendi forma haud decorum aliquem certum uirum, sed quemlibet lectorem modeste et humaniter compellasse, censendus  est: quippe ad an. 1114, id quam clarissime innuit, cum inquit: Sed si lectoris caritati asperum non uidebitur, quos post illatam excommunicationem actum Beneuenti sit, non pretereundum exarabo. Et hanc itaque malesanam, sicut antecedentem, abieci opinionem, de quo quid nunc statuam nil prorsus habeo. Ipse autem Falco cur reputatus a Baronio fuerit clericali militie mancipatus, non equidem assequor; quem constat, ex laicali munere notarii, et scribe sacri Beneuentani palatii, ut initio dixi, in iudicem Beneuentanum ascitum: namque desitis principibus, curia Beneuentana adhuc dici perseuerauit sacrum palatium, ut ante annos tercentum princeps Arichis instituerat, ac pleraque palatina officia uel re uel saltem nomine tenus remanserant, ut comes palatii: de quo idem luculentus testis est Falco ad an. 1114 et 1137. Cum autem ille se ciuitatis iudicem in anno 1133, ex consilio rectoris, et cardinalis Girardi, Rolpotonis comestabuli, aliorumque sapientum ciuium factum, electumque prodit,  perque apostolicum Innocentii II priuilegium deinde confirmatum dicit, haud pretorem definiendis litibus constitutum, sed in decurionum, siue dicas senatorum album credas relatum, qui per ea tempora plerisque in locis iudices appellabantur, unde etiamnum nobile Capue forum seruat antiquum ab eiusmodi iudicibus acceptum nomen. Et Beneuentanorum quidem plurimorum iudicum frequens apud Falconem cum sit mentio, quos sepe sapientibus uiris coniungit, sepe etiam ipsos absolute uocat sapientes: eorum tamen munus, quamuis fortasse circa iudicia quoque uersabatur, ut Caiete olim obseruatum constat, ceteras nichilominus publicas contemplabat functiones; pontificemque Callixtum II, in an. 1120 Beneuentani solemni pompa in suam urbem excipientes, pedes eius, et habenas equi ciues quatuor a Ponte Leproso usque ad Portam S. Laurentii  ducebant: deinde quatuor alii usque ad episcopium; ab episcopio  autem quatuor iudices Ioannes, Persicus . . . . . .  et Landulphus usque ad sacrum Beneuentanum palatium detulerunt. Et in anno pariter 1137: Iudices Beneuentane ciuitatis cum alium ciuibus regem Rogerium adeuntes, ad Anacleti fidelitatem, et ipsius regis amorem ciuitatem submittunt Beneuentanam. Ad eiusmodi igitur iudicum ordinem, dicendum est, Falconem ex notario fuisse euectum: pari ferme ratione ac uir nomine Salernus ex medico iudex Salernitane urbis legitur apud Hugonem Falcandum institutus, qui nichilominus medendi exercitia non deseruit. Et sane qui regendis ciuitatibus sua tunc ferebant suffragia, et precipuum ordinem, ut olim decuriones in coloniis, Rome uero senatores, constituebant, iudicum nomine passim appellabantur; nam rex Guilielmus II una cum matre sua Margarita  litteras dans Andree Stratigoto, et iudicibus, et uniuerso populo Messani, quas recitat idem Falcandus, uniuersam urbem Messanam compellasse uidetur: eodem pacto ac si antiquiori ritu dixisset, Ordini, et populo Messanensi. Eamdemque formulam non alia mente pridem usurpauit pontifex Ioannes uIII, cum epistolam scriberet: Omnibus eximiis iudicibus, et uniuerso populo Neapolitano, que inter eius Decretales notatur num. 67, et simul in epist. 205, Landulfum assereret, omnium Dei sacerdotum, et iudicum, seu totius Capuane plebis uoto, parique consensu, fuisse electum eiusdem urbis episcopum . Quorum quidem iudicum ordinem ex solis uiris patritiis constitisse, idem indicat Pontifex epist. 206, de eodem electo episcopo ad Guaiferium Salerni principem scribens, ac nobilium appellans cateruam, quos in antecedenti iudices nuncupauerat. Hi tamen peculiari consuetudine tum  Neapoli, tum Caiete, tum quoque Pisis, sed dispari nonnichil obseruatione, non loco apte exponenda, dicti fuere consules, unde nostro Falconi ad an. 1134, Alzopardus et Canis consules Pisanorum, neque Neapolitanis consulibus aliis relata, sed non huic fini, nec modo succurrit quam bene exposita, obuia sunt exempla, que nunc repetere non est opus. Haud tamen omittam, bis dici Anastasio Bibl. in Hadriano iudices cleri, et iudices militie, qui eidem ibi nominantur primates Ecclesie, et in Stephano II, optimates militie: utrumque nimirum Romani uniuersi populi ordinem, hoc est ecclesiasticum, et laicalem, cleri, et militie uocabulis denotans. Quos quidem optimates ab prefato Hadriano obuiam missos credam Carolo magno Romam aduentanti, cum direxit in eius occursum, ut idem loquitur, uniuersos iudices ad fere triginta millia a Romana urbe; cuius itineris spatium ad numerum iudicum retulisse uidetur parum lectioni attentus Platina, legendumque iudicasse, tria millia: qui nec sic  deuitans immodicum cetum iudicum, uocatos censuit hoc nomine eos, qui nequaquam sordidis artibus impliciti essent, sed acceptione nunquam omnino obseruata. Deque his ipsis iudicibus, siue optimatibus militie, id est laicalis populi Romani, capio Petrum Diac. in Auctar. ad Ostiens. lib. Iu, cap. 37, qui eos a dignitatibus, muneribusque appellat, baiulos, cereostatarios , stauroferos, aquiliferos, leoniferos, lupiferos, candidatos, defensores et stratores. Ex quibus intelligere erit, iudices non semper ad iudicia referendos esse, nostrumque simul Falconem haud ecclesiasticorum iudicum consortio fuisse aggregatum, qui non cleri, sed ciuitatis se iudicem affirmat institutum. Sed in his diutius iam non moror?





FALCONIS BENEuENTANI CHRONICON.





IULIUS DE SYNDICIS, BENEuENTANUS, LECTORI.

Peruenit in manus nostras, lector dulcissime, libellus quidam, cuius auctor notarius Falco, scriba sacri palatii appellabatur: in quo historie multe totius regni Neapolitani scripte sunt; precipue tamen Beneuentanorum gesta inter se, uti ciuilia bella, ac etiam contra exteros Normandos, ut est uidere ibidem. At quia corrosioni, et litterarum obscuritati, successione longi temporis uidebatur proximus, ut apparet ex defectu sui principii et sui finis, utrinque enim pagine due euulse et deperdite sunt, propterea ne tantum opus, et auctoris labor in nullam memoriam deueniant, exemplandi onus suscepi; commutando  tamen characteres Longobardorum in Latinos nostros. Noli igitur mirari, si principium habet sine principio, et finem sine fine. uale.



[CHRONICUM.]

 . . . . . . . . . . . . . . . . . . . . . . . . . . . . . . . . . . apud urbem Romanam eum ab honore priuabat, quinetiam animos Beneuentanorum sepissime incitabat, ne preter licentiam domini pape archiepiscopatui consentirent. Tandem conciues huiuscemodi deliramenta aspicientes, nec mora, fere centum nobilium, et bonorum hominum Romam miserunt, dominum papam precantes, ut pastorem electum corrobare dignaretur. Illi autem abeuntes, coram omnibus, uidelicet in sacrosancta synodo, quam constituerat, eum indesinenter postulauere, quod minime obtinere ualuerunt. uidentes autem hoc, qui missi fuerant, indeque reuersi corda aliorum mouebant dicentes, patres, auos, proauos nostros tantam  iniuriam passos nunquam fuisse. Sed quid plura? Qui ex parte Risonis uidebantur, arma, et belli apparatus super campanili imposuerunt; audierant enim, quod Petrus ipse Portuensis episcopus coniurationem fecisset, ut thesauros ecclesie et eius bona uirtute uellet diripere. Tunc episcopus ipse in coclerio arma imponi aspiciens, tristis factus, suos uocari precepit fideles, quatenus consulerent, quid super hoc tanto talique negotio fieri debuisset. Interim bellum inchoatum est, eo quod pars episcopi in campanili ascendens palatium Dacomarii, in quo episcopus ille morabatur, fortiter expugnabat, et episcopi auxiliarii de turre Dacomarii pugnantes inuicem crudeliter preliati sunt; duo quidem iuuenes in ipso conflictu  animas reddidere. Postremo nocte adueniente, uidens se episcopus ipse circumuentum, medio noctis silentio monasterium S. Sophie cum quibusdam ascendit, ibique tempore non multo commoratus est.  Preterea ciues metu coacti timentes, ne episcopus ille eos apud dominum papam affligeret, eum cegerunt, quoadusque eis fidem sacramento preberet, quod facturum promisit, orauitque dominum papam, ut rectorem mitteret, qui Rossemanum monachum rectorem iterato constituit.

Anno 1103, XII indictionis.

Anno 1104, XIII indictionis,

Anno 1105, XIu indictionis, mense Ianuario, et Februario nix magna fuit, et fluminum inundatio, et stella cometes ad occasum apparuit; triduo enim post uenit papa Beneuentum.

Sequenti anno obiit Henricus Teutonicorum rex.

Anno 1107, mense Septembri, I indict., obiit prefatus Roffridus Beneuentanus archiepiscopus, qui  sedit triginta annis et uno, mensibus duobus, diebus XX.

In hoc anno, ipso mense Septembri obiit abbas Madelmus, et hoc mense Septembris electus est Bernardus abbas in festiuitate Sancti Angeli.

Anno 1108, II indictionis sterilitas uini, mortalitasque animalium, et papa Paschalis uenit Beneuentum, qui mense Nouembris ordinauit Landulphum archiepiscopum.

Anno 1109, III indictionis obiit Formatus. Pascha accidit uII Kalendas Maias  , et die secundo intrante mensis Nouembris combustus est thesaurus S. Marie.

Anno 1110, Iu indictionis Henricus rex uenit Romam, qui fraude et dolo papam Paschalem cepit, et  cardinales mense Februario. Eodem mense dux Rogerius obiit, et Boamundus germanus suus  .

Anno 1111, u indictionis.

 Anno 1112, uI indictionis mense Martio  papa Paschalis faciens Rome synodum fregit pactum, quod fecerat cum Henrico rege. Hoc anno inceptum est edificium, uel edificari Oratorium Sancti Bartholomei apostoli. . . . . . .

His et aliis ita decursis cernentes Beneuentani se uariis predarum doloribus affligi, consilio habito, Landulphum archiepiscopum, et Ioannem iudicem ad prefatum apostolicum delegauerunt, quatenus ciues illos tanta oppressos calamitate ad portum salutis erigere dignaretur; precipue cum plerique Beneuentanorum ciuitatem intrinsecis conspirationibus sepe turbauissent; scilicet quod alii Landulphum Burrellum, alii Ansonem ciuitatis rectorem sine domini pape uoluntate constituere satagebant.  Apostolicus autem hec audiens, nec mora, secundo die intrante mensis Decembris aduenit Beneuentum, qui mense Februario synodum constituit. Synodo autem facta, cum in sacro Beneuentano palatio assisteret, predictamque conspirationem factam pro parte illius Landulphi Burrelli deprehendens, conciues uocari iussit, a quibus, quid agendum esset super hoc tanto et tali negotio, subtiliter sciscitatus est, quomodo, ut diximus, coniuratio illa ad traditionem ciuitatis, et detrimentum fore uidebatur: et quod quidam ciuium pro ipsius Landulphi auxilio turres porte summe noctu cepissent; indeque munitionum ipsarum custodem eiicientes una tantum nocte eas uirtute tenuerunt. Tandem, Deo opitulante, et Beneuentanorum complurium fidelium solatio,  quorum mens erat sanior, turres ipse uendicate sunt, et B. Petro restitute. At ciues ipsi tale  domino pape dedere responsum, ut, quos suspectos haberet, uocaret, et ab eis pleniter iustitiam sumeret. Quid plura? Curia ordinata, uocantur malorum fautores, uocantur suspecti; tandem legitime sententia extensa, quosdam captos uidimus, quosdam eiectos, et domos quorumdam fisco deditas, quorumdam destructas. Istis taliter actis.

Anno uidelicet 113, supra millesimum, et XIu anno pontificatus supradicti domini pape mense Martio, uI indictionis dominus ipse apostolicus ciuitatem Beneuentanam uariis predarum persecutionibus ex omni parte oppressam aspiciens, et ciuium bona a Normandis undique uicinantibus quotidie distrahi, et confundi cognoscens, consilio habito, Landulphum de Grecia militem prestantem, et solertem  comestabulum Beneuentanorum instituit  , quatenus, Deo iuuante, et ipsius prudentia ciuitas a predarum solita confusione, que sepissime imminebat, et a conspirationum seditione contra dominum papam crebro erecta, secura in progenie, et progenies consisteret: cognouerat enim eum prudentem, et animosum, sagacisque ingenii uirum, cuius auxilio, et solertia nedum Beneuentanorum populus sibi ad regendum commissus, uerum etiam pleraque Langobardorum habitatio a Normandorum seruitute affligentium eripi, et liberari confidebat; erat quippe Landulphus ipse bellicosi spiritus, et minorum iniurias non patiens, inimicis omnibus quotidie minabatur. Nam si quis inimicorum illi iniuriam, uel predam inferret, mori prius uelle desiderabat,  quam impunitus aliquo modo inimicus recederet. Quid plura? Landulphus ipse comestabulus,  ex omni parte, uirtute, et scientia redimitus colla nulli minantium flectere dignabatur. Cumque, sicut predictum est, Landulphus ille, comestabilie honorem a supradicto domino papa Paschali acciperet, uidens castellum, quod quidam Robertus, qui Sclauus cognominabatur, in monte Sableta construxerat, uir omnis malitie, et nequitie studio repletus, anxiando cum eo locutus est, ut castellum illud destrueretur. Ob Beneuentanorum enim guerram, et inimicitiam ciuitatis, castellum illud Robertus ipse construxerat mirabile, ualdeque laboriosum. Ex cuius castri residentibus multa ciues opprobria, damnorumque copiam perpessi fuerant, ita quidem, quod quidam conciuium pro ipsius castelli edificio predia, et possessiones, quas circa eumdem montem  habuerunt, perdidere. Castello itaque mirabiliter constructo, illic residentes cum ipsius Roberti seruientibus quandoque Beneuentanos capiebant; quandoque, quod crudelius est, peregrinis uitam cum eorum bonis auferebant. Predictus igitur apostolicus hec Rome audiens Robertum illum excommunicauit, donec castellum illud ciuitati contrarium deleuisset, quod facere ipse Robertus contempsit. Quid plura? Landulphus ipse de Greca comestabulus ordinatus, cum predicto Roberto pactum incipiens, ipse quod cum predicto papa facere noluerat, castellum illud destruxit, et funditus deleuit, duobus uidelicet equis optimis, et ducentis solidis datis. Deinde Landulphus ipse comestabulus pactum cum comite Iordano sacramento affirmans, quotidie uirtutibus,  et laudis preconio attollebatur.

Robertus itaque princeps, et Robertus, et Iordanus comites castellum illud sic destructum, et Landulphum illum comestabulum de die in diem uirtute et diuitiis repleri aspicientes, inuidie zelo ex odio Longobardorum perculsi, putantes se illius prudentia exheredari, cum omnibus Normandis ex omni parte uicinantibus coniurauere, affirmantes se guerram Beneuenti facturos, et predam, donec Landulphus ipse Beneuentanorum comestabulus uideretur. Sacramento ipso taliter confirmato innumeris cum militibus et peditibus super Beneuentum uenerunt, duodecimo die intrante mensis Augusti, et in monte, qui Guardia dicitur, die una tantum, ac nocte castrametati sunt, credentes et illum eiicere, et ciuitatem  omnino depopulari; sed die ipso, quo applicuerunt, bellum inchoantes et superati sunt, et quidam eorum capti. Nocte autem insecuta, timore celesti, et Beneuentanorum terribiliter commoti, more latronum per deuia fugientes, existimabant se nocte ipsa a Beneuentanis capi, et turpiter teneri. Ita quidem, ut sicut ex ore eorum complurium narrantium auditum est, si comestabulus ipse cum Beneuentanorum et militum caterua Ecclesiam S. Angeli ad crucem transcenderet, uel uocis alicuius sonitus audiretur et hostes, et hostium apparatus stipendia Beneuentanorum  in manibus procul dubio traderentur.

Illis autem Normandis sic abeuntibus, Landulphus ipse de Greca comestabulus, inimicorum non ferens impugnationes, uicem reddens pro acceptis, haud mora, militum fere centum et octuaginta numero armatorum collecto, et ciuium circiter quatuor millia multitudine congregata, castellum, quod Terrarubea dicitur, adiuit, quod igne ferroque terra tenus prostrauit: ipsiusque castri incendio Robertus quidam de Sicilia dictus, combustus obiit; sicque innumerabilem animalium, et aliarum rerum substantiam Beneuentum magno cum gaudio perduxere. Non post multum uero temporis iterum collecta equitum et conciuium cohorte, Landulphus ipse castellum apicem insiliuit, cuius castri, et molendina  destruxit, et predam animalium secum gaudens asportauit.

His omnibus ita perfectis, guerra Normandorum quorum mentionem fecimus, durius incepta est; in qua Landulphus innumeram auri et argenti copiam et equorum distribuit. Interea dum comestabulus ipse cum militum caterua prope pontem Serretelle pro inimicorum insidiis custodisset, en adsunt equites Roberti comitis fere quinquaginta, qui et pro dolo ciuitatis inter fruteta morabantur. Quid dicam? insidiis ex ultraque parte propalatis, conflictus inter eos habitus est. Tandem Dei misericordia superueniente, pars inimicorum terga uertens, in fugam conuersa est, adeo quod de eorum equitibus duodecim captiuos comestabulus ipse cum armis omnibus  eorum duxit. Preterea sicut diximus, guerra ex utraque parte fortiter inchoata, sepissime hinc et inde depredatum est. Contigit autem die quadam, Rao, qui erat dominus castelli Ceppalunis, cum Landulpho Burrello, et aliis fere centum quinquaginta militibus, et peditum multitudine ad frangendam, ut ita dicam, arcaturiam iuit  . Cumque comestabulus sic frangentes eos flumen Sabbati uidisset, tantam non ferens audaciam, in medium campi ad ecclesiam Sanctorum septem Fratrum, stipatus militum collegio exiit; ubi ad inuicem decertatum est; sed, peccatis superuenientibus, pars comestabuli ab insidiis inimicorum decepta, per planitiem illam persecuta corruit; ita quod duodecim milites ciuitatis nobiles cum omni armorum apparatu retenti  sunt.

Istis omnibus, et aliis sic decursis, inimici omnes, qui pro guerra coniurauerant, uidentes comestabulum ipsum colla eis non flectentem, eis potius minari, et Beneuentanos eum, et eius precepta iugiter sectari, ceperunt ciuitatem plus solito distringere, precipientes ut omnes, quas possent, uinee circum astantes inciderentur. Quod et factum est: insuper pauperes, aliosque uiros, quos inuenirent, caperent: sententia quorum diuulgata, plerique hominum capti sunt.

 Anno 1114, mense Martio, uII indictionis, dum uinee sic incidebantur, et capiebantur homines, Beneuentanorum quidam, inuidie gladio compulsi miserunt ad predictum papam Landulphum archiepiscopum, et Rachisium Sancti Modesti abbatem, ut ei necessitatem ex omni parte, quam patiebantur, intimarent. Ipsi autem abeuntes, quam uiderant afflictionem domino pape patefecerunt, eum lacrymando precantes, ut gregi commisso sicut pastor bonus subuenire dignaretur. Necessitate autem domino pape ostensa, eis precepit  , ut pacem ciuitati, prout melius potuissent, facerent, et pauperibus subuenirent, ne Petrus apostolus ciuitatem acquisitam occasione perderet; quidquid autem de pacis consilio inuenissent, ipsi remitterent. Archiepiscopus  uero Roma reuersus aliter quam acceperat, faciens, misit Landulpho comestabulo dicens, ut condolens necessitati pauperum comestabiliam deponeret, quoadusque dominus papa Beneuentum ueniret. Postea uero aut pretio, seruitiisque, seu ciuium precibus papam ipsum precarentur, eumque honori pristino redderent: dummodo Normandi pacem facere nolint, sacramento, ut dictum est, eorum interueniente. Landulphus autem comestabulus hoc audiens, in sacro Beneuentano palatio coram B. Petri fidelibus respondens, ait se nunquam comestabiliam dimissurum, nisi manu ad manum captus esset, et per uim retentus. Insuper uidere uellet, quam Normandi pacem Beneuentanis facere uoluissent, et domino pape pacem ipsam descriptam  delegaret; quidquid autem de pace preciperet, uel de comestabilia ponenda ipse dominus papa coram omnibus faceret se exsecuturum. Qualiter autem in sacro Beneuentano palatio comestabulus ipse adfuerit, retexam: Cum, sicut prelatum est, archiepiscopus Roma reuersus fuisset, cum quo et Petrus Portuensis episcopus, et Romualdus diaconus, sancte Romane sedis cardinales ab ipso papa missi pro pace inuenienda fuissent, absque mora, in ipso eorum aduentu, eisque nondum hospitatis, populus ferina mente commotus palatii Dacomarii, in quo comestabulus habitabat, ascendens uociferabatur, dicens, quod pacem desideratam, nisi cito feceritis, omnino gladiis acceptis per plateas moriremur: Insuper minas, et opprobria comestabulo inferebant,  dicentes, eos pro unius hominis comestabilia guerram passuros non esse, et sic turpiter uitam finire. Alia quidem die surgente, pars archiepiscopi arma et belli apparatus super campanili imposuit, quatenus Landulphum armis, et lapidibus debellatum eiicerent. Seditionem itaque populi Portuensis episcopus deprehendens cum eodem comestabulo, et fidelibus B. Petri curiam principis aduenit, ibique in conspectu omnium taliter allocutus est: »Afflictionem,  et famis penuriam, quam diu pro fidelitate B. Petri passi estis, et patimini, dominus noster papa, et a quibusdam audiuit, et ab archiepiscopo deprehendit; unde sciatis eum toto mentis affectu contristari, et super audita mirabiliter dolere. Idcirco nos, et archiepiscopum uestrum delegauit, quatenus, Deo adiuuante, pacem consequi ualeatis. Propterea fidelitatem uestram monemus orando, ne superbia aut furore moueamini, dum nos cum aliis sapientibus uiris, pacis consilium uobis necessarium inuenire possimus, tam enim graue, et laboriosum negotium nemo precipiti animo agere poterit. Ideo nemo armis superueniat, quatenus, si Deo placuerit, pacem, omni furore deposito, inuenire mereamur.« Hec, et alia huiusmodi eo loquente, uox populi ad  sidera tollitur dicentis: »Orationes istas, quas funditis, nos ullo modo audire non possumus, nisi pacem citissime nobis dederitis.« Tunc alio die adueniente, populus dilationes, et inducias, quas ponebant, non ferens, domum Persici iudicis aggreditur, quam ex toto destruxisset, sed quorumdam amicorum auxilio euasit. Portuensis igitur episcopus seditionem populi placare non ualens, aurora alterius diei surgente recessit, comestabulo precipiens, ut palatium principis ascenderet, et sic populi seuientis rumorem euaderet: qui iussui eius fauens, taliter sacrum palatium habitauit. Sed redeamus ad causam.

Archiepiscopus autem dicta comestabuli audiens pacis firmamentum ordinatim describens, sicut postulauerat,  ei mandauit. Audita namque serie scripture pacem continentis, ait comestabulus. En pacis firmamentum optimum est; nunc Domino nostro mittatur, et sicut imperauerit, assequamur. Interea archiepiscopus ipse, et uir quidam nomine Fulco, in episcopio sepe complures ciuium conuocans dicebat: »Nos domino pape uestram patefecimus necessitatem, a quo et accipimus, ut finem cum Normandis faceremus; idcirco superfluum uidetur pacem descriptam ad eum remitti. Ciuium uero quidam aliarum inimicitiarum odio repleti, animos aliorum incitantes palam exclamabant, se pro illius comestabilia guerram passuros non esse. Consilio habito coniurauerunt intra episcopium, quod Landulphum illum de Greca comestabulum esse non  consentient, exin, et dum dominus papa cum consilio Normandorum illum honori non reddidisset. Sacramento taliter eo inuento, archiepiscopus predicto comestabulo episcopum Abellinensem, et quosdam presbyterorum misit, ut honorem dimitteret, sicut dictum est, qui et similiter respondit. Deinde alia Sabbati XIu die intrante mensis Martii comestabulus cum suorum caterua armatus in medium platee exiuit dicens: Quod uidere uellem eos, qui  me de palatio et honore eiicere minantur. Laudabilius quidem est sic animam reddere, quam ita turpiter, aut auri pondere promisso obstrictum, honorem acceptum dimittere. Audito igitur archiepiscopus belli apparatu, et campana palatii tristiter sonante, suos iussit uocari fautores, ut cum Normandis, quam posuerant pacem firmarent; si autem comestabulus ipse resistere uellet, paratos eos haberet. Interim pars archiepiscopi domum cuiusdam fidelis comestabuli aggreditur, quia eis non consentiebat; quod comestabulus audiens, ut domum aggressam defenderet properauit, sicque eo uiso bellum inceptum est ciuile, intantum quod alii per campanilia, alii per tecta domorum, atque alii per plateas pugnarent. Postremo pars archiepiscopi,  fortuna conuersa, uictoriam capiens, comestabulum illum cum suis usque ad palatium principis secuta est, quosdam autem ex utraque parte uidimus uulneratos. Comestabulus itaque se in palatio recipiens parumper ibi moratus est, donec archiepiscopus ei fidem dare deberet in persona uidelicet sua, et suorum sequentium. Ciues interea protelationem hanc non ferentes, et quod sitibundo pectore pacem querebant optatam, ei lapidibus minabantur, ut si cito de palatio non descenderet, eum ui caperent, et membratim illum perimissent. Ipse autem Landulphus se circumuentum aspiciens, se archiepiscopo, et ciuibus reddidit: insuper iureiurando firmauit, quod comestabiliam, et rectoraticum, aut aliquam baliam publicam non acciperet, nisi bona  uoluntate archiepiscopi, et Roffredi archipresbyteri, et Arechisii archidiaconi, et Roffridi Foligaderisii, et Roffridi a Porta aurea  , et Geruasii, et uitalis filii Ioannis Galli, et quod malum meritum archiepiscopo, et omnibus Beneuentanis non redderet, et si aliquis reddere uellet, disturbaret sine fraude, et malo ingenio. Quo facto, et a militibus, qui eum secuti sunt, huiusmodi fides accepta est, et sic unusquisque ad propria remeauit, et Landulphus ille de Greca domum posita comestabilia secessit, uidelicet eodem mense Martio, quo ordinatus est, descendit, unius solummodo anni spatio in honore perseuerans. Alia autem die surgente Dominica, postquam hec peracta sunt, comes adueniens Robertus,  cum militum, et peditum multitudine in capite Pontis maioris sacramento ipse, et Rao dominus  Ceppalonis, et Ugo de Castellopotonis pacem promissam cunctis uite eorum diebus, confirmauerunt. Idipsum etiam Iordanus comes, et Robertus Sclauus, et Girardus de la Marra iurauerunt. Cumque sicut supra relatum est archiepiscopus in persona comestabuli, et aliorum uidelicet militum, peditumque, uelut ipse postulauerat, securitatis uerba dedisset, domum honore posito adiit, ipso namque archiepiscopo, et Beneuentanis uidebatur, quod pacem diu desideratam lucrarentur. Deinde comestabulus securitate accepta domi residens existimabat nichil aliud procul dubio agere, quam erga suam animam securiter impendere, erat enim, ut fati sumus, grauiter uulneratus. Amici igitur eius, et B. Petri fideles, quorum mens super illius contumelias  iniuriasque fideliter contristabatur, die noctuque, licet non in propatulo eum solabantur; hortantes, ne animus eius circa accepta tristis foret, cum hec que uiderant, queque facta super eo fuerant, pro Beati Petri fidelitate perpessus fuisset. Archiepiscopus autem, eiusque fautores hec audientes, suspicione quadam repleti, sperantes Landulphum consilium pro comestabilia reintegranda accipere, ei sepe, sepiusque miserunt, ut ciuitatem exiret, et amicorum consortia desereret, dum dominus papa eum, qualiter premissum est, honori solito reddidisset. Tunc comestabulus uerba ferentibus, aliisque conciuibus palam exclamabat: Quod super huiusmodi uerbis miramur omnino, cum ab omni Beneuentanorum cetu coactus comestabiliam  dimiserim, et promissam ab archiepiscopo securitatem circa nos uersari quoquomodo non uiderim. Tandem comestabulus populi seuientis uidens pertinaciam, magis magisque inflammari, consilio habito die Dominica in Ramis palmarum, aurora scilicet surgente, Montemfuscum paucis cum militibus expetiuit. Deinde archipresulis coniuratio nondum perfidie inchoate fidem tribuens, Ioannem, et Persicum iudices, aliosque nobilium et bonorum hominum sacramento perstrinxit, quo comestabulus ipse iurauerat, aliosque ciuium, timore omni remoto, putant eos inimicitiarum merita eis retribuere allegauit. Cumque istiusmodi facti, ultra quam credi potest, nefandi, predicti apostolici aures fama tetigisset,  tactus dolore intrinsecus super dilecti filii sui comestabuli expulsione, lacrymis, sicut audiuimus,  manantibus, spiritu infremuit, qui confestim archipresulem Landulphum ab omni quod acceperat a sede Romana officio coram omnibus deposuit, similiterque omnes suos sequaces anathematis uinculo, donec satisfecerint, alligauit. Sed si lectoris caritati asperum non uidebitur, quid post illatam excommunicationem actum Beneuenti sit, non pretereundum exarabo. Deum enim testor, nichil aliud posuisse, preter quod uiderim, et quod audiuerim scripsisse.

Tali igitur anathematis sententia in B. Petri aduersarios longe lateque diuulgata, delegauit prefatus apostolicus Beneuentum Anastasium . . . . . et Albanensem episcopum, cardinales Romane sedis idoneos  , cupiens, quid Beneuentanus populus in animo haberet cognoscere. Cardinalibus autem ipsis  hospitatis, triduo post cetus omnis Beneuentanorum in sacro Beneuentano palatio conuenit, ibique omnia qualiter Beneuenti acciderant negotia, et guerre origo surrexerat coram cardinalibus illis radicitus recitatum est. Quibus auditis, Anastasius in uerba prorumpens inquit: »Ad uidenda, domini et fratres, Rome que audierat dominus papa noster negotia, et inuestiganda nos precepto, sciatis esse delegatos. Unde prout melius, Deo annuente, poterimus, circa pacis, et utilitatis uestre proficuum nos die noctuque consilium, et auxilium prebebimus.« Istis et his similibus taliter prolatis, unusquisque ad propria remeauit. Diebus autem non multis elapsis, uir ille,  cuius mentionem fecimus, nomine Fulco, ex huius seculi ergastulo, anathematis uinculo irretitus, heu! miser, migrauit. His taliter actis, cardinalis ipse Romam tetendit: cumque cardinalis ipse Anastasius Romam peteret, dominus papa Paschalis, archiepiscopis, episcopis, episcopis et abbatibus congregatis, mense Octobri post primum eius regressum adueniente, Ceperani concilium constituit, ad cuius sacri conuentus frequentiam Guillelmus dux, et Robertus princeps, mille fere equitum numero congregato perrexere. Landulphus uero de Greca comestabulas litteris domini pape specialibus ad idem sacrum concilium accersitus honorifice commeauit. Qui a domino papa officiosissime susceptus est: hic namque fraudem deuitans Normandorum nauigio quodam securiter transfretauit. Iordanus autem comes, timens,  multorum suorum pondere delictorum oneratus, ad tale tantumque concilium pergere, legatos suos direxit. Archiepiscopus uero Landulphus suffraganeis suis conuocatis, innumeraque auri et argenti copia congregata, cum comite Roberto ad conuentum illum tetendit. Talibus igitur, et tantis patribus proceribusque congregatis, in medio conuentus ipsius, diuidelicet Sabbati ducatum Apulie, Calabrie, et Sicilie duci prefato apostolicus concessit  . Concilio itaque mirabiliter ordinato, apostolicus ipse coram omnibus super Landulpho archipresule lacrymabiliter, et quod comestabulum suum expulisset Landulphum, et quod litteris suis uocatum ad eum ire  contempsisset, condolens conquerebatur. Ipse uero archipresul nolens, imo timens conuentum illum sine loci et officii restitutione ingredi, apud insulam Ceperani proximam hospitatus est. At ubi apostolicum conquerentem ipse comperiit, quosdam Romanorum, et prefectum etiam uocari iussit, ut uidelicet, utcunque potuissent, misericordiam a domino papa pro eo impetrarent: quinetiam dicebat archiepiscopus se domino pape ex omnibus illatis querimoniis satisfacturum, dummodo ei locum concilii, et officium restitueret. Hoc apostolicus audito, consilio habito, et locum, et officium ei reintegrauit; cumque taliter restitutus fuisset, absque mora, conuentum illum, die uidelicet lune, cum comite Roberto adiuit. Quid plura? eum reintegratum per diaconum  quemdam ad faciendam iustitiam in presentiarum apostolicus uocari precepit. Qui continuo surgens uoce lacrymabili coram omnibus respondens inquit: »Primitus gratias ago Deo, et B. Petro, et tibi domino nostro pape Paschali de restitutione loci, et officii: nunc autem, domine Pater, uestram imploro paternitatem, ut misericordiam super me, quem Sanctitas uestra apud Beneuentanam sedem plantauit, habeatis.« Apostolicus autem hoc audiens: »Unde uis,« inquit, »ut misericordiam super uobis habeamus?« et archipresul: »Domine, quia audiui uos erga me indignatos esse, quod cum me litteris uestris accersiri iussistis, curiam uestram non adueni.« Et apostolicus: »Quare,« inquit, »ut ipse asseris, uocatus curiam non aduenisti?« Ad  hec archiepiscopus: »Domine,« inquit, »Pater, timore coactus uestre indignationis, et quorumdam minantium, non adueni uocatus, et quod legatos meos episcopos quidem non accepisti, et alium quemdam, quem prius direxeram, aduersarii nostri uerberibus afflixere.« Ad hec apostolicus: »Legatos tuos, quos dicis episcopos, idcirco non exaudiui, quia iustitie faciende uerba non dixerant, imo mercedis causa pro uobis, uenerant. Legatum autem alium, quem uerberatum profiteris, nec uidi, neque eius fama ullo modo ad nos peruenit.« Cumque archiepiscopus ipse ex omni parte detentum se ueris aspexisset responsionibus, aliam adinuenit excusationem, dicens: »Domine Pater, terminum competentem mihi ueniendi non tribuisti, unde, uenire nec  potui; nec, ut dixi, metu compulsus ausus fui. Et apostolicus: »Sed quia litteras nostras contempsisti, asseris te nunc non pro contemptu, metu autem ad nos non uenisse. Competentem enim terminum ueniendi procul dubio largitus fui, ab Idibus scilicet Aprilis, et sex mensium spatio interposito.« Unde litteras uocationis in medio legi precepit.: »uerumtamen isti nostri deliberent, et quam dicis excusationem  canonicam fuisse, discernant.« Et precepit quibusdam cardinalibus quidem et archiepiscopis, Romane sedis iudicibus, ut in partem semoti super huiusmodi excusationem archipresulis sententiam extenderent. At ipsi, in partem euntes, sententiam illam diu uentilantes, taliter in conspectu omnium regressi iudices ipsi protulerunt: »Domine archiepiscope Beneuentane, quoniam non pro contemptu, sed metu asseris uocatus ad curiam, te non uenisse, dicimus, et iudicamus hanc canonicam non esse excusationem;« iudicio etenim talium tantorumque Patrum extenso, capitula sanctorum Patrum predicatorum coram omnibus exhiberi, et legi apostolicus precepit  , confirmata scilicet in conuentibus, et super contemptoribus ordinata. His ita perfectis,  super tanto et tali negotio a cardinalibus et episcopis diu uentilatum est. Sed quid plura? Diaconus eum iterato ad iustitiam uocauit faciendam, qui continuo surgens: »Unde,« inquit,« et de quo accusor?« Et apostolicus: »Quia suscepisti regalia beati Petri extra nostram uoluntatem, et claues tenuisti portarum, et palatium inuasisti, et Landulphum expulisti, et galeam sumpsisti, et clypeum, et Fulconem illum ad sacramentum impulisti.« Hoc ipse archiepiscopus audito respondit: »uere regalia beati Petri non alia de causa accepi, nisi uestra pro fidelitate. Nam cum Beneuenti aderas, ciuitatem mihi commendasti. Portarum uero claues non ego susceperam, hunc sane, qui eas retinet, fidelem tuum omnino confitemur. Clypeum profecto non  accepi, galeam quidem tuli capitis pro munitione, ne aliquo lapide opprimerer. Normandos, ut dixistis, non introduxi; Longobardos uero sexdecim pro auxilio populi ciuitatem ingredi feci. Sacramentum Fulconis iussu meo factum fuisse, et populi iusiurandum denego.« His omnibus apostolicus auditis, cardinalibus iterum, et prefatis iudicibus precepit, ut super omnibus istis, et super contemptu sententiam exprimerent. Cumque archiepiscopus ipse huiusmodi preceptum, ut ita dicam, terribile audisset, Guillelmum ducem supra memoratum, et Robertum principem, et Petrum filium Leonis, nec non et episcopos exorabat dicens: »Domini proceres, et episcopi confratres, dominum nostrum papam Paschalem, precor,  orate, ne me in conspectu omnium taliter confundat, et dedecoratum dimittat; si uero eius clementie placuerit, exsilium petam, uel mare transfretabo  .« Tunc proceres ipsi euntes pedibus domini pape aduoluti, sicut archiepiscopus rogauerat, deprecati sunt, quod minime obtinere ualuerunt. At ipsi iudices ex precepto euntes, licet dolendo, et protelando reuersi tale super Landulpho dedere iudicium. Iudicibus enim ipsis, ut dixi, moram facientibus super  sententia, precepit apostolicus adiurando, ut per fidem quam B. Petro, et ei deberent, quod canonicum esset dicendum, dicerent. At episcopus Portuensis primus omnium, licet egre et tante sententie dolore turbatus, ait: »Quoniam regalia beati Petri suscepisti, et claues portarum tenuisti et, palatium inuasisti, et Landulphum expulisti, et curiam uenire uocatus contempsisti, iudicamus super uos depositionis sententiam, quia contra beatum Petrum, et dominum nostrum papam fecisti.« Idipsum Capuanus archiepiscopus, et Gregorius cardinalis affirmauere. uolentibus autem aliis iudicibus eamdem confirmare sententiam, Landulphus ipse e medio conuentus illius timore coactus, et sententie talis gladio perculsus, surrexit. O qualem, si interesses lector, fletum  uideres, et Landulphi illius pallidum aspiceres uultum: cum ex ore tantorum iudicum, qui decoratus  Beneuentana sede, et pre aliis gloriosus ubique fuerat, deponebatur. Quid dicam? subsellio eius leuato, metuendum illud concilium, ut mente captus, dereliquit.

Hoc anno Ecclesia B. Marie de episcopio ampliata est per consilium Landulphi de Greca. Hoc anno Landulphus Beneuentanus archiepiscopus captus est, et Landulphus de Greca, qui expulsus fuit de ciuitate Beneuentana, reuersus est, accepta comestabilia.

His omnibus, et aliis ita peractis  , apostolicus ipse IX Kalendas Septembris Troiam tetendit, ibique concilium statuit, et firmauit  , ad cuius sacri conuentus presentiam fere omnes Apulie proceres, archiepiscopi, et episcopi conuenerunt.  Conuentu itaque sancte ordinato, inter cetera que ibi composita sunt, treuga Dei statuta est, adeo  quod comes Iordanus, et comes de Lauritello, et alii barones Apulie sacramento in presentiarum firmauerunt treugam Dei  extunc, et spatio annorum trium fore tenendam et custodiendam; sicque confirmato concilio, et pie finito, papa Beneuentum, tertio die intrante mensis Septembris, reuersus est. Deinde apostolicus ipse ciuitatis negotia, que imminebant diiudicans, Romam reuersus est septimo Kal. Octobris. Qui tunc monasterium Sancti uincentii dedicauit.

Anno 1116 ab Incarnatione Domini nostri Iesu Christi, et XuII anno pontificatus Domini Paschalis II, summi pontificis, et uniuersalis pape, mense Martio IX indictionis, dominus noster predictus apostolicus Rome synodum statuit. Et hoc anno prefectus urbis Rome mense quidem Martio obiit   , post cuius mortem ciuile bellum terribiliter ortum est, eo quod Romani audierant, quod Petrus, filius Leonis, apostolici consilio, filium suum prefectum ordinare uellet. Unde Romanorum populus prefecti defuncti filium ad prefecture honorem erexerunt. Quo ordinato, ad predictum papam Paschalem miserunt, suppliciter postulantes, quatenus eorum ordinationi assensum ipse preberet, et corroboraret. Apostolicus autem nullo modo eis assensum tribuit. Romani itaque hec agnoscentes, coniuratione facta, mirabilia domorum edificia, et turres complures radicitus prostrauerunt; eorum quidem, qui cum Petro Leonis ad id faciendum coniurabant. Unde factum est, ut Ptolemeus, prefecti auunculus,  et alii barones apostolici castra inuaderent, et tenorent. Contigit autem die quadam, quod prefectus ipse militum fere quinquaginta collegio stipatus ad explorandum milites, quos apostolicus miserat, extra urbem perrexisset. Comestabulus autem apostolicus hoc deprehendens, ex improuiso eos aggreditur, prostrauit, et prefectum comprehendit. Ptolemeus igitur memorati nepotis captionem audiens, absque mora militibus sumptis, pape prefatum comestabulum inuadens, nepotem, qui captiuus ferebatur, absoluit, et secum gaudens ad propria perduxit. Dum hec et alia Rome agerentur, prefatus apostolicus Urbe exiuit, qui apud castrum quoddam, Setium nomine, commoratus est. uiderat siquidem seditionem illam magis, ac magis inflammari, et Petrum Leonis de die in diem acriter  expugnari. Diebus autem non multis clapsis, apostolicus ipse seditionem illam placari, et minui aspiciens, consilio accepto, militibus collectis, Romam ingressus est, deinde palatium Lateranense ingreditur, ibique missarum solemnia decantauit. Cum autem ipse urbem ingressus fuisset, Romanorum cetus, qui ei rebellis exstiterat, fere ad eius imperium et uoluntatem conuersus est; sicque apostolicus ipse tranquillitate inuenta Romam securus habitauit. His taliter actis, predictus apostolicus Landulphum, quem deposuerat, undecimo die intrante mensis Augusti, redintegrauit ad archiepiscopatum.

Anno 1117 Dominice Incarnationis, et XuIII pontificatus  domini Paschalis, mense Aprili ipse papa synodum Beneuenti celebrauit  .

Hoc anno Riso Barensis archiepiscopus ab Argyro, ciue Barensi, trucidatus est in uia Canusina.

Hoc anno Paschalis papa obiit undecimo Kalendas Februarii, et Gelasius papa eligitur.

Anno 1118 ab Incarnatione Domini nostri Iesu Christi, et anno primo pontificatus domini Gelasii II, summi pontificis, et uniuersalis pape, mense Martio, XI indictionis: Factum est, cum prefatus pontifex Gelasius ad pontificale solium fere totius populi Romani unanimi uoto, et concordia eligeretur, archiepiscopis, episcopis et abbatibus circa Romanam sedem morantibus, missos Apulie quoque partibus delegauit, ut ad eius consecrationis diem conuenirent.  Erat quippe, ut retulimus, cum electus fuit, diaconus, et cancellarius; qui quidem non nisi in canonico ieiunii tempore constituto consecrari poterat. Legatione itaque accepta, episcopus Troiane,  archiepiscopus Sipontine ciuitatis, et alii complures ad ipsius consecrationis solemnitatem properauerunt. Sed priusquam memoratus electus Gelasius consecrationis acciperet dignitatem, rex prefatus Henricus, instructis insidiis, noctis silentio Romam ingreditur mensis Martii secundo die ingrediente. Apostolicus itaque regis ipsius ingressum sic latenter deprehendens, reminiscens qualiter rex ipse dominum papam Paschalem eius predecessorem, et cardinales fraude, et dolo cepisset, absque mora cardinalibus conuocatis, fluuium Tiberis ingressus est; deinde prosperis uentis mare sulcantes peruenerunt Calenum  . Rex autem apostolici egressum cognoscens, ei apud Calenum delegauit quatenus urbem reuerteretur, quoniam ad eius consecrationem  libentissime interesse, et corroborare desideraret. Pontifex autem Gelasius nequitiam eius, et perfidie telum longe, lateque cognoscens: »Miramur, inquit, super talis tantique uiri legationibus,  cum ad nos uenturum se die resurrectionis nuper transmiserit. Nunc uero nocturno tempore, et ante condictum tempus comperimus eum aduentasse. Ego uero, Deo annuente, consecrationis accipiam firmitatem. Dehinc me, ubicunque uoluerit, paratum ad propositum negotiationis inueniet.« Quo audito, qui missi fuerant, ad regem reuersi sunt festinanter, atque omnia, que a predicto pontifice audierant, regi renuntiauerunt. Deinde electus ille Gelasius die constituto a cardinalibus, qui cum eo exierant, canonice et ordinate consecratus est apud Calenum, mense Martio superius memorato. Rex autem pontificis ipsius responsum audiens, pestifero inuento consilio, archiepiscopum quemdam Hispanum in pontificem, et ut ita dicam, inuasorem Ecclesie constituit,  et consecrauit. O nefas et terribile periculum! rex ille, qui Romane sedis, et totius catholice Ecclesie defensor et adiutor fieri deberet, nouam heresim, et dira morti genera per uniuersum orbem induxit. Romanorum igitur complures, quorum mens erga Ecclesie Romane fidelitatem fixa manebat, uisa huiusmodi heresi et cognita, aiebant: »Heu miseri! cum nos ex longo nostrorum patrum uetusto ritu sine alicuius regis aduentu, et licentia, pastorem eligebamus, consecrabamus, quem uolebamus, nunc autem sine regis permissu iam amplius alium neque eligere, neque consecrare ausi erimus.« Deinde prefatus, et alii Romanorum nobiles  , Gelasio canonice ordinato, apud Calenum, legauerunt dicentes: »uestre notescat Paternitati, Pater et domine, nos  et nostros amicos consecrationi illius excommunicati uiri in pontificem scelestum constituti, nullatenus consilii, et auxilii manus dedisse. Et sciatis, quoniam, Deo opitulante, regis illius, uiri iniquissimi machinationes, et consilia in proximo delebuntur, et uos, Deo propitio, erroris et malignitatis destructor ad sedem propriam, et locum cum letitia, et honore reuertemini.« His taliter actis, predictus Landulphus de Greca, olim Beneuentanus comestabulus, litteras suas apud memoratum Gelasium notificando, rectorem Stephanum Beneuentanum, ex  quo ipse depositus fuerat, iustitiam egentibus non fecisse, insuper etiam domos suas, et possessiones a Beneuentanis dirutas nuntiauit.

Hoc anno predictus papa Gelasius Gallias iuit secundo die mensis Septembris intrante, et Pisas applicuit: cumque, sicut relatum est, pontifex Gelasius apud ciuitatem Pisanam iuisset, et archiepiscopum ciuitatis consecrasset, inito consilio, nauem ingressus est; deinde, diuina gubernante clementia, uentis secundis, ultramontanas partes transfretauit. Continuo archiepiscopi omnes et episcopi, proceresque alii gaudio eum ineffabili, et honore immenso susceperunt. Taliter igitur Gelasius acceptus, cum predicto Anglorum rege confabulatus est  . Dehinc apostolicus ipse stabiliuit, ut in sequenti mense  Martio synodum cum patribus Francie, Theutonicisque celebraret, ibique de sacerdotii, et regni discidio, longe lateque habito, Spiritu sancto mediante, loquerentur. Quantas autem diuitias, et munera argenti, et auri partibus in illis apostolicus ille lucratus est, si sigillatum describere uellem, prius me tempus desereret, quam copia recitandi. Sed antequam terminus statutus synodum celebrandi aduenisset, apud monasterium S. Petri, quod uocatur Clunia, ubi diligenter morabatur, egritudinis mole detentus est. Confestim se infirmitatis ualide dissolutione teneri persentiens  , Palestrinum acciri iussit episcopum, et imponere illi tanti honoris culmen Romane sedis satagebat. Preuidebat enim se, ut fragilitatis est, corpore dissolui. Audiens itaque  episcopus ipse huiusmodi uerba pontificem proferentem: »Absit, inquit, omnino absit, ut tanti honoris ponderisque cacumen indignus ego, et infelix suscipiam! precipue cum auxilio Dei, et secularium uirtute diuitiarum, Romana sedes temporibus nostris, sub persecutionis flagello dedita, defendi oporteat, et muniri. Si uero meis acquiescere uelitis consiliis, uiennensem archiepiscopum, uirum utique religiosum, prudentisque animi, et secularibus ornatum uirtutibus, ad tale tantumque patrocinium eligamus. Dei namque consilio, et beati Petri meritis, et uiri  huius solatio Romanam sedem sub tante persecutionis periculo diutissime oppressam, credimus ad serenitatem, triumphumque subleuari.« Quid multa? et Gelasio pontifici infirmanti, et ceteris cardinalibus, aliisque omnibus episcopi sermo complacuit; nec mora, archiepiscopum illum accersiri iubent, ut dicta factis compleant, et perseuerent. Quia uero uocatus uiribus totis renuit, seseque tanti officii culmine indignum clamitabat, tamen celesti clementia ordinante, ad pontificalem infulam, Gelasio egrotante et uolente, promouetur. Die uero altera adueniente, Gelasius pontifex, Iu uidelicet Kalendas Februarii, apud predictum monasterium feliciter ex huius mundi ergastulo migrauit ad Dominum.

Protinus, consilio inuento, cardinales, qui illic  aderant, Petro Portuensi episcopo, quem pontifex Gelasius Rome uicarium dimiserat, et ipsius Gelasii obitum, et qualiter archiepiscopum illum in pontificem Callistum elegerant, studiose delegauerunt. Portuensis autem episcopus, litteris acceptis, super ipsius apostolici morte lacrymis manantibus ualde contristatus est. Illico cardinales cum eo manentes pluresque Romanorum fidelium conuocans, capitolium ascendit, ibique litteras missas ostendit, et legi precepit. Quibus lectis, una uoce et concordia Dominum laudauere Omnipotentem, quod eis uirum prudentem, et ornatum moribus in pontificem largitus est. De obitu uero apostolici Gelasii ualde turbati sunt. His ita gestis, consilii studio inuento, prefatus episcopus Landulpho Beneuentano antistiti, et Ugoni  cardinali Beneuentum regenti, clero, et populo Beneuentano Gelasii mortem, et Callisti electionem ordinatim mittere curauit. Continuo Landulphus antistes, ciues, presbyterosque omnes, et episcopii clericos ad sacrum fecit uocari palatium, ut eis ordinem rei annuntiaret, quibus accitis, litteras illas legi iussit, et exponi; nec mora, predicti Callisti electionem unanimiter laudantes commendauerunt. Deinde Te Deum laudamus canendo proruperunt; sicque archiepiscopus ipse, et Ugo cardinalis, clericorumque turba copiosa, et ciuium multitudo a predicto sacro palatio ad episcopium canendo descenderunt. Postea uero eminentiori loco antistes ille ascendens, ciues exhortatus est, ut fidelitatis  manum erga Romanam sedem perpetuo conseruarent. Quo facto, ad propria remearunt.

Anno 1119 et anno primo pontificatus domini Callisti secundi summi pontificis et uniuersalis Pape.  mense Martio, XII indictionis, eodem mense Martio predictus Beneuentanus archiepiscopus uidens ciuitatem uariis predarum afflictionibus ex omni parte confundi et deuastari, sueque parochie ecclesias a raptoribus uexari quotidie, synodum, decimo die intrante mensis eiusdem Martii, celebrauit  Ad cuius sacri conuentus presentiam Tusculanus adfuit episcopus, et Ugo supranominatus cardinalis, et cardinalis alius, et Beneuentane sedis suffraganei circiter uiginti, monasteriorum abbates sex adfuere. Inter cetera uero que in ipso conuentu statuta sunt, omnes male facientes Beneuenti, et disturbantes mercatores ad ciuitatem uenientes, et redeuntes, sub anathematis uinculo alligauit. Conuentu itaque pie et ordinate finito, unusquisque ad propria repedauit:

 De guerra autem Iordanis comitis supra memorati  et comitis Rainulphi aliquid succincte narrabo. Cumque iam, ut dictum est, Montismilitis castrum, et Montisaperti, destructum fuisset, prefatus Robertus de Montefusco castellum aliud, quod Tufum uocatur, sepissime aggressus est, qui uero, ut dominum castri, et habitatores terroribus uariis commouerent, bellorum machinationibus assiduis acriter expugnauit. Deinde mortis inaudito nuntio, consilio inuento, rusticorum sata, et uineas, siluasque igni, ferroque depopulatus est. Sata quidem rusticorum nouiter aspersa, quod nunquam a seculo auditum est, rastris et aratris iterato uolui, et deuastari precepit. Dominus autem  castri, Rao nomine, nec bellorum turbinibus, neque tali mortifera confusione turbatus, castrum illud uiriliter, et animose tenuit Iordanis comitis ad fidelitatem. Preterea Iordanis comitis patruus iam nominatus Robertus, quotidie aduersus eum seditionum conuenticula, et minarum iacula, ut erat uiperei cordis, operabatur: sepissime namque cum comite Rainulpho, et Roberto dc Montefusco de ipsius Iordanis comitis infestationibus, et damnorum periculis confabulabatur. Tandem cordis sui silentia, que iugiter meditabatur aperiens, castellum, quod Templanum uocatur, a comite Iordano expetiit, ut sic fidelis et amicus eius diebus omnibus ipse permaneret. Agebat autem quod cuidam filio suo naturali,  quem diligebat, castrum illud sacramento comes ille firmaret. Comes autem hec audiens, mentis afflictione, ultra quam credi potest, perculsus, ualde super his mirabatur. Continuo suos omnes uocari fecit  barones, et super hoc tanto, et tali negotio studiose ab illis consilium perquisiuit. Illi uero comitis necessitates, que supererant, et Roberti illius mentis perfidiam cognoscentes, et aliter erga comitis fidelitatem conuerti non posse aspicientes, ut petitionibus eius usquequaque faueret, consilium tribuerunt. uentilato itaque, et firmato concilio in presentia Landulphi archiepiscopi et Ugonis cardinalis, aliorumque Beneuentanorum procerum, qui ad tale tantumque spectaculum conuenerant, petitiones cunctas illius adimpleuit. Deinde sacramento medianto, comitis Iordani, fidelis et canonicus effectus est  . His taliter actis, centum milites pro eius seruitio obtinuit. Continuo, uicem reddens pro acceptis, segetes omnes militum Montisfusci depopulatus est.  Contigit autem, dum die quadam Landulphus de Greca, Montisfusci comestabulus, super castrum iam dictum, nomine Tufum, militum caterua stipatus tenderet, comes Iordanus occulte inuigilans, eos aggreditur, prosternit, et duodecim milites illorum comprehendit, armis omnibus eorum acceptis, inter quos miles nomine Eternus, et Brianus captiui perducti sunt. Audiens autem Rainulphus comes fidelium suorum stragem immensam, et a comite Iordano ita superari non patiens, militum fere quadringentorum copiam, et peditum multitudinem congregauit. Quibus congregatis multoties minabatur se terram comitis Iordani ingressurum, et castrum aliquod eius igni, ferroque consumere. Tandem militum peditumque manu illa assumpta Iordani comitis  terram ingressus est; nam sicut ipse sepius dixerat, non ausus est castellum illius aggredi, neque belli sonitum preparare; sed ut nominis sui gloria leuaretur, et comitem Iordanum terreret, confinia castelli, quod Pesclum nominatur, intrauit, sicque nullo concursu suorum parato ad propria reuersus est. Comes autem Iordanus, ut prouidi, et sapientis erat ingenii, Rainulphi comitis agnoscens proteruiam; et huiusmodi audaciam non ex prudentum thesauris procedere, trecentorum militum caterua stipatus circa eius confinia districte morabatur. Agebat quidem comitem illum non sic stulte sectari, sed munitiones suas, si oporteret, uiriliter contueri.

Hoc anno Xu, die intrante mensis Maii, Beneuentanus archiepiscopus Landulphus  supra memoratus,  consilio salutis inuento, corpora sanctorum Martiani, Dori, Potiti et Prosperi, Felicis, Cerueli atque Stephani, que prisco ex tempore non honeste  tumbe, qua iacuerant, coram omnibus propalauit. Corporibus namque illis taliter foras eductis, ex ossibus eorum duo in conspectu omnium ciuium antistes prefatus poni magna cum reuerentia, ut crederent, precepit. Fama igitur per ciuitatem uentilata, concursus magnus factus est uirorum ac mulierum, et cursu precipiti, oblationibus ossa illa lacrymando osculabantur; que uero ossa sanctorum indignus ego osculatus sum. Biduo autem postquam corpora illa sanctorum foras educta sunt, predictus antistes presbyteros omnes ciuitatis ad episcopium uocari precepit, quatenus de tantorum sanctorum laudibus agendis colloquerentur. Continuo, consilio assumpto, dedit in mandatis, ut primum presbyteri Porte Summe ad episcopium iubilando,  cereis et lampadibus descenderent; et coram sanctorum ossibus laudes Deo, et eis decantarent. Secundo quidem presbyteri Porte auree; tertio autem Porte Ruffine; quarto Forenses; quinto ciuitatis noue; postremo uero ciuitatis totius presbyteri et uiri, quatenus una in honore Dei et sanctorum illorum aggregati, Omnipotentis Dei misericordiam inuocarent, ut eorum intercessionibus, delictorum ueniam consequerentur. Presbyteri autem pastoris iussa audientes, sicut imperauerat, exsecuti sunt, et laudibus innumeris ordinatim ad sanctorum corpora descendebant. uirorum autem, et mulierum, et pauperum turbam canentium, que precedebat et sequebatur, cereis in altum positis et accensis, lector, si cerneres, de  tanto gaudio ultra humanum modum exsultares, et ex cordis profundo lacrymas riuo irriguo produceres; processionem enim insolitam cerneres, et quod a multis annorum spatiis inauditum est, Beneuentana ciuitas ob sanctorum honorem, amoremque modo operata est. Regem quidem testor celorum, quod si lingua triplicatos ederet sonos, et uox incessabili plectro promeretur, tanti gaudii pondus, et tantarum laudum densitatem nullo modo exarare ualerem. Quis unquam ciuium tempore isto uiuentium, sic prorsus ciuitatem letari, poterit recordari? Credo uero sub B. apostoli Bartholomei patroni ciuitatis aduentum, ita prorsus gaudio magno ciuitatem impletam fuisse. Nam, ut Beneuentanorum memoria per duas generationes alleuaretur, abbates  omnes Ecclesiarum studio magno lignorum machinationes mirabili constructas artificio composuerunt. Ciuitatis autem noue presbyteri, ut studiosiores pre  omnibus uiderentur, lignorum machinam quamdam circumquaque cereis, lampadibusque immensis obductam, ad sanctorum corpora perduxere. Infra eam uero iuuenes cum tympanis, cum citharis tinnientibus uidimus insultantes. Campanas namque et tintinnabula multa intra struem illam uidebamus. Sacerdotes denique in albis uestiti, cum uexillis, et multo cereorum comitatu coram sanctorum ossibus decantabant. Nouissime autem Archisius archidiaconus talem, tantamque per singulas ciuitatis parfes, partiumque angulos letitiam insolitam fieri aspiciens, consilio accepto, mirabilem quamdam lignorum structuram pro ecclesie Sancti Laurentii honore, quam regebat, et totius ciuitatis, precepit componi; illic artifices multos, lector, si adesses,  conspiceres, ibi studii manus operantes uideres, sub quorum uero industria ad nauicule instar facta est. Qua demum peracta, super illam magni ponderis campanam, et multa alia metallorum genera uociferantia, et cereos multos accensos imponi precepit. Hominem etiam lyrizantem, et tubas stridentes ad astra, ibi associauit; et circa illam cornua crepitantia, tympana mirabiliter percussa, cithare uariique generis modulationes tripudiabant. O qualem, lector, aspiceres exsultationem, quale gaudium per totius ciuitatis partes cerneres, si interesses, quod reuera putares crederesque potius aliam uitam, aliamque speciem cordis, oculi et corporis imitari! Talibus igitur, et tantis modulationibus patratis, ut archidiaconi gloria attolleretur, boues ad illam structuram  iniunxit, et iunctis bobus usque ad S. Andree ecclesiam perduxere. Deinde pro densitate edificiorum, que super plateas inerat, usque ad episcopium boues illam trahere nequiuerunt. Continuo ad manus uirorum multorum machina ipsa sic ponderata ad sanctorum corpora perducta est; et ea perducta, archidiaconus ipse cum clericorum comitatu in albis uestito coram ossibus sanctorum uigilias cantauerunt; quibus finitis unusquisque ad propria reuersi sumus. In crastinum autem predictus antistes, die uidelicet decimo stante mensis Maii, cum episcopo Frequentino, et de Monte Marano, et Arianensi corpora sanctorum collocauit, inter quos corpus associauit beati Ioannis XXI, Beneuentani archiepiscopi, qui triginta et tres annos,  sicut titulus testabatur, in episcopatum aduixit. Item corpus Stephani leuite, et corpus alterius sancti, cuius nomen ignorabatur. Corpus quidem ipsius  Ioannis episcopi, et Stephani leuite, et alterius sancti ante predictorum inuentionem sanctorum Martiani, et eius sociorum inuentum est iuxta altare in quo ipsi requiescebant. Ad quorum uero uenerabilem dedicationem archipresul ipse quartam partem peccatorum omnibus qui ad sanctorum uisitationem conuenerant condonauit; donauit id quoque omnibus aliis qui usque ad octauum diem apostolorum Petri et Pauli uenturum, ad dedicationem hanc conuenerint; item sub excommunicationis uinculis posuit contra omnes male facientes illis, qui ad tantorum sanctorum conuenissent dedicationem.

Hoc anno Landulphus, Beneuentanus archiepiscopus, obiit quarta die intrante mensis Augusti; et Roffridus electus est, qui erat tunc archipresbyter.

 Hoc anno septimo die stante mensis Februarii, Alferius iudex a Porta Aurea obiit.

Anno 1120 Dominice Incarnationis, et secundo anno pontificatus domini Callisti secundi summi pontificis et uniuersalis pape, mense Martio XIII indictionis. Hoc anno mense Maio tertio die ante festiuitatem sancti Eustachii magna fluminis Caloris uenit inundatio, quam nemo uiuentium tempore ipso potuerit recordari. Per idem tempus comes Rainulphus, cuius mentionem fecimus, congregata militum peditumque caterua innumera, una cum Roberto de Montefusco, super predictum castellum, quod Tufum uocatum est, commeauit: continuo montem quemdam munitum ualde conscendunt: in quo castelli munitiones mirabiliter construentes,  uallo et aggere illud circumeunt, et lignorum machinis circumquaque componunt, et eo taliter munito, Tufum illud sepissime, acriterque expugnabant. Rao autem, castri dominus, uiriliter obuiabat. Comes igitur Iordanus audiens Rainulphum comitem super Tufum illud castelli munitiones construxisse, et oris omnibus belli apparatus fecisse, absque mora, collecta equitum peditumque manu copiosa, ad castellum, quod Monisfalconis dicitur, haud longe a Rainulphi comitis tentoriis tetendit. Deinde cardinalem Ugonem, Beneuentum regentem, et Stephanum rectorem, Roffridumque electum accersiri precepit  ; et eis aduocatis ad comitem Rainulphum illos destinauit, addens in mandatis, quod libenter a comite Rainulpho iustitiam sumeret, et ipse ei iustitiam  conferret. Comes hec audiens pollicitus est et accipere iustitiam, et libenter sectari. Quid plura? Tufum illud dimittunt, et ad pontem S. ualentini  magna procerum caterua glomerante congregantur. Confestim coram omnibus, data fide, et accepta, treunam a septimo die stante mensis Maii, et usque ad Kalendas Septembris firmiter confirmauerunt; in qua etiam treuna ciuitatem Beneuentanam statuere.

Hoc anno quinto die stante mensis Maii Capuani constituerunt principem Richardum filium Roberti principis Dominum eorum, eo quod princeps ipse genitor eius infirmabatur; et eo constituto, Capuanus archiepiscopus, conuocatis episcopis, aliisque uiris prudentibus, et Roffrido Beneuentano electo, die Ascensionis Domini, quinto die ipsius Maii stante, principem illum consecrauit. Octauo autem die post eiusdem filii sui consecrationem, princeps ipse genitor  suus ex hoc seculo decessit; filius autem principis illius, postquam consecratus est, decem dies aduixit; quo defuncto, Iordanum, predicti Roberti principis fratrem constituerunt in principatus honorem.

Hoc anno supramemoratus papa Callistus ab ultramontanis partribus reuersus est, et nono die intrante mensis Iunii Romam ingreditur. Unde factum est, ut Petrus Portuensis episcopus, tunc uicarius cum aliis cardinalibus Rome manentibus, aliisque clericorum turmis, et uiris utriusque sexus obuiam pontifici illi properauit. Gaudium igitur populi Romani, et letitiam, si lector aspiceres, diceres admirans pre gaudio, tanto sub honore et triumpho  pontificem quempiam Urbem ingressum non fuisse. Audiens itaque Ugo cardinalis, qui tunc Beneuentanam ciuitatem regebat, apostolici aduentum, Romam festinus tetendit, et cum illo ciues complures adierunt. Eodem anno, nono die intrante mensis Iulii, Rao, nomine dominus Ceppaloni, mortuus est.

Hoc anno Bernardus, abbas monasterii Sancte Sophie, tertio Kalendas Augusti migrauit ad Dominum. Post obitum uero ipsius abbatis quedam monachorum pars, ultimo die stante mensis Iulii, monachum quemdam, Ademarium nomine, abbatis  Madelmi nepotem, in abbatem elegerunt, ad cuius electionem Ioannes uenerabilis decanus, Ioannes, grammaticus uir per cuncta laudabilis, Rao sacerdos et monachus, aliique monachorum sapientum non consenserunt. Unde factum est quod discordia ineffabilis inter eos habita est. Hoc anno dominus noster papa Callistus, accepto consilio, Beneuentum aduenit, et octauo die intrante mensis Augusti, ciuitatem ingressus est. Audiens itaque Beneuentanus populus ipsius aduentum longe lateque optatum, extra ciuitatem duorum millium spatio, gaudio magno repletus, egrediebatur. Tandem apostolicus ipse a clericis et monachorum turba, et a presbyteris, ciuibusque omnibus, gloria et gaudio magno suscipitur. Preterea Amalphitani omnes, plateas cunctas  uestibus sericis, palliisque et ornamentis pretiosis in aduentu illius ornauerunt; infra ornamenta uero, thuribula aurea, et argentea cum odoribus, et cinnamomo posuerunt. Pedes uero apostolici, et habenas equi ciues quatuor a Ponte leproso usque ad Portam S. Laurentii ducebant; deinde quatuor alii usque ad episcopium, ab episcopio autem quatuor iudices, Ioannes, Persicus, . . . et Landulphus usque ad sacrum Beneuentanum Palatium detulerunt. In comitatu apostolici, lector, si adesses, et tympana percussa, cymbala tinnientia et lyras sonantes aspiceres, reuera affirmares apostolicum alium tali sub triumpho et gaudio ingressum non fuisse ciuitatem. Diebus autem non multis decursis, complures ciuium, qui amici Landulphi, quondam  comestabuli, exstiterant, apostolicum precantur, quatenus ei copiam habitandi tribueret in ciuitate. Comestabulus uero per triennium Montemfuscum habitauerat. Apostolicus igitur fidelium suorum precibus fauens, sicut postulauerant, licentiam impendit. Continuo obuiam exeuntes cum Iordano comite, qui pro eo uenerat, Landulphum illum ciuitatem introduxere. Audiens autem Callistus pontifex discordiam illam, que inter fratres monasterii Sancte Sophie, pro electione facta supradicti Ademarii  regnabat, monasterium aduenit, et congregatis fratribus, satis abundeque super electione tali locutus est. Tandem cognita rei ueritate, et quia electio illa canonica et regularis non esset, a Petro, Portuensi episcopo, ceterisque cardinalibus, qui illuc conuenerant, irrita et facta iudicata est. Confestim id a pontifice Callisto confirmatur. Quid multa? licentiam fratribus dedit, ut, quem uellent, abbatem eligerent. Quo facto, ad palatium apostolicus reuersus est. In crastinum autem, quarto decimo die intrante mensis Augusti, tota fratrum collectio locum capituli solitum ingreditur, ibique Spiritu sancto mediante, de facienda electione pleniter tractauit. Interea predictus Ioannes uenerabilis decanus personam fratris ad tantum ferendum pondus idoneam  elegit, et fratribus in unum congregatis eam patefecit. Denique unumquemque interrogauit, si persona complaceret. At ipsi una uoce, una concordia dignam fore, dignam, clamauere. Fratres uero ipsi numero fere quinquaginta conuenerant, et clamantibus illis personam illam Ioannis quidem grammatici, uirum prudentem, ornatum moribus comprehenderunt, et eum inuitum, et renuentem, iubilando, cathedram supersedere fecerunt. Ipse autem indignum et infelicem se coram nobis omnibus clamitabat. Deinde facta est actio uenerabilis sacra, et monachus uirgam in manu eius pastoralem posuit, et eum ad locum abbatis in capitulo statuerunt. Continuo decanus primum, postea fratres omnes pedibus eius, ut moris est, aduoluuntur, et unicuique pacis  osculum ipse donauit. Electo autem eo, nuntium Callisto pontifici dirigit congregatio, significans Ioannem grammaticum electum fuisse, Audiens igitur apostolicus, quod regulariter electio illa fieret, complacuit ei, et confirmauit. Diebus autem non multis excursis, predictus pontifex Callistus monasterium Sancte Sophie aduenit, et inter missarum solemnia, XIu Kal. Septembris, prefatum Ioannem grammaticum, quem congregatio monasterii elegerat in abbatem, consecrauit. Die uero ipsius consecrationis dedicatio altaris B. Mercurii celebratur in Sancta Sophia. Diebus autem non multis elapsis, prius ad predicti Roffridi electionem pontifex Callistus inducias posuit, ut ad constitutum tempus ieiunii mensis quidem Septembris consecraretur.  Cumque ad id uentum est, magno cum honore, et diligentia eum in sacro Beneuentano palatio presbyterum statuit. In crastinum autem die Dominico coram episcopis decem numero, sedis Beneuentane suffraganeis, illum ad pontificalem infulam sublimauit: inter quos uenerabilis Ioannes monasterii Sancte Sophie abbas adfuit; die uero consecrationis ipsius festiuitas Sancti Ianuarii celebratur.

Hoc anno biduo post consecrationem predicti archiepiscopi Roffridi, Callistus pontifex, consilio accepto, deposuit Stephanum, qui tunc rector fuerat,  et ordinauit rectorem Rossemannum diaconum, filium Rossemanni monachi.

Anno 1121 Dominice Incarnationis, et tertio anno pontificatus domini Callisti secundi, summi pontificis, et uniuersalis pape, mense Martio Iu indictionis  . Hoc anno domina Labinia, abbatissa monasterii S. Marie a Porta Summa, infirmitate ualida detenta est. uidens itaque se ad mortis transitum tendere, consilio accepto, cunctas ancillas Dei, sorores suas, uocari precepit. Quibus uocatis, ita eas alloquitur: »Credo uestram non latere prudentiam, sorores carissime, quantum erga monasterium istud, et uestram caritatem laborum perpessa sum. Unde, Deo fauente, et uestris orationibus succedentibus, status monasterii huius enituit,  et ad perfectionis culmen attinxit. Nunc autem, sicut conspicitis, ualide infirmitatis periculo teneor, et certa sum ab hoc corpore cito dissolui: familiaritatem igitur uestram suppliciter postulo, quatenus petitionibus meis faueatis; presertim cum, Deo teste, nichil preter monasterii proficuum a uobis petiero. Preuidi enim corde post meum discessum discordiam electionis oriundam, et monasterii causas ad detrimentum peruenire. Unde si uestre placuerit caritati, uiuente me, dissidium hoc auferatur et personam, quam dixero, abbatissam statuamus.« Quid plura? Bethlehem, filiam Girardi comitis de Grecis patefecit. Audita itaque persona eis complacuit, et studium electionis laudauerunt. His actis, predicta domina Labinia abbatissa migrauit  ad Dominum. Continuo Roffridum, Beneuentanum archiepiscopum, et Rachisium, S. Modesti abbatem, accersiri iubent, ut factum illud firmarent, et statuerent; qui uero, petitionibus earum fauentes, factum illud firmauerunt. Diebus autem non multis elapsis, archiepiscopus ipse monasterium aduenit, et abbatissam illam secundum ordinem regule nobis, et multis aliis uiris consecrauit aspicientibus, ad cuius sacrationem Ioannes, uenerabilis abbas monasterii S. Sophie, et predictus Rachisius, abbas Sancti Modesti, conuenerunt quarto die intrante mensis Aprilis.

Hoc anno XuIII Kalend. Iunii, Robertus de Montefusco a Rogerio filio Trogisii, et fratribus suis  apud Beneuentum gladiis, heu miser, laceratus est; quem si, lector, aspiceres, capite horribiliter ceso, membrisque eius diuisis, et per partes diffusis, miseratione motus lacrymarum fontem super eo produceres, et de tali, tantoque homicidio mirareris. Predictus autem Ioannes, monasterii S. Sophie abbas uenerabilis, cum quibusdam fratribus ad cadauer illud properauit, et eo uiso mirabiliter horruit, mirabiliusque lacrymatus est. Nec mora, illum taliter cruentatum ad monasterium perduci precepit, quem iuxta ritum Christianorum occisorum sepelierunt  . Confestim comes Iordanus Montemfuscum  properauit, et, pactis interuenientibus, sue castellum illud obtinuit potestati.

Eodem anno supradictus pontifex Callistus, exercitu congregato, super ciuitatem nomine Sutrim tetendit. Gregorius autem ille, quem predictus rex in pontificem statuerat, ciuitatem ipsam obtinebat. Quid longius moror? uiribus sumptis, ciuitatem illam comprehenderunt, et Gregorium illum turpissime, ultra quam credi potest, iniuriis afflictum ligauerunt. Deinde illum super camelo imponentes, Romam taliter captiuum, et uestibus propriis exutum perduxere IX, Kalend. Maias. Pontifex igitur Callistus Deo, et Petro apostolo gratias agens, gaudio magno repletus, Urbem triumphans ingressus est: deinde consilio inuento, ad monasterinm S.  Trinitatis, quod Caue dicitur, illum delegauit.

His ita peractis predictus pontifex Callistus, consilio inuento, Salernum iuit, quinto die intrante mensis Septembris, ut pacis firmamentum cum duce Guillelmo, et Rogerie comite confirmaret  .

Hoc anno, Iu Kalend. Septembris, archiepiscopus Salernitanus, nomine Alfanus, defunctus est. Quo defuncto, Callistus, supramemoratus pontifex, Romualdum, diaconum cardinalem, archiepiscopum Salerni consecrauit mense Septembris mediante.

Hoc anno Robertus Sclauus obiit decimo die stante mensis Decembris, et Rachisius abbas Sancti Modesti, ad cuius obitum Ioannes uenerabilis, abbas monasterii S. Sophie, cum quibusdam fratribus properauit. Continuo cadauer eius ex more paratum  ad monasterium sepeliendum perduxit: deinde peractis exsequiis, in tumba quadam marmorea positum est.

Aliud quoque si placuerit explicabo; septima namque die Kalendarum Martiarum, Agnes, abbatissa monasterii S. Petri apostoli, quod situm est intra ciuitatem Beneuentanam, in sacro Beneuentano palatio ascendit, et super Bethlehem abbatissam monasterii Sancte Marie, quod est constructum ad Portam Summam conquesta est, uidelicet, quod contra uoluntatem suam abbatissa effecta esset de predicto monasterio Sancte Marie, affirmans quidem monasterium illud sue ditioni positum, et monasterio Beati Petri subditum esse. Apostolicus autem hoc audiens  , predictam Bethlehem uocari  precepit, ut iustitiam ex hoc consequeretur. Continuo adueniens querimonias audiuit, et per aduocatos suos respondit, se dictis illius fidem dare non debere, nisi rationibus scriptis, que dixerat, probaret. Tunc apostolicus, quia ualde infirmabatur, et curiam in conspectu suo seruare non poterat, Dionysio Tusculano episcopo, et Chrysogono cancellario, Roberto Bariensi, et aliis cardinalibus precepit, ut super hoc negotio iudices existerent, et discordiam utriusque monasterii, rationibus cognitis, sedarent; quod et factum est. His ita decursis prefata Agnes abbatissa per aduocatum suum ostendit priuilegium quoddam, per quod Leoprand, olim dux ciuitatis Beneuentane, concessit, et tradidit predictam ecclesiam Sancte Marie cum omnibus suis pertinentiis sub iure, et dominio  predicti monasterii S. Petri apostoli. Ostendit item priuilegia, quibus Pandulphus princeps, et eius successores confirmauerant eamdem ecclesiam S. Marie sub potestate iam dicti monasterii B. Petri. Iterum protulit alia priuilegia, et munimina ipsius, monasterio pertinentia. Ad hec iam dicta Bethlehem abbatissa monasterii S. Marie per aduocatum suum produxit in medium chartas, et instrumenta eiusdem monasterio pertinentia, in quibus continebatur, a quinquaginta annis iam preteritis, et usque ad presens abbatissam continuatim in monasterio S. Marie prefuisse; ex quibus prior fuerat Labinia nomine, secunda Sicelgarda, et alie, quarum nomina in earum instrumentis legebantur. Nos autem memorie ducimus ex moderno tempore abbatissam  Labiniam eidem monasterio secundam prefuisse. Similiter in ipsis muniminibus legebatur, prepositas ipsi monasterio per se causas, et negotia, et prefuisse, et egisse. Ostensis itaque ab utraque parte priuilegiis, et munitionibus illis, et lectis, predicti cardinales iudices dati in partem euntes, super auditis querimoniis sententiam protulerunt: uentilata igitur sententia ex communi consulto domino pape Callisto eam intimauere, ut ipse, quam inuenerant, sententiam confirmaret. Callistus autem pontifex absque mora, dicta eorum et confirmauit, et fidem attribuit; et sententia talis fuit, uidelicet: Ut predictum monasterium S. Marie a modo, et perpetuo propriam habeat abbatissam, a Romano quidem pontifice consecrandam, ita ut  sororum congregatio apud idem monasterium S. Marie degentium potestatem habeat eligendi abbatissam, qualem uoluerit, saluo tamen censu, quem pars ipsius monasterii persoluat annualiter ad predictum monasterium S. Petri, quatuor oblatas scilicet, et duos cereos in Natiuitate Domini, in Resurrectione totidem; in Assumptione Beate Marie totidem. Super etiam sententiam ipsam apostolicus ipse scribi precepit, et a cunctis prefatis cardinalibus constitutis super hoc iudicibus, testari mandauit. In quo uero libello iudicii ipse pontifex manu propria se subscripsit. Confirmata itaque, et sic roborata tali sententia, predicte Bethlehem uenerabili abbatisse illam delegauit talibus et tantis ornatam cardinalium testimoniis, quatenus amodo, et perpetuis  temporibus pars monasterii ipsius quieta permaneat, et sine aliqua, a parte Beati Petri, perturbatione, molestiaue consistat. Preterea, priuilegio signato, confirmauit idem monasterium S. Marie cum omnibus possessionibus ei pertinentibus, quatenus omni tempore inuiolatum permaneat, et sine cuiuslibet contrarietate uigorem obtineat.

 Anno 1122. Dominice Incarnationis, et quarto anno pontificatus predicti domini Callisti, secundi, summi pontificis et uniuersalis pape, mense Martio Xu indictionis. Hoc anno dux Guillelmus, filius Rogerii ducis, ad Rogerium comitem, filium Rogerii comitis Siculorum, descendit, conquerens de Iordano comite Arianensi, ut ei auxilii manum, et uirtutis militum, et diuitiarum ei largiretur, quatenus eius auxilio de Iordano comite ultionem perciperet. Cumque dux ipse ad comitem illum applicuisset, precibus multis lacrymisque taliter exorsus est. »Ad uestram, comes egregie, descendi potentiam, tum pro consanguinitatis uigore, tum pro diuitiarum tuarum magnitudine, de Iordano comite querimoniam facturus, et suppliciter postulans, ut uestro uallatus  auxilio super illo ulciscar. Nam cum die quadam ego ciuitatem Nuscum intrarem, en comes ille Iordanus, militum suorum caterua stipatus, ante portam ipsius ciuitatis aduenit, et contumelias multas, et conuicia mihi inferens minatus est, »Quia mantellum »tuum ego curtabo  .« Deinde ciuitatem ipsam Nuscum circumquaque perlustrans omnino depredatus est. Ego uero quia preualere in eum non poteram, inuitus sustinui, et diem rogaui ultiouis.« Et his actis, comes ille horis omnibus multis, uariisque afflictionibus nos deshonestabat. Quid multa? Medietatem suam Palermitane ciuitatis, et Messane, et totius Calabrie dux ille eidem comiti concessit, ut ei super his omnibus auxilium largiretur. Continuo sexcentos milites, et quingentas uncias auri ei  largitus est. Nec mora: dux ille adueniens terram comitis Iordani aggrediens die S. Ioannis Baptiste castrum Rosetum, et alia multa ei abstulit. Inde procedens in festiuitate sanctorum Ioannis et Pauli, castellum Montis-Iouis insiliens, igne ferroque illud consumpsit; et quinquaginta milites ibi comprehendens, arma eorum, et spolia secum gaudens deportauit. Et inde procedens castellum Apicis, ubi comes ille morabatur, obsedit. Ad ducis namque auxilium Crescentius cardinalis tunc rector Beneuentanus eum Beneuentanorum cetu festinauit. Quid multis? Comitem illum, et castrum Apicis sue obtinuit potestati. Comes itaque Iordanus, ducis pedibus, sicut ipsi uidimus, qui aderamus, prostratus, misericordiam  ei postulauit. Dux autem precibus multis coactus, precipue comitis Rainulphi, qui aderat, liberum eum, et ubi uellet abire permisit: qui uero comes Montemfuscum properauit: et his actis, ciuitatem Ariani, et totius sui comitatus confinia, eius submisit potestati. Cumque comes ille Iordanus Montemfuscum ascendisset, dies quindecim ibi moratus est. Continuo Landulphus de Greca, eius aduersarius,  conspiratione firmata eum de Montefusco eiecit, qui taliter eiectus castrum Morconis adiuit, ibique per annum habitauit; quibus ita patratis, dux ipse Montem Coruinum Salerni proximum obsedit. Fulco itaque dominus castri illius, quia resistere non poterat, castellum illud ducis submisit potestati. Eodem tempore Richardus, filius Guarini de Formari, a uillanis suis est trucidatus. Audiens autem dux prenominatus taliter Richardum illum trucidatum esse, congregato exercitu Montem uicum festinauit, et inauditam de homicidis illis accepit ultionem, et castellum illud igne, ferroque consummauit; et duos presbyteros, qui ad mortem illius consenserant, laqueo suspendit. His, aliisque negotiis ita decursis, dux ille milites, quos a comite Rogerio acceperat,  ei remisit; cumque, sicut prediximus, Iordanus comes exheredatus fuisset, consilio Ugonis Infantis, et Raonis de Boscone, et Raonis de Fraineta inuento, Castellum Paludis comprehendit. Audiens autem dux prenominatus castellum illud captum fuisse, exercitu aggregato, castrum illud obsedit mensibus tribus. Tandem dux ille uidens, quia sic cito capi non poterat, principem Iordanum Capuanorum rogauit, ut ei auxilium preberet, et pro auxilio offerendo castellum Apicis, et Acernum ei largitur. Continuo princeps ipse, congregato exercitu, super Apicis castrum aduenit, et ex hac parte in planitie castrametatus est. Preterea dux ipse Beneuentanis mandauit, ut neque sibi, neque comiti Iordano auxilium prestarent, et daret eis, et  concederet totas fidantias et pensiones, que a castello Fenuculo, et usque ad castellum Montisfusculi exibant de hereditatibus Beneuentanorum; quod Beneuentanis complacuit, et sic pactis firmatis iuratum est ab utraque parte. Cumque comes ille Iordanus, taliter se coactum aspiciens, in manus predicti principis se, et Castellum Paludis submisit: et ipse cum suis predictis consociis, inde exeuntes, ad propria reuersi sunt; comes uero Iordanus castrum Morconis ingressus est; et sic pace firmata princeps ipse Capuam reuertens, temporibus multis castrum Apicis, et Acernum obtinuit. Deinde dux ille super castrum Morcone milites, et peditum cateruas opposuit, cogitans et comitem et castellum illud sue obtinere ditioni, quod facere minime potuit.  Deinde dux prefatus Salernum adiuit, et de multis, uariisque sudoribus, quos perpessus fuerat, requiem adeptus est; sicque usque ad diem obitus sui, terra sui ducatus a bellorum turbinibus siluit et quieuit. Et ipso anno, duodecimo die intrante mensis Augusti, copia piscium in Caloris flumine apparuit, ita quod mulieres, et uiri manibus tantum, sine retibus, capiebant.

Anno 1123 Dominice Incarnationis, et quinto anno pontificatus domini Callisti secundi, summi  pontificis et uniuersalis pape, mense Martio, prime indictionis, supradictus Callistus pontifex consilio salutis accepto, ultramontanos omnes fere episcopos, et archiepiscopos, et abbates, et totius, ut ita dicam, Italie Ecclesiarum pastores accersiri precepit, quatenus  , sancta synodali confabulatione firmata, pactum cum imperatore Henrico positum perpetuo confirmaret. Ad cuius sacri conuentus presentiam Roffridus, Beneuentanus antistes, honeste properauit. Ordinato itaque concilio tali et tanto, apostolicus ipse sacramenti priuilegium, quod predictus imperator constituerat pacis, in conspectu omnium qui conuenerant adduci et legi precepit. Continuo ab omnibus confirmatum est, et commendatum. Inter cetera uero que ibi statuta sunt,  treugam Dei tenendam posuerunt. Item uinculis anathematis alligauit apostolicus ipse, si quis Beneuentanam ciuitatem ex Beati Petri potestate auferre tentaret; et multa alia, que huic opusculo affigere longum uisum nobis est: excogitans quidem me fastidia addere, si libello tali uniuersa componerem. Alias uero scripta omnia, et notata inuenietis. Audiuimus autem, et quod reuera est comperimus, tale tantumque pacis firmamentum infra Romanam urbem temporibus predicti apostolici aduenisse, quod nemo ciuium, uel alienigena arma, sicut consueuerat, ferre ausus est; et, concilio celebrato, Beneuentum uenit predictus apostolicus Callistus, et quedam negotia Beneuentanorum tractauit.

Eodem anno Landulphus de Greca supranominatus,  XII, Kalendas Decembris obiit, et ad Ecclesiam suam S. Maximi sepultus est. Cumque predictus pontifex Callistus Beneuentum uenisset, uocari fecit prefatum Roffridum archiepiscopum, ut audiret quorumdam ciuium accusationes, que ei inferebantur. Accusatus enim fuerat, quod simoniace archiepiscopatus honorem accepisset. Tunc presul ipse, uocatis quibusdam suffraganeis suis et presbyteris ciuitatis, sacrum ascendit palatium, et accusatoribus auditis, inducias postulauit, et acceptis induciis, respondit: »Paratus sum, Pater sanctissime, iuxta canonica instituta ab his purgari accusationibus, et uestram, sequi iussionem.« Tandem iurauit ipse primum  , cum duobus episcopis, et tribus presbyteris, simoniace non fuisse ingressum

 Anno 1124 Dominice Incarnationis, et uI anno pontificatus domini Callisti pape. Hoc anno prefatus Roffridus Beneuentanus antistes, consilio accepto, corpus sanctissimi Patris nostri Barbati, Beneuentani presulis, ex altaris tumba, qua per multa annorum curricula quieuerat, abstraxit: altare uero illud non honeste, prout decebat, habebatur; precipue quia structura noui episcopii ad locum ipsius altaris producebatur: idcirco inde amoueri iuxta  fabrice sententiam oportebat. Archiepiscopus itaque prenominatus episcopos duos suos suffraganeos uocari precepit, quatenus eorum consilio et auxilio, talis tantusque copiosus thesaurus inueniretur. Continuo quibusdam ciuibus aduocatis, et clero, medio noctis silentio, archipresul Roffridus Ecclesiam in grediens ad altare superius nominatum adiuit, et coram omnibus, episcoporum solatio, illud confregit; et altare fracto sanctorum reliquie, quorum nomina nesciuntur, inuente sunt; quibus eductis, in altum fodi precipitur, ut diu desideratum pignus prefati corporis uideretur. Nec mora, lapis quidam pretiosus inuenitur, ex omni parte acriter, miroque laboris opere conclusus, quem uectes ferrei sustentabant: et eo inuento, letitia eos inuasit immensa,  qui ad tollendum lapidem uiribus omnibus conabantur; sed quia fortiter ob duritiem operis tenebatur lapis ille, assensu omnium, frustatim confringitur. Quo subleuato, diuina gratia fauente, beatissimi Barbati corpus inuentum est. Prefatus itaque archiepiscopus, primus omnium locum ingreditur, et ossa, cineremque aduoluens, gaudio magno, laudibusque sonantibus, ad medium propalauit. O quale gaudium, lector, aspiceres, et alacritatem, cum longe margaritas optatas temporibus nostris inuenimus. Ossa autem collecta ad altare S. Sebastiani, clericis cantantibus hymnos, producuntur. Mane autem facto, tota ciuitas cateruatim prorupit, et Deum omnium conditorem laudabant, qui eis tale tantumque B. corpus Barbati largiri dignatus est. De ossibus  namque ipsius uidimus quedam, et osculati sumus. Quibus ita peractis, precepit archiepiscopus ut primum presbyteri Porte Summe, et clerici simul cum laicis ad episcopium descenderent, et coram sacratissimo Barbati corpore uigilias celebrarent. Confestim ex iussu archipresulis, sacerdotes conueniunt, et cereis lampadibusque accensis, simulque magno laicorum comitatu utriusque sexus et etatis, iubilando descendimus; sicque unaqueque ciuitatis porta diebus singulis usque ad octauum diem peregit. Die itaque octauo adueniente, pridie Kalend. Iunii, sub altari lapideo corpus B. Barbati prefatus archiepiscopus duobus secum episcopis adhibitis, locauit; et eo taliter locato, altare in honore B.  Barbati dedicauit; ad cuius dedicationis solemnitatem turba multa ciuitatis conuenit, quatenus delictis eorum Deus omnipotens indulgeret. Archiepiscopus itaque iam fatus loco eminentiori ascendens, ut uideri et audiri ab omnibus posset, peccatorum partem, diuina fauente clementia, condonauit. Donauit item aliis omnibus, qui usque ad octauum diem festiuitatis sanctorum apostolorum Petri et Pauli ad dedicationem illam deuote concurrunt. De miraculis autem, que ob predicti Patris nostri Barbati merita honoremque iehsu Christus, humani generis amator, nobis omnibus aspicientibus ostendere dignatus est, licet sermone inculto, Paternitati uestre explicabo. Cum enim, sicut supra scriptum est, B. corpus uenerabile in conspectu omnium ad altare S. Sebastiani  per dies octo teneretur, uir quidam, Ioannes Sutor uocabulo, episcopium ingreditur, et ante sanctissimi Barbati corpus terratenus lacrymis rigantibus prosternitur, qui continuo a clero, populoque astante, qua de causa defleret, interrogatur, et ille cuncta, que acciderant, a uestigio patefecit. »Dum ego noctis silentio in stratu quiescerem, meo corpori somno debito soporatus, en adest ante oculos uir quidam canitie uenerandus, uestimen is indutus dealbatis, qui uero paulatim accedens stratui meo, appropinquauit: Et quare, inquit, cum ceteris ad uigilias canendas coram ossibus preterito die non aduenisti meis? Et ego: Pater, quoniam dolore graui, uti constat, brachium meum cum dextera tenebatur; sex etenim mensium spatio miser ego tali languore perturbor; addidique:  Dicito mihi, quo nomine, Pater, uocaris? et ille:« Barbatus, ait, Beneuentane quondam ciuitatis episcopus. Subiunxit item: Brachium et manum ipsam cito mihi ostendas. Tandem ego, quia dolore torquebar, non citissime manum extendi; extensam tamen tetigit eam, et ita cursu rapido dolor ille dilabitur, ac si nunquam manum cum brachio dolor ipse tenuisset. Protinus mane facto surrexi, et sanitatem cito exortam mirabar. Adueni itaque gratias et laudes Creatori omnium Deo, et Barbato sanctissimo presuli, cuius meritis euasi, redditurus.« His ita actis atque narratis, tintinnabula omnia episcopii pulsari iubentur, ut ciuitatis populus ad audiendum, uidendumque tale tantumque miraculum conuenirent.  Prorupit continuo tota fere ciuitas, et medicorum omnium medicum gloriosiorem benedicendo laudauimus: manum illius cum brachio curatam scriptor ego palpaui: uicini namque illius testabantur, quod tempore longo eum infirmari cognouissent. Quo uiso ad propria, letitie referti, reuersi sumus. Aliud quoque miraculum, quod Redemptor generis humani Christus iehsu diebus ipsis operatus est, ad prefati Patris nostri Barbati gloriam, enarrabo. Rusticus quidam de Castello Montisfusci habitator, tantique uiri famam sanctitatis audiens, Beneuentum uenit, qui per longa annorum curricula neruis cruris pedisque arefactis claudicauerat; tenebatur quidem iugiter dolore terribili, et quasi pede ad  clunes ligato miser ille omnibus horis crucialiatur. Continuo ante Basilicam Sancti Barbati prosternitur, Redemptorem omnium Deum efflagitans, quatenus ei pristinam restitueret sanitatem: et eo taliter orante, soporis grauitate arripitur, et ceu semiuiuus noctis unius spatio ibi moratus est. Noctis igitur ipsius silentio, en adest uir quidam etate senili productus, canitie ueneranda locupletatus, qui, sicut ex eius lingua audiuimus, eum taliter expergefactus est: Surge, ait, festinus, et propera altare nomini meo consecratum exquirens, ibique fauente Saluatoris clementia, sanitatis gaudia longe lateque optate consequeris? Et ille: Quis es, inquit, qui mihi tanti thesauri pondus promittis? Barbatus, ait, Beneuentane ciuitatis episcopus. Confestim claudus ille  audaciam sumens loquendi: Non possum, ait, infelix ego sic pergere: uidesne qualiter pede siccato cruciatus hic ego permaneo? tue namque sanctitatis famam persentiens cursu rapido asello supersedens adueni, ut tuis intercessionibus salutis optate letitiam adipiscar. Nec mora; Pater ille Barbatus manum extendens, pedem aridum et tibiam tangit, inquiens; Festina celeriter, et sanitate accepta, ante altare te prosternito? His auditis, surrexit sanus qui fuerat claudus, et alta uoce Deum laudat, per quem sibi dona salutis talia donantur, per quem sibi gaudia dantur. Et mane facto Ecclesiam ingreditur, Deo et Patri Barbato gratiarum actiones redditurus. Narrat itaque, qui claudus fuerat, e uestigio cuncta, que sibi acciderant, populo aduenienti, et qualiter longo  ex tempore claudicauerat neruis contractis. Fatebatur etiam prefatum episcopum Barbatum sibi apparuisse, et eius interuentu sanitatem accepisse desideratam, Fragor interea tanti miraculi ciuitatis partes, partiumque angulos inuadit, et cateruatim ad uidendum hominem ciues properauerunt. Quo uiso, factorem omnium laudantes ad propria remeauimus. Diebus autem non multis elapsis, mulier quedam manus aridas, neruosque obductos ferens ad beneficia presulis Barbati accucurrit, que coram altaris presentia accubuit, et lacrymis manantibus Saluatoris misericordiam inuocabat. Lacrymas autem eius Omnipotens Dominus ex alto aspiciens, et confessoris sui Barbati gloriam ostendere uolens, qualis quantique apud eum triumphi consistit, coram  omnibus, qui conuenerant, manus sic arefactas cepit mulier illa ad celum erigere; deinde uoce clara prorupit sanitatis auxilium in manibus, et neruis circumflexis sensisse, digitos reuera curuatos aperuit, et compages digitorum omnium, gratia diuina fauente, solute sunt. Ad hec populus fere totus festinat, et celorum regem, Patremque nostrum Barbatum benedicendo magnificauimus.

Hoc anno tanta fuit fertilitas uini, quod nobis, et multis aliis uidentibus, centum saume pro triginta denariis uendebantur. Eodem anno supramemoratus papa Callistus, duodecimo die stante mensis Decembris, migrauit ad Dominum; post cuius obitum, cardinales omnes Ostiensem episcopum nomine Lambertum in pontificem Honorium elegerunt; qui uero  Callistus annis quinque, et mensibus nouem pontificatus cathedram gubernauit. Continuo Honorius ipse pontifex ordinatus, Petrum presbyterum cardinalem rectorem apud Beneuentum delegauit.

Anno 1125 Dominice Incarnationis et primo anno domini Honorii, mense Martio tertie indictionis: hoc anno, undecima nocte mensis Octobris adueniente, nouum terribileque Beneuenti aduenit prodigium: et, ut audiuimus, etiam per ciuitates alias, et oppida ciuitati Beneuentane contigua. Nocte siquidem illa, nobis omnibus sopori debito incumbentibus,  terremotus subito factus est inauditus, ita quod uniuersi nos exterriti mortem exspectabamus. Continuo ciuitatis populus expergefactus, lacrymis singultibusque exestuans, ad episcopium festinauit, alii quidem ciuium ad monasterium Sancte Sophie, Deum precaturi Saluatorem omnium, festinauimus. Terremotus uero sic terribiliter accidit, quod turres, palatia, et uniuersa ciuitatis edificia concussa tremebant; terra quoque, et saxa a tanti tremoris formidine in duas partes scissa sunt: muri quoque ciuitatis ruentes domos quorumdam terratenus prostrauerunt. Regem uero testamur eternum, terram sub pedibus cerneres labefactari. Quid dicam? terremotu tanto stupefacti, et pre timore insolito arescentes ad ima descendere cogitabamus: sicque  usque ad solis ortum, locis sanctorum gemitibus, lacrymisque adherentes, fletibus multis precabamur Dominum corporum, et animarum salubrem Medicum, ut pietatis uiscera nobis indignis largiretur. Tertio, ut ferebant, et quarto terremotum illum accidisse nocte illa affirmabant. Die uero insecuta, circa meridiem, en adest iterato terremotus concutiens, quod, si, lector, adesses, oculata fide uniuersa ciuitatis edificia tremere et palpitare uideres. Prefatus igitur pontifex Honorius, qui tunc apud sacrum palatium Beneuentanum morabatur, tanti terremotus concussionem nocte illa persentiens, Camerani egreditur, et S. Ioannis basilicam properauit. Continuo terratenus prosternitur, et coram altari Saluatoris Dei misericordiam lacrymis irrigantibus inuocauit.  Mira res, et omnibus inaudita uiuentibus, que nusquam temporibus istis, et a quibus recordari potuerit, sic euidenter accidisset! Nocte siquidem semel terremotus concussionem aduenisse complures memorie ducimus et firmamus. Nunc uero die noctuque sepissime ad quindecim usque dies terremotus tempestas perdurauit: ex cuius terremotus formidine ciues stupefacti ad episcopium, et ad Ecclesiam S. Leonis pape cum litaniis, et magno lacrymarum singultu uiri et mulieres, paruuli quoque clamantes ad Dominum festinarunt. Quin etiam prefatus pontifex Honorius, cardinalibus uocatis, nudis pedibus, magnas super hoc ad Deum lacrymas preces effudit.

Anno 1126 Dominice Incarnationis mense Martio  Iu indictionis, hoc anno imperator Henricus obiit.

Anno 1127 Dominice Incarnationis: hoc anno dux prenominatus Guillelmus, septimo Kalendas Augusti mortuus est. Continuo uxor eius crines suos, quos pulchros et suaues nutrierat, coram omnibus, qui aderant totondit, et lacrymis manantibus, uocibusque ad astra leuatis super ducis defuncti pectus proiecit. Nec mora, totius ciuitatis Salernitane partes obitus ducis fama perculsit; et sic cateruatim cursu precipiti populus omnis ad palatium properauit, cupiens ducis illius defuncti cadauer aspicere  , et  eo uiso humilitatis eius, et pietatis reminiscentes, crinibus genisque euulsis, Patrem eorum, et dominum mirabiliter inuocabant. Confestim archiepiscopus ciuitatis, clero accito ad deferendum corpus adiuit, et eo in feretro gloriose imposito, quatuor eius, quos dilexerat, equos, ante feretrum usque ad episcopium Sancti Matthei duxerunt, similiter quatuor aurea uexilla coram eo imposuerunt. Lector itaque si adesses, utriusque sexus populum deflentem aspiceres, et miratus affirmares ducem aliquem, uel imperatorem tali sub mestitia nunquam sepultum fuisse. Exsequiis igitur ex more celebratis, in tumba pretiose parata ducem illum sepelierunt. Cumque ducis illius mortem fama per totius Apulie partes uentilaret, comes prenominatus Iordanus,  quia a duce illo exheredatus fuerat, auxilio militum arrepto, Montemfuseum ascendit, die uidelicet sepulture prefati ducis, et quia ibi complures amicos habuerat, comes ille Montemfuscum obtinuit. Deinde totius sui comitatus comprehendit ciuitates, et oppida, et sic in integrum lucratur quod perdiderat. Diebus preterea quindecim euolutis, Robertus filius Richardi comitem prefatum precatur, ut in eius subueniret auxilio, quatenus ciuitatem Florentinam capere potuisset. Comes itaque Iordanus, ut erat ardentis animi, absque mora militibus sumptis, festinauit.  Continuo tubis sonantibus, ciuitas illa ex omni parte aggreditur, et comes ille ad portam quamdam insiliens ingredi satagebat; custodes autem turris tantam aspicientes audaciam ceperunt lapidibus gladiisque obsistere. Tandem, diuino iudicio superueniente, comes ille sub lapidum densitate oppressus uitam, et totius sui comitatus amplitudinem, quam acquisierat morte infelici amisit. Cumque Rogerius comes Siculorum, mortem ducis Guillelmi agnouit, nauigiis septem paratis  et diebus ibi decem commoratus est, nolens reuera de naui descendere, sed nocte, dieque in nauigio persistens, ciues uocari fecit Salernitanos, et archiepiscopum eorum Romualdum, et eis iuxta littus  omnibus conuenientibus taliter comes ille Rogerius exorsus est: »Domini et fratres, sicut uestra nouit sagacitas, Robertus Guiscardus dux olim bone memorie patruus meus, ciuitatem hanc, quam modo uestra tenet prudentia, in uigore animi et prudentia multa expugnans acquisiuit; deinde post discessum Rogerius dux eius filius, consobrinus noster, pacifice tenuit cum uestra prosperitate; inde dux Guillelmus heres eius, et filius usque in presentiarum uiriliter dominatus est. Nunc uero iudicio Dei adueniente dux ipse Guillelmus sine filio mortuus est. Ego itaque,  qui ex eius proganie productus sum, si uestre placuerit nobilitati, uestram imploro ciuilitatem, quatenus consilium habeatis, et me preter quemlibet alium diligentes, dominium nostrum, et amoris uinculum consequamini. Nam, Domino auxiliante, et uita comite, ad melioris status uigorem peruenietis, et diuitias, quas sub tempore pristino habuistis.« Quid multa? Ciues illi, consilio communicato, ciuitatem Salerni eius sub fidelitate commiserunt. Sacramentis ciuium omnium diligenter firmatis pollicentes suam nusquam deserere dilectionem. Iurauit statim comes ille Rogerius, quod sine iudicio, et sine culpa eos non capiat, neque capi permittat, neque extra dies duos in expeditione illos perducat, et castellum Turris maioris de illorum  potestate non auferat, et si quis abstulerit eius auxilio sub eorum potestate restituat. Et his actis ciuitatem ingreditur, et ibi honeste commoratur. Audiens autem Beneuentanus populus comitem illum Salernitanam habuisse ciuitatem, quosdam ciuitatis sapientes ei miserunt, dilectionis uinculum, et obsequia pollicendo. At comes ille gratis, et retributionis munera remisit Beneuentanis, uita comite, redditurum. His et aliis ita decursis, uniuersum ducatum Amalphitanorum circumquaque comes ille sue subiugauit potestati; et inde procedens Troianam ciuitatem, et Melphitanam, et totius fere Apulie partes obtinuit. Landulphum quoque de Montemarano, et Landulphum de Sancto Barbato, et Raonem de Fraineta, et Ugonem infantem,  cum omnibus eorum pertinentiis ad suam redegit ditionem. Quibus peractis uictor, et exsultans Siciliam repedauit. Continuo consilio habito, ad ducatus arripiendum honorem animum impulit elatum, et precepit omnibus in terra sua manentibus, ut ducem Rogerium eum uocitarent, quod et factum est. Misit preterea domino pape Honorio munera multa auri et argenti, pollicitando insuper etiam ciuitatem Troianam, et Montemfuscum, ut ducatus ei uexillum et nomen largiretur; quod nunquam tempore illo predictus papa Honorius ei concedere dignatus est. Unde discordia multa, et sanguinis effusio orta est. Qualiter autem sibi predictus pontifex Honorius, et quando ducatum concessit, in subsequentibus, uita  comite, describam. Audiens autem predictus Rogerius  Siculorum comes, prefatum pontificem Honorium petitionibus suis circumflecti non posse, prefato Raoni de Fraineta, et Ugoni infanti, omnibusque circa Beneuentanam ciuitatem fautoribus suis precepit, quatenus quot possent captiuos, perducerent Beneuentanorum, et afflictionibus multis ciuitatem infestarent. Qui uere magis quam fuerat eis iniunctum exsecuti sunt; precipue Rao de Fraineta, qui ualde ciuitatem ex antiquo oderat. Guillelmus igitur, qui tunc Beneuentanorum preerat rector, ferociam, et infestationem prefati persentiens Raonis de Fraineta, consilio habito, die quidem festiuitatis S. Martini totius ciuitatis partes submouit, ut armis acceptis super Raonem illum festinaret, qui libentissime perrexerunt, ut ultionem acciperent de acceptis. At  predictus Rao quinquaginta fere milites et pedites multos secum occultauerat. Unde ex improuiso insiliens multos Beneuentanorum in fugam conuersos comprehendit, et eos turpiter in flumine Sabbati, et extra inuenit. Sicque ad castrum Ceppaluni secum perduxit captiuos, et eis taliter alligatis bona illorum argenti, et auri pro redemptione accepit. His taliter omnibus superius narratis euolutis, predictus pontifex Honorius nichil utilitatis, et uirtutis erga ciuitatem Beneuentanam agere deprehendens, consilio salutis accepto III Kalend. Ianuarias Capuanam ciuitatem adiuit. Continuo predictus Robertus princeps officiosissime illum excipiens ad palatium episcopii Capuani gaudio magno eum castrametari precepit  . Nec mora: prefatus pontifex Honorius  archiepiscopos et abbates accersiri precepit, quatenus ad principis unctionem conuenirent, qui euntes die statuto exsultatione ingenti ad Capuanam ecclesiam conuenere. Archiepiscopus itaque Capuanus iuxta predecessorum suorum priuilegium, presente tanto ac tali pontifice Honorio cum turba uirorum religiosorum, que conuenerat, et episcoporum conuentu, predictum Robertum in principatus honorem inunxit et confirmauit. O quantus exsultationis et gaudii adfuit affectus celorum regem testamur uiuentem, neminem principum uetustorum tali iubilatione et iucunditate nobilitatum fuisse. Audiuimus profecto sicut ex eorum, qui interfuere, comperimus testimonio, quinque millia uirorum ad  tanti principis unctionem conuenisse. Pontifex autem  Honorius tantam episcoporum, et proborum uirorum multitudinem aspiciens, principe illo sacrato, eminentiori ascendens loco, taliter exorsus est: »Domini et karissimi fratres, sicut uestra cognouit caritas, diu est, quo Romanam sedem relinquens, apud ciuitatem Beneuentanam, que specialis Romane attinet sedi, pacificus uenerim, et omnibus abiectis tempestatibus, circa conuicaneos nostros hospitatus sum. Biduo autem post nostri aduentus presentiam Rogerius comes, B. Petri aduersarius circa ciuitatem Beneuentanam milites fere quadringentos ob ciuitatis ruinam, et nostri dedecus inauditum induxit, qui uere horis omnibus ciuium bona depredati sunt, et eorum possessiones assidue incisioni posuerunt. Nos autem uniuersas illorum  sustinentes afflictiones, ut ab illorum desisterent pertinacia, excogitauimus: insuper etiam predictus comes Rogerius cum Ugone infante, et Raone de Ceppaluni pro ciuitatis detrimento grauissime confederatus est, existimans nos timori eius succumbere, et nefandis eius petitionibus operam dare. Ugo itaque et Rao coniuratione tali alligata, quotidie confinia ciuitatis igne ferroque consumere ceperunt. Nos autem omnia, que ingerebantur, aspicientes, solam Dei Omnipotentis misericordiam prestolantes, celestis Regis auxilium et beati Petri inuocabamus. Deinde ne ciuitas prorsus turbaretur Beneuentana, talibus commota afflictionibus, militum amicorum depoposci iuuamen; sicque, prout potuimus, obsistere cepimus eorum pertinacie. Cumque  pro quibusdam imminentibus negotiis ciuitatem Troianam adissemus, prefatus Rao de Ceppaluni Beneuentanos ciues, qui ob uindicandas, quas passi fuerant, contumelias, die festiuitatis B. Martini circa eiusdem Raonis confinia exierant; ira diuina et furore celitus adueniente, ducentos fere captiuos tenuit, et in ima carceris, denudatis corporibus, alligauit. Deinde quosdam captiuorum ciuium Ugoni infanti uiro nefande memorie, et tyranno horribili, ut cruciatibus et suppliciis afficerentur donauit. Qui Ugo dentibus eorum radicitus euulsis, et membratim dilaceratis, pretio eorum accepto, distraxit. Eos uero quos Rao ipse detinuit, periculo famis, et frigoris iugiter affligere non desistit. Quid multa? uniuersa,  que excogitari possunt, conuicia Beneuentanis captioni positis inferuntur. Preterea die noctuque minantur, ut comitem illum Rogerium anathemati  deditum super ciuitatem inducant Beneuentanam, et de B. Petri uirtute eductam, sue obtineant ditioni, et potestati. Insuper uobis omnibus, qui ciuitatum dominia, et castrorum uigores tenetis, terroribus multis, uariisque tempestatibus minitatur, quatenus unicuique uestrum munitiones, et in quibus confiditis arces auferat, et secundum eius uello uitam uestram disponat, et prout uult et quomodo uult, de ciuibus peregrinos faciat, et de uiris locupletatis pauperes statuat, et egenos. Nos itaque mentis sue iniquitatem, et excogitationes quibusdam signorum coniecturis, per eos, qui hactenus perpessi sunt, cognoscentes, longe lateque uitauimus, et pollicitationes suas tanquam uirus mortiferum fugientes, nullo modo paruimus, neque, ut ita dicam,  auribus percipere dignati sumus. Auri quippe et diuitiarum o quantas pollicitus est cumulationes, duntaxat, si ei ducatus honorem largiri uellemus, diuitiarum sane illarum multimodas euitans promissiones, tum pro Romane sedis honestate, quam conseruare certaui, tum pro uestri exsilii, quod horis omnibus terrore expaui, Deum omnium factorem seculorum, qui renes scrutatur, et corda, deieci et dedignatus sum. Pro uestra, credatis, confusione, et expulsione diuitias tantas promiserat; excogitans ad eius libitum me usquequaque deuoluere, et consensum uestre largiri exsulationi. Ego uero dilectionis uestre uinculum amplexatus, mori prius uobiscum elegerim, quam eius pollicitationibus nefandis adherere. uitam igitur, mortisque asperitatem, karissimi  confratres, et filii in uestra tenetis electione, et uoluntate, dummodo pugnare uelitis, et uigorem honestatis tueri ad inuicem exestuatis: prudentiam uestram certissimam expertus sum, nichilque restat, nisi ut omni desidia abiecta, et cordis torpore deposito, Romane sedis dignitatem, que pro uobis omnibus assidue interuenit, defendatis, et uobisipsis, quem tenetis uigorem, et filiis uestris conseruare conemini. Subuenite itaque, uiri fortissimi et bellatores perspicui, et dum tempus prosperitatis succedit, uiribus cunctis iustitie, quam amplectimur, seueritatem ad ardua subleuemus. Deus enim, qui iustitie uia est, et lux ueritatis, et B. Petri apostoli interuentio nos quotidie liberabit, et auxilium a  sancto eius solio pietate assueta largietur.« Hec et multa his similia pontifice Honorio lacrymis irrigantibus predicante, uox militum populique omnis, qui  conuenerat, efficitur, et una concordia clamauere se, suaque omnia pro B. Petri fidelitate, et sua tradituros. Nouissime Robertus nouiter princeps statutus coram omnibus taliter pollicetur: »En, Pater uenerabilis, et personam, quam aspicis, et totius principatus mei, quem tradidisti, uirtutem tue committo ditioni, et ad tuum imperium omnia subiacebunt.« Idipsum Rainulphus comes, et multi alii proceres et episcopi, qui conuenerant, pollicentur. O quales, ector, promissiones, si adesses, aspiceres, et que ex eorum promissis oriebantur lacrymationes, quas si uniuersas enarrare uoluissem, fastidium auditoribus oriretur! Audiens autem apostolicus Honorius multitudinem illam ad eius exorationes consentaneam dedisse concordiam, Saluatori omnium Deo, et  beatis apostolis Petro et Paulo gratias egit, qui in se sperantibus subuenit, et quotidianum prebet auxilium. Continuo ex auctoritate diuina, et beate Marie uirginis, et sanctorum Apostolorum meritis talem eis impendit retributionem; eorum uidelicet, qui delictorum suorum penitentiam sumpserint, si in expeditione illa morientur, peccata uniuersa remisit; illorum autem, qui ibi mortui non fuerint, et confessi sunt, medietatem donauit. Audiens itaque prefatus princeps, et comes Rainulphus tanti beneficii gratiam ab Honorio pontifice prolatam, alacritate ingenti locupletati, cum uniuersis, qui conuenerant ad eorum propria secesserunt. Nec mora: totius sui principatus orbem, et comitatus, preconibus tonantibus, feriunt, ut unusquisque ad pontificis  paretur solatium. Populus autem uniuersus eorum imperio consensit. Accesserunt interea predictus princeps, et comes Rainulphus ad pontificis presentiam, et ei salutis consilium inuentum intimauere, prius uidelicet Ugonem infantem a comite illo conueniri oporteret, quoniam quidem datis inter se, et acceptis securitatibus alligati uidebantur. Apostolicus autem dictis illorum et assensum prebuit, et eorum fidem commendauit. Confestim quosdam suorum procerum comes ille accipiens ad Ugonem conueniendum, ut iustitiam ei sequatur, delegauit, addens in mandatis, ut obsides, et fideiussores acciperet, quatenus securitate omni adhibita, curiam comitis ad iustitiam faciendam ueniret. Quid multa? neque obsides uoluit, nec curiam comitis adiuit.  Comes igitur protinus omnia pontifici Honorio patefecit, deinde prefatus princeps et comes, sicut polliciti sunt, militum copiosam manum et peditum innumeram multitudinem arripiens super castellum ipsius Ugonis infantis, nomine Lapillosa commeauit. Audiens Guillelmus tunc rector Beneuentanus castellum illud sic obsessum fuisse, ciuitatis totius partes uoce preconis intonuit, quatenus armis eductis ad expeditionem illam properarent. Populus itaque paratus ad necessaria expeditionis citissime festinauit. Triduo autem post prefatus rector sumptis secum fere duobus millibus hominum super castellum illud tetendit. Cumque sic acriter castrum illud obsessum fuisset, silua, que ob ipsius castri  tuitionem longo ex tempore surrexerat, celeriter incisa, et in ignem est conuersa. Deinde Beneuentanus populus unanimiter aggregatus castri illius aggreditur munitionem, et eo aggresso, uiriliter expugnatum est: capi quidem, et comburi potuisset, dummodo comitis Rainulphi auxilinm subueniret; sed quia comes ille, prout poterat, auxiliari noluit, Beneuentanus populus ad sua castra fatigatus reuertitur. Altera autem die adueniente Beneuentanus aspiciens populus comitis auxilium et principis non ita uiriliter adesse, prout polliciti sunt apostolico, pauore tedioque correpti super talibus dilationibus mirabantur. Mane autem facto predictus princeps tentorium suum, et apparatum eius amoueri precepit. Deinde comes Rainulphus pro tempore  niuali et periculoso instanti, manere excusabat in tanta expeditione, sicque una cum principe discessit. Rector igitur illorum deprehendens excusationes, ut populus omnis ad ciuitatem reuerteretur, precepit. Nec mora, iussa sumentes, cursu rapido repedauerunt; obsidio autem illa Iu Kalend. Februarii facta est. Prefatus itaque pontifex, qui apud Montemsarculum morabatur, castrum illud sic dimissum fuisse deprehendens, et pollicitationes principis, et comitis non circa eum prospere commorari dolore inaudito turbatus, ultra quam credi potest condoluit infremendo. Continuo iter arripiens Romanos fines adiuit. Princeps itaque, et comes dolosas suas machinationes circa pontificem excusabant Honorium. Apostolicus autem uniuersa que  facta fuerant, et audita, cordis secreto conseruans, toruo, ut ita dicam, lumine eos aspectans, sicut mente conceperat, festinauit. Quibus ita peractis, Gualterio Tarentino precepit archiepiscopo, ut Beneuentum ueniens ciuitatis negotia studiose curaret, et eius consilio ciuitatem tueretur. Insuper etiam rectori prefato mandauit, ut solidos de regalibus acceptos archiepiscopo illi committeret, de quibus milites ciuitatis armarentur, et auxilium secundum uires preberetur. Rector itaque solidos illos militibus largiri distulit, dum usque litteris propriis mandatum accepisset, et imperio accepto equitibus solidos illos largitus est.

Anno 1128 Dominice Incarnationis, et Iu anno  pontificatus domini Honorii pape, mense Martio uI indictionis; hoc anno papa Honorius uenit Beneuentum cum ducentis militibus Romanorum, et inuenit Robertum principem Capuanum, et comitem Rainulphum cum exercitu magno, et ciuium Beneuentanorum multitudine super castellum turris palatii, et illud ualde expugnantes, et obsidentes, quod castellum erat Ugonis infantis. Ugo enim ipse contra predictum principem, et comitem Rainulphum instabat, et castro illo sic obsesso, et mirabiliter expugnato, dominus, qui illud obseruabat, quia illud defendere non ualebat, in potestate principis et comitis tradidit. Quibus ita peractis, predictus apostolicus Honorius audiens comitem Rogerium Siculorum contra eius uoluntatem quotidie insistere  et Apulie partes detinere, Robertum principem nomine et comitem submouit, ut, exercitu congregato, super comitem illum Rogerium festinent: quid multa? simul cum principe et comite illo Apuliam descendit predictus apostolicus, et Grimoaldum Barensem et Tancredum uocari precepit, ut omnes unanimiter aduersus comitem Siculorum insistant, quod et factum est. Comes itaque Rogerius sentiens apostolicum cum exercitu ualido militum et peditum, et baronibus illis aduersus se uenientem, in montana secessit, deuitans apostolici uirtutem, ne aliquo modo aliquid ei sinistrum contingeret, et sic per quadraginta dies apostolicus ille ardenti sole mensis Iulii fatigatus comitem illum obsedit. Interea predictus princeps, quia delicati corporis erat et  laborem sustinere non poterat, cepit a fidelitate apostolici declinare, excogitans qualiter castra eius dimitteret, et ad propria repedaret, et tentoria sua amoueri fecit, et iter arripere conabatur. Apostolicus itaque principis fraudem, et aliorum baronum deprehendens, pactis interuenientibus, ducatum predicto comiti Rogerio per cancellarium Americum, et cencium Fraiapanem se daturum promisit, et ut comes ille circa Beneuentum ueniret, ibique ducatus honorem ei firmaret. Et his actis, Beneuentum apostolicus ille reuertitur, et comes ille, exercitu suo aggregato, Beneuentum uenit, et in monte Sancti-Felicis castrametatus est. Inde, pactis inter se compositis et promissionibus adimplendis, predictus apostolicus in octauo die Assumpttionis sancte Marie  dicatus honorem comiti illi in conspectu fere uigenti millium hominum largitus est, ad Pontem scilicet Maiorem iuxta fluminis ripam post solis occasum, multis enim negotiis interuenientibus, dies ille totus disputando inter se consumptus est. Et quia comes ille ciuitatem Beneuenti introire dubitabat, ideo predictus apostolicus foris, ut dictum est, ad predictum Pontem exiuit, et ducatus ei tribuit honorem et ducatu accepto, dux ille sacramento iurauit non esse in facto uel consensu, ut B. Petrus et dominus papa Honorius, eiusque successores Catholici ciuitatem Beneuentanam perdant, et principatum Capuanum non capiat uel permittat ad capiendum. Et his omnibus actis Salernum reuertitur, et Siciliam  repedauit. Diebus autem non multis elapsis predictus pontifex Honorius consilio accepto Romam reuersus est. Sed priusquam urbem Romam ingrederetur, pars quedam Beneuentanorum secundo die stante mensis Septembris, Guillelmum tunc Beneuentanum  rectorem in sacro palatio Beneuentano gladiis eductis occidit. uidelicet miser ille rector furorem partis illius fugere tentans post altare S. Ioannis de Capella palatii fugit, et ibi se occultans infra pedes Ioannis presbyteri, qui ibi missam tunc celebrabat, se abscondit, sed euadere non potuit. Ibi uero cultris percussus est, et foris eductus de palatio illo proiicitur, et pedibus eius funem ligauerunt, sicque per ciuitatis plateam usque ad Carnariam Sancti Laurentii, heu miser! lapidibus obrutus productus est  . Et eo defuncto, populus ciuitatis furore arreptus, domum Potonis Spitamete, et Ioannis, et Guislitii iudicum, et Transonis, et Laurentii, et Lodoici medici destruxerunt. Ipsi uero, et Dauferius iudex, populi cauentes superbiam ad Montemfuscum  fugiunt. Continuo communitate intra se ordinata, populus fere totus iurauit, ut extunc, et septem annis completis, et quadraginta diebus non esset habitator ciuitatis predictus Poto Spitameta cum aliis supradictis, qui ciuitatem exierunt.

Eodem anno Ioannes abbas Sancte Sophie octauo die stante mensis Nouembris mortuus est, et Franco, qui tunc erat mansionarius electus est. Audiens autem predictus pontifex mortem rectoris illius sic contigisse, dolore turbatus ualde, ciuitati Beneuentane minatur ultionem pro tali facinore insectari. Continuo concilio accepto miserunt ad predictum pontificem legatos, qui dicerent mortem rectoris per stultos et uiros iniquos aduenisse, rogantes ut rectorem idoneum mitteret, et pacem donaret Beneuentanis.  Pontifex autem consilio accepto dominum Girardum cardinalem rectorem nobis mandauit.

Anno 1129 Dominice Incarnationis. Hoc anno predictus papa Honorius Beneuentum uenit, et mense Augusto predictum Franconem abbatem monasterii Sancte Sophie consecrauit, et precatur Beneuentanos, qui communitatem fecerant, ut predictum Potonem Spitametam cum iam dictis ciuibus, quos de ciuitate eiecerant, in ciuitatem reuocarent Beneuentum, quod obtinere non potuit. Unde apostolicus ualde iratus de Beneuento exiuit, et ad uicum quemdam, qui dicitur Leocabante, secessit et rogauit predictum ducem Rogerium, qui ibi morabatur, ut in mense Maio uenturo cum exercitu ueniret,  et de ciuibus Beneuentanis ultionem acciperet, quod dux ille sacramento iurauit taliter facturum. Inde apostolicus ille ad castrum Ceppaluni adiuit, et ciuitatem predari fecit, et sic ualde iratus Romam repedauit. Et hoc anno corpora sanctorum Ianuarii,  Festi et Desiderii Roffridus tunc archipresul foras produxit de altari, in quo antiquo tempore iacuerant, et reuera non honeste, sicut decebat loco illo manebant. Unde in basilicam, quam Gualterius Talentinus archiepiscopus, pro sanctorum illorum dilectione construi fecerat, magno cum honore et letitia, predictorum sanctorum ossa collocata sunt, nobis uidentibus et de illorum ossibus osculantibus.

Eodem anno dominus papa Honorius medio mense Februario uiam uniuerse carnis ingressus est ad Dominum; et dominus Innocentius electus est, post quem Innocentium die ipso ad horam tertiam Petrus Portuensis episcopus Petrum filium Petri Leonis elegit pro Anacleto. Deinde Innocentii illius electionem damnantes, Anacleti pontificis electionem confirmabant:  cumque Leo Frangenspanem, qui partem Innocentii sequebatur, electionem Anacleti audiuisset, cepit Romanos ciues fideles suos, et amicos exhortari, ut eius fauerent auxilio. Inde Leo germanus prefati Anacleti, erario aperto, totum fere populum Romanum rogauit, ut iuxta uires fratris electionem tueretur, quod et factum est. Sicque ab utraque parte grauiter ciuile bellum seuissimum inceptum est.

Anno Dominice Incarnationis 1130, mense Martio uIII indictionis. Cum predictus Anacletus electus fuisset, Beneuentanis mandauit, qualiter ipse electus fuisset, et ut Beneuentani sibi facerent fidelitatem.  Prefatus igitur Innocentius consecratus pontifex uidens populi Romani diuisiones et ciuilia bella quotidie oriri, consilio habito, ultra montes perrexit ad regem quidem Francorum, et ad alios Romane sedis fideles, qui honeste et diligenti cura ab eis susceptus est. Continuo apud Rhemensem ciuitatem synodum celebrauit; ad cuius conuentus presentiam. archiepiscopi et episcopi fere centum  et quinquaginta, conuenere. Ibi Anacletum illum, et eius fautores uinculis excommunicationis alligauit.

Eodem anno predictus Roffridus Beneuentanus archiepiscopus mortuus est, et Landulphus filius Roffridi de Garderisio electus est in archiepiscopum.

Eodem anno, predictus Anacletus uenit Beneuentum;  deinde Abellinum ciuitatem iuit, et cum predicto duce Rogerio stabiliuit, ut cum regem coronaret Sicilie. Et his statutis, Anacletus ille Beneuentum reuertitur, et dux ipse Salernum, deinde Siciliam remeauit. Anno igitur ipso predictus Anacletus cardinalem suum, Comitem nomine, ad ducem illum direxit, quem die Natiuitatis Domini in ciuitate Palermitana in regem coronauit. Princeps uero Robertus Capuanus coronam in capite eius posuit  , cui non dignam retributionem impendit. Et eodem anno ipse Anacletus consecrauit Rome predictum Landulphum archiepiscopum. Et his omnibus actis, idem rex Rogerius, exercitu congregato, comprehendit  Amalphiam; cumque predictus Anacletus, ut supra cum duce Rogerio apud ciuitatem locutus esset Abellinum, Beneuentum reuertitur, et consilio accepto uocari fecit predictum Ioannem, et Dauferium, et Benedictum iudices, et Lodoicum medicum, et Potonem Spitametam, et accipiens ab eis ducentos solidos reduxit illos in ciuitatem, et omnes illorum possessiones concessit eis, deinde cum illis, et aliis suis fautoribus tractauit, quomodo communitatem frangeret, que infra ciuitatem coniurauerat a tempore mortis prenominati Guillelmi rectoris. Sepissime etenim relatum fuerat, quod ob eius infestationem, et ciuitatis detrimentum communitas illa fuisset ordinata maxime a tempore predicti pape Honorii, quatenus idem papa eis, qui rectorem  illum interfecerant, nocere non posset. Item sibi narratum fuerat, quomodo idem pontifex Honorius Beneuentum uenisset post mortem predicti rectoris, et cum ciuibus satis, satisque fuisset locutus, ut iudices illos, qui ab illius morte rectoris exsulauerant, in ciuitatem permitterent introire, et ad domos eorum, quamuis destructas, remeare, quod obtinere non potuit. Unde, ut prediximus, idem pontifex Honorius ualde iratus de Beneuentana ciuitate exiuit, et cum duce Rogerio de ciuitatis tractauit desolatione. His et aliis multis predicto Anacleto de communitate illa sic ordinata relatis, continuo consilio predictorum iudicum et aliorum eius fautorum communicato, Anacletus ipse Robertum Capuanum principem, qui tunc sibi fauebat, uocari precepit,  ut uirtute militum copiosa stipatus ad eum festinaret, qui nunctis acceptis, sicut mandauerat accelerauit. Confestim fractionem communitatis faciendam cum eo disponens, precatur eum, ut super hoc uiriliter auxilietur. Quid multis? die constituto in octauis quidem Epiphanie, et prefato principe cum suis insistente, uocatur Rolpoto de S. Eustasio, qui precipuus super illa uidebatur communitate feruentior, et Beneuentus de Ioanne de Rocca  , ot Roffridus de Anselmo, et Dauferius Barbe maioris, aliique eiusdem Rolpotonis sequaces, qui acciti in palatio Dacomarii, ubi tunc Anacletus ipse consilio celebrato morabatur, conueniunt, ut, quid Anacletus peteret, audirent. Ex aduerso denique Crescentius tunc rector fere quadringentos suos uocauerat fautores  armatos, ut eos uocatos sine audientia caperet. Continuo Anacleti fautores sic armati, et principis uigorem habentes insurgunt, armisque eductis Rolpotonem illum, et cunctos qui cum illo uenerant, turpiter comprehendentes in palatio illo Dacomarii uinctos tenuerunt, deinde per plateas eorum amicos inuentos comprehenderunt. Ioannem uero quemdam, ut ita dicam, iocularium ultra quam credi potest, lapidibus gladiisque diuersis trucidant, qui  sic trucidatus et uulneribus multis afflictus de eorum manibus semiuiuus euasit, qui plures postea aduixit annos. Cumque prefatus Rolpoto cum sequacibus suis taliter captus fuisset, statuit predictus Anacletus, ut Persicum et Roffridum iudices caperet, qui actibus illorum consenserant, et quorum consilio longo sic tempore communitas illa regnauerat. Predictus autem Persicus et Roffridus iudices huiusmodi consilia per amicos sentientes, ciuitatem silentio exeuntes manus Anacleti, et inimicorum euaserunt; sicque per dimidium fere annum exsulauerunt. Audiens itaque predictus Anacletus sic Persicum, et Roffridum diffugientes mirabiliter contristatus est, et mirabatur, quomodo eius consilium esset patefactum. Excogitauerat enim, ut si iudices  illi capti fuissent, in Siciliam illos captiuos, Beneuentum nunquam reuersuros transmitteret. Et his actis a compluribus predicti Rolpotonis amicis Anacletus ille rogatur, ut Rolpotonem illum a uinculis soluat, qui orationibus eorum fauens a uinculis eum absoluit, qui sacramento firmauit iam amplius communitatem illam, uel aliam nunquam tenendam. Alios uero eius sequaces sacramentis ligatos de ciuitate proiecit, ut sine ipsius Anacleti uoluntate, uel sui rectoris non ingrediantur ciuitatem. Quibus omnibus ita peractis, predictus Anacletus die Kalendarum Martiarum Salernum iuit, deinde consilio accepto Romam redeundi disposuit. Cumque de captione predicti Anacleti Rolpoto ille euaderet, cepit mirabiliter mirabiliusque multas, uariasque  in pectore moliri machinationes, qualiter contra Anacletum, et eius fautores, qui se turpiter comprehenderant, et quorum institutione hortum suum uendiderat sexaginta Romanatos, quos predicto dederat Anacleto; aiebat quidem Rolpoto ille, morti se prius uelle succumbere, quam captiuitatem suam, et amicorum suorum impunitam dimittere. Cepit itaque noua quotidie experiri consilia, et contra suos aduersarios toruo semper uultu, et animo excogitare.

Anno 1131 Dominice Incarnationis mense Martio: diebus non multis euolutis predictus Beneuentus cum sequacibus suis, octauo die intrante mensis Maii, armis acceptis, Beneuentum ingrediuntur, et domum ipsius Dauferii Basaforte ascendunt, ibique  audaci animo permanserunt. Miserunt itaque amicis suis, ut ipsis in plateam propalatis unanimiter subueniant, et de aduersariis suis accipiant ultionem, quorum consilio de ciuitate expulsi fuerant: nec mora, predictus Beneuentus, et eius sequaces ceperunt uiriliter gladiis lapidibusque debellare. Audiens igitur predictus Crescentius rector sic eos audacter ciuitatem fuisse ingressos, turbatus animo, et ualde admirans campanam Palatii pulsari precepit,  quatenus omnes sui fautores cursu rapido ad eos eiiciendos festinent. Quid plura? armis eductis ad domum Dauferii Basaforte descendunt, et uiriliter defendere conantur, ne sic ciuitas ab eorum inuasione turbetur. Beneuentus autem, et socii eius amicorum suorum auxilium non adesse aspiciens, domum illam Dauferii ascendunt, et per domos alias diffugientes, et plateas, de ciuitate exeunt, et de manibus persequentium incolumes euaserunt, et, eis sic fugientibus domum predicti Dauferii, et aliorum qui eis consenserant, prostrauerunt. Ab illo autem die discordia multa et inaudita inter conciues orta est. Persicus interea, et Roffridus iudices, timore inimicorum coacti ciuitatem Beneuentanam ingredi non audebant, tandem cognoscentes predictum Anacletum  Capuanam ciuitatem applicuisse, ut Romam reuerteretur, habito consilio ciuitatem ipsam Capuanam audacter ingrediuntur. Inde Robertum principem tunc Anacleti fidelem suppliciter precantur, ut eius intercessione amorem Anacleti inuenire mereantur, et licentiam ad possessiones suas remeandi. Robertus itaque princeps absque mora, Anacletum adiit, et eum pre dilectione eorum inuenienda pulsauit. Quid multis? petitionibus principis Anacletus fauens litteris datis, licentiam redeundi, et secure habitandi in ciuitate eis largitur; ii uero redeuntes ad Portam Sancti Laurentii peruenerunt, disponentes ad propria, fronte libera, sicut ab Anacleto acceperant, reuerti. Sed turba inimicorum copiosa simul cum predicto Crescentio insurgens, crudeliter,  ne introirent, minatur. Ipsi uero proteruiam eorum, et minarum copiam sentientes, salutis consilium arripiunt, et ad predictum sunt reuersi Anacletum, qui adhuc Capue morabatur. Continuo pedibus eius prostrati, omnia, que dicta queque facta super se fuerant, e uestigio retulerunt. Anacletus igitur super hoc iratus, cepit contra Beneuentanos mirabiliter minari. Tandem ex consulto principis eos ad ciuitatem remisit, dans eis cardinalem suum, ut eo uiso et audito fidem darent, eosque pacifice ad propria eorum reuerti permitterent. uenerunt itaque cum predicto cardinali, quo audito, omnique deposito furore cum ciuibus ciues ipsi permanserunt. Interea prefatus Rolpoto amicorum suorum fretus auxilio die noctuque noua semper consilia et conuenticula  super prefato Crescentio, et eius conspiratoribus palam quandoque, priuatim aliquando adinueniebat. Tractabat quidem Rolpoto de Crescentio et eius consentaneis ultionis penam accipere, reminiscens doloris, et captiuitatis, simulque horti sui uenditionis, et qualiter sexaginta Romanatos per eos perdidisset. Predictus autem Crescentius Rolpotonis illius, et eius amicorum murmur, et minarum terrores deprehendens de palatio curie descendit, et apud monasterium Sancte Sophie permansit: relatum siquidem  ei fuerat, quod sicut predictus Guillelmus rector, ita et ipse in palatio trucidari disponebatur, qui quidem ferociam talem, et mortis asperitatem deuitans, quasi securus infra ipsius monasterii claustra manebat. Amici igitur ipsius Crescentii, et prefati iudices ad eum animose conueniunt, et eum hortantur, ut curie statum simul cum eis obtineat. Ipse uero Crescentius hortationibus eorum, et monitis nullo uoluit modo fauere. Nam per amicos reuera suos sepe ei referebatur, quod si palatium reuerteretur, membratim eum diuiderent morte inopinata; unde, ut prediximus, Crescentius ipse minas illorum et terrores deuitans, infra idem monasterium usque ad festiuitatem Sancti Angeli, que III Kalend. Octobr. colitur, moratus est. Cernens  preterea predictus Crescentius rector Rolpotonem illum, et eius auxiliarios die noctuque minarum terrores, et conuicia super se exercere et euidenter super eum uelle insurgere, cepit cum fautoribus suis studiose tractare qualiter tanti ueneni mortiferi flammas posset exstinguere. Predictus interea Rolpoto horis omnibus minabatur, quod si Crescentius ipse sexaginta Romanatos, quos Anacletus ei abstulerat ei non reddidisset, remota omni caligine, de corpore eius inauditam sumeret ultionem. Aduocans igitur predictus Crescentius suos omnes fautores, cepit cum eis agere, quid super hoc esset faciendum. Pars quippe eius amicorum diligenter, et dolo remoto, Crescentium illum hortatur, et monet ut illos sexaginta Romanatos de curie regalibus predicto redderet  Rolpotoni, quatenus uel sic a tanta ruina, et timoris tempestate secure possent permanere. Ad hec Crescentius ipse coram eis aiebat se Romanatos ipsos ei reddere dubitare, precipue cum Anacletus ille in scriniis suis pecuniam illam detulisset. Unde timens asserebat, quod si pecuniam illam sine Anacleti consilio redderet, proculdubio eius incurreret furorem. Dum hec, et alia Beneuenti geruntur, Crescentius ipse legatum suum ad Anacletum direxit, notificans omnia que ei acciderant, et qualiter pro pecunia Rolpotoni ablata, ipse cum amicis suis mortem quotidie exspectaret. Insuper quod pro ipsius Rolpotonis timore de palatio descendisset, et infra Sancte Sophie cenobium permansisset: nunc uero et de pecunie illius redditione, et de ceteris, que ad uos  misimus, quid sit agendum, nobis remittatis  . Predictus itaque Anacletus huiusmodi sinistrum accipiens legatum, dolore cordis turbatus, uocari fecit quosdam suorum amicorum, et cum eis, quid facto opus esset, tractauit. Quedam uero pars eius amicorum, ut redderetur pecunia, pro qua rector eius, et ciuitas turbata trepidabat, confirmauit. Sed Anacletus, ut erat uiperei cordis, deiecit consilium, et Crescentio delegauit, pecuniam illam non reddere. uita enim comite, ipse Beneuentum ueniret,  et tempestatis huius turbinem ad portum perduceret salutis. Reuersus igitur ab Anacleto legatus litteras hec omnia continentes prefato dedit Crescentio, qui magis magisque confisus litterarum continentias adimpleuit. Audiens autem prefatus Rolpoto Anacletum sic precipientem, et Crescentium reddere dubitantem, cepit feruentius inflammari, et cum Roberto principe Capuanorum et Rainulpho comite meditari, qualiter de Crescentio rectore et eius amicis, qui causa perditionis eius fuerant, ulciscatur, quod postea rei probauit euentus. His et aliis conflictationibus inter se habitis, et pro multis antiquis inimicitiarum generibus, que ad memoriam ducebantur, concordia illa ad fructum tranquillitatis perduci non potuit. Prefatus igitur princeps et  comes Rainulphus Rolpotonis illius dulcia audientes colloquia, et aureas argenteasque pollicitationes, sacramentis communibus iurauerunt, cum res et tempus expostularet, sibi ad inuicem subuenirent. Sed ne tempus tarditatis me apprehendat describendi, ad ea que necessaria imminent et opportuna uidentur, succincte festinemus. In subsequenti igitur tractatu, uita comite, describemus, qualiter predictus Crescentius cum predictis iudicibus, aliisque eorum amicis, et alii fere quadringenti tali inuenta occasione de ciuitate fuerunt exsulati. Plura etenim ueritate munita, et que ipse uiderim omni remota dubietate si singillatim describere uellem, et tempus deficeret, et ego, licet incultus, sub tanti laboris sudore defessus succumberem. Nihil etenim  lectoribus, et audientibus proderit mendacia proferre, et uanitate repleta, cum tot, ut predixi, uera habeantur, que, Domino fauente, ad posteritatis memoriam ducere curamus.

Anno igitur 1132 Dominice Incarnationis, mense Martio IX indictionis  , luna splendorem ortus sui derelinquens in sanguinis colorem conuersa est, quam nos aspicientes prodigium fore credidimus. Hoc anno predictus Anacletus uenit Salernum. Eodem anno prefatus rex Rogerius uidens Tancredum de Conuersano uirum utique prudentem, et animosum, rebellem sibi et resistentem, consilio habito exercitum congregauit, et super castrum Brindisii eiusdem Tancredi festinauit, et illud terra marique  obsedit, sicque mirabiliter expugnatum sue illud obtinuit potestati, et his actis super ciuitatem Barensem exercitu conuocato festinauit. Nec mora; ciuitatem illam diuersis cepit expugnare machinationibus, per quindecim uero dies ciuitas illa obsessa et expugnata est. Tandem ciuium Barensium traditione  manifestata ciuitas ipsa ad regis potestatem tradita est  , et ciuitate ipsa sic comprehensa, Grimoaldus princeps uir ualde mirabilis et bellicosi spiritus a quibusdam conciuibus captus est, et ad regis potestatem perductus, quem rex ipse confestim captiuum cum uxore sua et filiis ad Siciliam mandauit, sicque totam Apuliam sue subegit potestati. His ita peractis minabatur rex ipse principem Robertum, et Rainulphum comitem exheredare. Eodem anno rex prefatus deprehendens comitem ipsum Rainulphum conuicia multa, et afflictiones Mathildi uxori sue inferre eiusdem regis sorori, quam ultra quam credi potest, diligebat, consilio habito, ipsam suam sororem uocari mandauit, quam honeste accipiens eam dulcibus colloquiis  consolatur, et eam in Siciliam mandauit. Hoc anno rex ipse predictum principem, et comitem Rainulphum cum ducentis militibus ad auxilium predicti Anacleti Romam delegauit, et eis euntibus, sicut predixi, uxorem iam dicti comitis, et filium, et ciuitatem Abellinum ei abstulit; cum autem princeps et comes Roma reuerterentur, turbati animo, et dolore immenso percussi mirabantur, qualiter rex ipse eius uxorem abstulisset, precipuo tamen comes Rainulphus, cuius uxor carissima, et filius sic ablata fuisset, palam quandoque, aliquando priuatim lacrymis conquerebatur manantibus, iniuste coniugem et filium perdidisse. Inde per seipsos, et amicos eorum predictum Anacletum rogauerunt, ut a rege Rogerio impetraret reddi  filium, et uxorem. Anacletus igitur regem per nuntios precatur, ut uxorem comiti redderet, et filium, quod obtinere non potuit. Unde comes ille dolore accensus, ultionis tempora rogabat. Quid multa? cum predicto principe et magistro militum Neapolitanorum, et aliis amicis alligatus, cum duobus millibus equitum et pedestrium multitudine propalatus exiuit. Exiuit quidem letanti animo, et intrepidus, et morti primum succumbere desiderabat, quam exheredatus ab illo aliena peteret, et incognitas partes adiret. Famam uero Barensis ciuitatis, et Grimoaldi principis, et Tancredi, quos olim dilexerat, ante oculos ferens, et qualiter eos afflixerat malis, mori gladio orabat, et ense deficere, quam  tali, tantaque regis potestate colla ligare. Nec mora, princeps ille et comes, ut fati sumus, cum duobus millibus equitum, et peditum armatorum magnitudine innumera pugnaturus, et defensurus a regis proposito in planitiem montis Sardi castrametati sunt. Celorum quidem regem suppliciter precantur,  ut celesti accincti auxilio minas regis, et timorem euadere possint. Quotidie comes ille suos lacrymando orat et monet, quatenus solius Dei fiduciam habentes, timorem abiiciant et terrorem deponant; gloriosius quidem toto mundo narrabitur nos in iustitia confidentes, et propria tueri et mori primum in ore gladii, quam pati alienas manus nobis uiuentibus nostra inuadere, et de ciuibus delicatis peregrinos efficere. uox itaque omnium una efficitur, et ad illorum petitiones uertuntur; sicque die noctuque inuigilantes celestem uictoriam inuocabant. Cumque, ut supra diximus, rex Rogerius ciuitatem Barensem sue subiugasset potestati, et Tancredum de Conuersano a totius Apulie finibus expulisset, exercitu uiriliter, acriusque congregato, circa Beneuentanos  fines aduenit. Continuo in planitiem pontis Sancti ualentini ciuitati proximam, rex ipse tertiodecimo die mensis Iulii intrante castrametatus est. Deinde consilio accepto legatos Roberto principi Capuano et comiti Rainulpho mandauit, ut iustitiam sibi ex multis uariisque querimoniis consequatur. Princeps autem, nuntiis auditis in conspectu omnium suorum, taliter respondit: »Sciat reuera rex uester, quem dicitis, quoniam nullo modo ei iustitiam faciemus, donec comiti Rainulpho uxorem et filium restaurabit; super etiam ciuitatem Abellinum, et castrum, quod sibi abstulit, in eius potestate largietur  .« Et legatis illis reuertentibus princeps ille uniuersos suos milites tria millia  fere numero et quadraginta millia peditum armatorum, quos rogauerat congregari, mandauit, quatenus ad tale tantumque negotium uiribus totis parati inuigilarent, et taliter oratio incepta discreta, et diligenti cura alloquitur: »Certissimum, domini et fratres, agnouimus uos pro libertate uestra augenda, domos, uxores filiosque uestros, et uniuersa bona dimisisse, et armis solummodo uestris acceptis, solam Dei Saluatoris misericordiam inuocantes in medium conuenisse. Audistis etenim, et nos ueritate perfecta accepimus, qualiter erga ciuitatem Barensem gesserit, et quomodo talem, tantumque Grimoaldum principem ab honoris gloria turpiter afflictum exsulauerit catenatum. Tancredum uero, et eius probitatem quid memorem? uos ipsi audistis, qualiter  ei ciuitates omnes, et oppida dolo inuento eripuit, et transmarinas partes eum destinauit. Giffredum quoque comitem ad qualem afflictionem ciuitatum suarum perduxerit, credimus uestram non latere probitatem: omnes namque potentes uiros, et illorum diuitias gutture aperto desiderat, et ne ei resistant, terratenus sternit, et in puluerem gloriam illorum sine aliqua manu pietatis inducit. Heu nefas et morte dignissimum, sic omnium nostrum gloriam sitibundo pectore uelle consumere et gladio euaginato sine misericordie fonte nos omnes ad mortis periculum destinare! Succurrite itaque uiri fortissimi,  et uobis, inquam, ipsis subuenite, ut, dum tempus auxilii et consilii nobis superest, a tanti uiri faucibus et potestate effrenata libcrari ualeamus. Sola namque salutaris Dei fiducia in omni nostra manet dispositione, et in uestris armis, que accepistis, omniumque bonorum amissione uestrorum consolatio uestra inflammetur. Consolandum quippe est, ut spes in uictoria habeatur. Nos pro augenda libertate sanguinem uolumus fundere, et in alienas manus nullo modo peruenire. Timorem itaque mortis abiiciamus huiusmodi, et iustitiam defendentes unanimiter moriamur, ut toto orbe terrarum fama nostre uirtutis inueniatur. Rex celorum Dominus, fratres, iustitiam nostram inspiciat, et qui Machabeorum orationes clamantium exaudiuit, nostras  dignetur accipere afflictiones. Quid enim prodest, dilectissimi, turpiter in mundo isto manere et afflictionibus subiacere, cum post multas miserias, et pericula que nobis succedunt, mors ex improuiso horribilis accidit, et calamitatibus nostris, diuitiisque finem terminumque imponit? Gloriosius igitur erit pro iustitia, quam speramus deficere, quam gentis nostre mala uidere, et periculose exsulati diem claudere extremum. Notum preterea uestre significamus fraternitati, ut pro securitate nobis ad inuicem data obsides filiorum nostrorum, et consanguineorum ponamus, ponendum quippe est, et letanti animo faciendum, ut unusquisque nostrum securus, et timore deposito alter alteri  fidem attribuat, et uigoris alacritatem.« Hec et his similia principe illo orante, unusquisque militum, et peditum, diuina instigante clementia, petitionibus principis consentaneam dedere concordiam, et sic singillatim filios suos unusquisque baronum in principis potestate obsidis loco largitus est. Legati itaque regis a principe reuersi, e uestigio cuncta eis iniuncta narrauerunt. Quibus auditis rex, consilio iterato accepto, nuntios alios eidem principi legauit, ita continentes: »Miramur ualde super his que princeps nobis destinauit; precipue cum eius suasionibus et legatis ego in partibus istis modo aduenerim, pollicens se nobis iustitiam de querimoniis nostris facturum. Prestolamur itaque eius promissiones, et die constituto in crastinum monemus  illum ad iustitiam nobis sequendam; deinde, uita comite, quid super his opus sit, faciendum tractabimus.« Princeps uero eadem regi remisit, que et primum mandauerat. Rex autem Rogerius dicta principis et comitis audiens, dolore multo accensus, et quia quod mente conceperat, aliter fieri cognoscit, satis satisque turbatus est.

At princeps continuo Crescentium cardinalem, Beneuentanum rectorem, et Landulphum Beneuentanum archiepiscopum uocari mandauit, quatenus cum quibusdam sapientibus ciuibus Beneuentanis ad regem ipsum festinarent, et nuntio accepto, assumptis  secum Beneuentanis iudicibus, et triginta aliis probis uiris, ad regem festinauerunt. Rex itaque diligenter eos, et honeste accepit, deinde cunctis longe lateque confabulatus est, ut eius amore, et Anacleti fidelitate secum alligati, et sacramentis confederati guerram aduersus principem Capuanum, et comitem Rainulphum facerent  . Promittebat ideo pacem ciuitati Beneuentane daturum. et Beneuentanorum hereditates a Northmannorum seruitute, et tributis liberare. Quid multa? Cardinalis exaudiens simul cum archiepiscopo et ciuibus Beneuentum reuersi sunt. Nec mora; Beneuentanorum non modicam partem congregari precepit, quatenus super his, que a rege acceperant, consiliarentur; pars autem populi precepto cardinalis fauens  curiam sacri palatii ascendit, deinde ordinem rei exponens, et quid ciuitati pollicetur nominatus rex, e uestigio aperiens, consilium ab eis perscrutatus est. Exposuit etiam, quoniam sine sacramentorum firmatione istud negotium agere noluisset. Quid longius moror! petitio regis audita cursu rapido quibusdam complacuit Beneuentanorum. Continuo in ipso sacro palatio ciues illi, qui conuenerant, iudices primum Ioannes, Persicus, Dauferius, Benedictus, Roffridus iurauerunt, non esse in facto, consilio, uel consensu, ut rex ille uitam, uel corporis membra perdat, aut capiatur, et uiuam, et continuam guerram principi nominato, et comiti faciant, et alia que in Capitulari facto legebantur, salua tamen fidelitate Petri apostoli. Quibus ita peractis  cardinalis de palatio descendit, et per ciuitatem quot inueniri studuit, sacramento eodem alligauit. Cumque taliter a Beneuentanis iuratum esset, fama terribilis ciuitatem Beneuentanam perculsit, et linguis solutis uociferabantur alii, quibus sacramentum illud displicebat, quod cardinalis Crescentius simul cum archiepiscopo Landulpho, et iudicibus nominatis, et Beneuentanis quibusdam ciuitatem Beneuentanam regi Rogerio dare uoluisset, et in eius potestate largiri. Affirmabant quoque uncias auri a rege innumeras accepisse. Factum est autem, cum taliter fama huiusmodi per ciuitatem uentilaretur, en subito armis acceptis maxima ciuitatis turba in plateas exiuit, et furore arrepto super cardinalem Crescentium, insurgens in fugam illum perduxit.  Cardinalis autem timore coactus ciuitatem fugiendo deseruit, et ad regem festinanter accelerauit. Nuntiauit itaque omnia, que Beneuenti acciderant, et qualiter in eum lapidibus armisque acceptis insurrexisset  turba ciuitatis, Landulphus autem archiepiscopus sic cardinalem fugientem aspiciens palatium episcopii ascendit, et ibi timore coactus morabatur. Quibus ita peractis populus in unum cateruatus, armis eductis, palam uociferabatur, quod sacramenta regi Rogerio nouiter facta non obseruentur. »Nolumus quidem sic regi alligari, et sacramentis astricti in expeditionibus suis cum Siculis et Calabridibus, Apulisque sole ardenti et sudore fatigati anhelare. In deliciis quidem positi, et periculis exercitalibus nunquam assueti cum tali tantoque rege consortia minime habemus.« His ita premissis memoratus princeps, et comes Rainulphus, nuntiis acceptis, Beneuentanis miserunt pacis uerba, et securitatis dilectionem. »Notum sit uobis,  quoniam princeps, et comes, et Rao de Fraineta, et Ugo infans sacramentis interuenientibus dimittet in perpetuum Beneuentanis omnes fidentias et tributa, que nobis soluere solebatis; dum tamen neque regi Rogerio, neque nobis auxiliamen tribuatis. Reuera uestrum auxilium tempore isto accipere nolumus ciuitati prouidentes, ne tali occasione ciuitas Beneuentana contrarietatem incurrat; uolumus tamen securi transire, et timore deposito securiores manere.« Quid multa? licet cardinali Crescentio, Beneuentano rectori, pactum illud displicuisset, tamen Beneuentanis animo libenti satis satisque complacuit. Princeps itaque, et comes Rainulphus militibus accitis ad Pontem maiorem uenerunt, et coram Landulpho Beneuentano antistite,  et turba multa Beneuentanorum, sicut in superiori tractauimus, simul et Rao de Fraineta, et Ugo infans iurauerunt. Iurauerunt quoque B. Petro fidelitatem, et in scripto sigillato ordinem conuenientie et sacramentorum firmitatem adnotari iusserunt, per omnes ciuitatis portas scriptum signatum de conuenientia illa ad posteritatis memoriam diligenti cura positum est. Cumque talium sacramentorum, et conuenientie cum principe firmiter facte Rogerii regis aures fama tetigisset, ultra quam credi potest, admirans obstupuit, et dolore cordis perculsus aiebat: quomodo ciuitas Beneuentana, cuius auxilium habere putabat, erga principis et comitis Rainulphi dilectionem adhesisset, reuera sicut a multis comperimus, non alia de causa regem illum  circa Beneuentanos fines uenisse, nisi ut Beneuentanorum auxilio, et uirtute principem inuaderet, et eum in fugam duceret desolatum. Unde a mentis proposito decidens, cogitationibus uariis frangebatur  assidue, et quod mente conceperat, ad effectum non posse perducere, oculata fide cernebat. Quid igitur dicebat, ab exteris, Siculisque partibus huc adueni, cum in his que excogitauerim fortuna uolatili, animo defeci! Et tali fractus angustia excercitum suum in partes diuisit, et quasi ad bellandum ducturus acies diuersas exercitus, et manus armatorum instruxit. Ipse uero rex, ut erat prouidi animi, et cordis meticulosi, et ne ab inimicorum cognosceretur instantia, quasi bellandi, et resistendi adinuenit securitatem. Nocte etenim insecuta cubiculariis suis, et sapientioribus consilii eius patefecit excessum, et qualiter inde amouere desiderat, significauit. Continuo clamari uoce preconis iussit, ut uexillo eius uiso uniuersus exercitus, qua parte duceretur, consequatur.  Preconis itaque uoce audita, timorem regis sentientes, prout poterant, parantur ad proficiscendum. Nec mora, cohortibus militaribus, et peditum turmis diuisis fugiendo potius quam resistendo, castra inde amouere. Deum quidem testor eternum, qui cordium occulta cognoscit; remotio illa regis in fugam nocturnam, timoremque ascribi poterit, et memorari. Et regem illum, cuius potentia celum hactenus uerberabat, nocturnis umbris insilire per deuia, et cursu celeri festinare. Mane autem facto circa Salernitanos fines applicuit, ibique fatigatus, et aliquantisper deposito cordis timore circa fluenta montis Atrupaldi quieuit  . Octo uero dies in planitiem pontis Sancti ualentini rex ille moratus est, et illo taliter ibi morante multa frumentorum  confusio, et ruina mobilium a suis peracta est. Cumque taliter rex locum illum fugiendo dimisisset, ad exercitum principis auditum est. Confestim Rao de Fraineta, caterua militum accita, post eum uiriliter, et animose insequitur: insequitur eum dentibus frendens, et ultionem de eo sitibundo pectore anhelabat: nouissime quosdam Sarracenorum regis, qui eum sequebantur Rao ipse aggreditur, et eos capiens captiuos secum perduxit; uni uero eorum caput abscidi precepit, quod nomine glorie ad principem delegauit. Princeps autem caput illud Capuam, ut fama laudis eius attolleretur, mandauit. Rex autem Sarracenorum suorum stragem, et captiuitatem audiens, satis abundeque condoluit: minabatur insuper dolere commotus, ut tempore ultionis  accepto, uicem redderet pro acceptis. Inde castra  amouens ad castrum Nuceriam ualde munitum, quod prefati Roberti principis erat, exercitu congregato festinauit. Continuo tubis sonantibus, et tentoriis paratis castellum illud Nuceriam prope mures, et turres obsedit, et eo acriter circumquaque uallato rex ipse Rogerius precepit pontem ligneum frangi, qui super flumen Sarnum positus antiquitus erat, ubi Scafati cognominatur, et fractum illum omnino de loco illo tolli, et amoueri. Dubitabat reuera ne princeps et comes Rainulphus hostium multimoda manu, audita obsidionis fama, super eum irruentes sese affligerent. Securus itaque rex ipse castellum illud Nucerium obsidebat, et ex omni parte expugnatum credebat sue obtinere uoluntati. Princeps igitur Robertus, et comes Nuceriam taliter obsessam  sentientes mente confusi mirabiliter dolent, et suos omnes conuocantes cursu rapido ad liberandum concurrunt, Nucerium castrum, quod obsessum audierat, festinant, cito citissime uictorem Dominum inuocantes, et gladio mori desiderant priusquam a tanto capiantur inuasore; et eis sic sitienter currentibus ad prefati fluminis Sarni oram castrametati sunt. Continuo legatos explorandi destinant inquirentes, utrum obsidio castelli, sicut audierant, uera haberetur, et ueritate inuenta, tractare inter se ceperunt, quomodo obsidionem castri illius uirili animo liberarent. Nouissime inuento consilio, pontem ordinari, et firmari fecerunt super predictum fluuium Sarnum, et uigore accepto contra regis acies ad liberandam obsidionem expediti accelerarent.  Deinde, ponte illo superposito, princeps ille, et comes, milites cunctos armatos, et peditum suorum copiosam multitudinem transire die Dominico, qui aderat, mandauit, quinto uidelicet die, postquam castrum illud obsessum fuerat, et eis trans flumen euntibus absque mora, princeps ipse salutifero usus consilio milites suos mille rogatos in duas diuisit cohortes. At comes Rainulphus, ut erat sapientis animi, et ad quem doloris magnitudo, et uxoris amissa dulcedo spectabat, similiter equites suos mille numero et quingentos in quinque diuisit cateruas; ducentos uero, et quinquaginta milites ad defendendum Nuceriam transmiserant, qui uiriliter contra regem pugnabant. Cumque, ut dictum est, ad preliandum taliter princeps et comes parati instarent,  subito ad regis aures fama eorum peruenit.  Quid multa? Preconis uoce pulsatur quatenus omnis excercitus ad prelium armaretur. Confestim armis acceptis, armati coram rege apparuere; illico rex ipse, ut audiuimus, octo acies militum suorum, et peditum pugnaturus diuisit: quibus ita diuisis ad inuicem applicuerunt. Quantas lacrymas ab utraque parte armatorum, lector, si adesses, aspiceres, uictorem Deum inuocantes, ut iustitiam ex alto inspiciat, et sanguinem innocentem liberaret! En subito prima regis acies contra principis cohortem insiliuit, qui iuxta eorum potentiam defendendo pugnauerunt, et sic ad inuicem aliquantulum dimicatum est. Quibus ita preliantibus, timor terribilis pedites principis et comitis ex improuiso inuadit, et usque ad flumen nominatum terga uertentes fugerunt: multi  uero per pontem transeuntes euasere; alii namque mille, sicut nobis nuntiatum est, pontem illum desiderantes in aquam fluuii ingrediuntur, euadere cogitantes animas suas in gurgite illo amiserunt, armis eorum bibulis aquis immersis. Qualis igitur stridor, luctusque morientium accidit? quem si ex toto scribere uoluissem, prius me tempus desereret quam copia recitandi. Sed redeamus ad causam. Secunda itaque principis manus stragem tantam militum peditumque persentiens, uiribus animisque acceptis ad principis intrauit auxilium. Regis quoque acies ad regis iuuamen ex aduerso posite incurrerunt; sicque spatio interposito acriter duriterque decertauerunt. Reuera, sicut ex ore narrantium, qui interfuerunt, audiuimus, sic instanti animo pars regis  preliabatur, quod principis acies, fuga iam inchoata, deficiebat ab armis; sed diuina prouidentia gubernante, in cuius dispositione non fallitur, iustitie partem, sicut nostre fragilitati apparuit, ex alto prospexit. Comes enim Rainulphus, qui ex aduerso positus erat, euentum pugne iam fallentis aspiciens, equis concitatis quingentorum militum caterua stipatus, regem animose inuadit, uigorem illico, et constantiam principi pugnanti attribuit, et clamoribus ad astra leuatis expugnabant. Deinde secunda comitis acies accurrit, et regem atrociter pugnantem aliquantisper impulit. Quid longius morer? tertia eiusdem comitis manus ardenti animo agitata, fatigatos suos agnoscens, ex aduerso exiens, sicut Leonis  triduana fames dentibus exasperata peruolat, et in medio preliantium intrauit, et sic, Domino auxiliante, in fugam et stragem rex ille conuersus est. En clamor populi pugnantis ad sidera tollitur, regem fugientem significans, suosque adhortans, ut sequantur, quatenus uictoria celitus concessa de tali tantoque uiro ulciscatur. Rex autem uolens militibus suis animositatem constantiamque reparare, ne tali infortunio campum dimittant, cepit hasta accepta obsistere, et suis fugientibus nomen suum manifestare: nichil tamen manifestatio nominis profuit,  nichilque fugientibus auxilii accidit, cum iam talis, tantaque uictoria ab excelso Saluatoris solio principi et comiti orta est. Rex igitur sic suos, ultra quam credi potest, fugientes aspiciens, hastam proiicit; de sola fuga et uita custodienda cogitabat, et equo mirabili quem supersedebat, concitato, ut auditum est, quatuor secum militibus adiunctis fugiendo et mirabiliter lugendo euasit. Sicque tanta districtus angustia, et mentis calamitate circumquaque satiatus, Salernitanam ciuitatem ad solis occasum introiuit. Ciues autem Salernitani, sic eum fugientem sentientes, regem illum suscepere. At comes Rainulphus milites armatos accipiens prope ciuitatem ipsam regem illum fugientem insequitur. Reuertitur comes intrepidus; audierat enim regem Salernum intrauisse,  et eo reuertente simul cum principe, barones regis uiginti fere numero, et septingentos milites preter multos alios, quos nominare silentio dedimus, comprehendit: alios uero in fugam conuersos occisioni expositos crudeliter fore audiuimus. Quid plura? totus regis exercitus militum peditumque in fugam, occisionem, captiuitatem perductus est; auri uero copiam, et argenti ineffabilem multitudinem, et uasorum aureorum abundantiam, et uestimentorum infinitas uarietates, et equorum congregationes, et loricarum densitatem, cunctorumque mobilium, que in uictoria illa capta sunt, Regem regum testamur eternum, si uniuersa et singillatim describere uellem, prius in scribendo deficerem quam uniuersa exararem. Quid plura? uniuersa illa mobilium  gloriosa magnitudo ad potestatem principis et comitis peruenit. Letatur itaque princeps et comes de tali triumpho celitus concesso. Quibus omnibus ita peractis, fragor uictorie et regis fugientis calamitas Apulie partes, et Sicilie, et totus Italie intonuit, et super inauditis occisionibus, et regis terroribus ualde mirabatur. Nemo quidem tempore isto uiuentium, recordatur talem tantamque preliorum stragem infra Christianos accidisse. Cum autem uictorie fama Beneuentanam ciuitatem tetigisset, en subito ciuitatis populus gaudio magno repletus ad episcopium et monasterium S. Sophie iubilando conuenit; ibique gratias Deo, et Petro apostolo, lacrymis manantibus, egit; deinde cereorum magnorum  frequentia, et luminarium lignorum accepta, cum clericis et presbyteris cateruatim ad B. Bartholomei apostoli basilicam et monasterium S. Sophie uigilias et laudes persoluentes letabantur. Letabatur quidem gaudio ineffabili totius ciuitatis populus, ac si omnis illa uictoria a Beneuentanis facta fuisset. Dies uero, quo bellum illud factum est, in uigiliis B. Iacobi apostoli habebatur, octauo uidelicet Kal. Augusti  .

Hoc anno duodecimo die intrante mensis Augusti obiit Landulphus Beneuentanus archiepiscopus. His  ita gestis, predictus rex Rogerius consilio communicato in Apuliam descendit, et apud ciuitatem Melphitanam diebus non multis moratus est. Continuo quosdam ex baronibus suis uocari mandauit quos ualde precipiendo admonuit, quatenus in eius permanerent fidelitate et dilectione. Mandauit etiam, ut iuxta eorum uires a Tancredi de Conuersano consortio caueant; oderat enim eum rex ipse Rogerius odio mortifero, et sicut premisimus, a totius Apulie finibus eum depellere conatus est. Quibus peractis Salernum repedauit, ibique procerum suorum frequentia magnificatus de inimicitiis principis Capuani, et comitis Rainulphi satis abundeque tractabat. Consiliabatur quotidie, qualiter eos uincere posset; quoniam quidem, sicut prediximus, ab eis uictum,  et in fugam conuersum eorum uirtute longe lateque audiuimus. Diebus preterea non multis euolutis, rex prefatus Rogerius consilio cardinalis Crescentii tunc Beneuentani rectoris, et aliorum Beneuentanorum, sicut audiuimus, ciuitatem Beneuentanam depredadatus est; uiros quidem, et mulieres, et animalium multitudinem captiuos apud Montemfuscum perduxit. O qualem, lector, si adesses, luctum Beneuentanorum audires et miratus lugeres! quoniam quidem ciuitas securitate a rege accepta, iugiter ad possessiones eorum et uineas, quia uindemiarum tempus inerat sine timoris aliqua dubietate exibat. Die itaque ipso, cum talis depredationis crudelitas acta est, ciuitatis fere totus populus armis eductis apud monasterium S. Sophie, ubi predictus cardinalis  morabatur, furore accepto properauit. Confestim eum ad prefatum regem licet inuitum transmittunt, quatenus ciues a uinculis regis absoluat, et predam Beneuentanorum innumeram reducat: aiebat siquidem, quoniam eius consilio, et fautorum suorum talis tantaque depredatio facta est. Cardinalis igitur absque mora, ad regem festinauit. Iurabat cardinalis ille sacramentorum uerbis coram omnibus consilio suo predam ipsam factam non fuisse. Cardinalis itaque ad regem ueniens nullo modo impetrare potuit, ut multitudo illa depredationis et ciuium captiuorum redderetur. His ita decursis iussit prefatus rex, ut horis omnibus circa Beneuentanam ciuitatem milites sui insilirent, et quos ciues inuenire possent,  captiuos ligarent. Ipse autem rex, nauigio parato, octauo die mensis Decembris intrante, mare ingrediens ad Sicilie partes transfretauit, sed antequam rex ipse ad nauigandum pararetur, Bernardum de Fraineta, qui dominus erat de castello Balba, suasit nuntiis interiectis, ut castrum illud eius traderet potestati, quod et factum est. Accepit itaque ab eo, sicut audiuimus, centum uncias auri: ipse uero Bernardus ad Salernitanam ciuitatem recessit. Mandauit  continuo rex ille centum fere uiros armatos ad castellum illud muniendum. Rao igitur de Fraineta, qui erat dominus prefati Bernardi, a quo castrum illud tenuerat dolore cordis perculsus, castelli illius perditionem deprehendens, Beneuentum uenit, et diligenter eos precatur, quatenus ei subueniant, et celeri cursu festinent. Deinde principem Robertum Capuanum, et comitem Rainulphum adiuit, eosque hortatur ut ad eius auxilium ueniant. Princeps illico et comes prefati simul cum Beneuentanis ad obsidendum castrum illud totis uiribus festinauerunt, ibique lignorum machinis ad turrem illam destruendam citissime utuntur, custodes autem, qui turrem illam obseruabant, nichil omnino eorum que inferebantur, metuebant: milites uero regis, et pedites in conspectu  principis, et Beneuentanorum castrum illud securi intrabant, arma quoque et cuncta eis necessaria coram omnibus deferebant. Princeps itaque talem tantamque eorum constantiam, et animorum alacritatem aspiciens castra sua inde amouit, et ciuitatem Capuanam ingressus est: comes autem Rainulphus et Rao de Fraineta dolore cordis turbati similiter cum Beneuentanorum cetu, qui aderat, ad propria reuersi sunt: machinas quidem lignorum, quas Rao de Fraineta ad obsidionem illam duci fecerat, timore interueniente, dimisere. Confestim uiri de turre illa exeuntes machinas illas coram omnibus capiunt, et letanti animo eas introducunt: sicque castellum illud dimissum est, et sub regis potestate magis magisque alligatur.

 Per idem tempus pars quedam Beneuentane ciuitatis, concilio habito, dominum Girardum cardinalem presbyterum, qui cum domino papa Innocentio aderat, in ciuitatem Beneuenti introduxerunt; firmabat enim pars ipsa ciuitatis partem Innocentii pape tenendam fore, Anacleti uero electionem contra Canones fore et iniquam. Statuit itaque prefatum cardinalem rectorem Beneuentanorum ad Romane ecclesie, et eiusdem domini pape fidelitatem mense Nouembri mediante. Alio autem die post eius aduentum in sacro Beneuentano palatio coram Beneuentanorum cetu, qui conuenerat, tradidit comestabilie honorem, et potestatem Rolpotoni de Sancto Eustasio, qui uero taliter ordinatus cepit simul cum  cardinali illo curie statum regere, et iustitie uigorem unicuique dispartiri. Milites denique et seruientes rogauit, ut ciuitati subueniant, et contra regis milites ciuitatis inimicos insurgant, sicque de guerra ciuitatis studiosus apparuit. Comestabulus autem Montisfusci a rege ibi ordinatus, ut Beneuentane ciuitati timorem induceret, precepit uineas omnes, et possessiones Beneuentanorum igne ferroque deuastari, quod et factum est. Prefatus igitur Rolpoto  Beneuentanus comestabulus, tantam aspiciens contra ciuitatem aduersitatem, assidue insurgere, uicem reddens pro acceptis absque mora, ciuitatis partes preconis uoce commouit, ut armis eductis, unusquisque ad ecclesiam Sancti Martiani conueniat. Qui uero preceptis eius fauentes, simul cum Rainulpho comite, qui cum trecentis aduenerat militibus, super castellum Farnitum, quod erat Raonis Pinelle, ultimo die stante mensis Ianuarii adiuit. Quid multa? tota rusticorum habitatio igne, ferroque consumitur, deinde tota eadem manus habitantium utriusque sexus et etatis in timorem fugamque conuersa, bona sua dimisit, sicque a ciuibus uiri multi, et mulieres, paruulique dispoliati sunt et depredati; mobilia uero illorum innumera et animalia in oppido illo inuenta  sunt. Dominus autem castri illius captiuus perducitur: et his actis ad propria Beneuentani ipso die uertuntur. Alia autem die insurgente, simul cum prefato comite ciuium multitudo ad castellum, quod Plescum nominatur, properauit. Robertus itaque de la Marra, cuius castellum illud erat, uiros armatos certum fere intromisit. Prefatus autem Rolpoto comestabulus constantiam illorum aspiciens ad ciuitatem Beneuentanam repedauit, et sic castellum illud a Beneuentanis dimittitur, deinde securiter et illesum permansit. His ita peractis Rogerius comes Iordani comitis filius, qui in captione comitis Rainulphi tenebatur, ex quo predictus rex Rogerius sicut in superiori tractatu dictum est, in fugam conuersus fuit, consilio amicorum suorum accepto, sacramento  firmauit, ut principis Capuani et ipsius comitis Rainulphi, et ciuitatis Beneuentane fidelitatem teneat, et contra iam dictum regem iugiter aduersetur: idipsum Robertus de la Marra, et Bartholomeus de Petrapolicina aliique milites iurauerunt.

Anno 1133 Dominice Incarnationis, his ita peractis, Tancredus de Conuersano, uir ualde bellicosus, et prudentis animi simul cum comite Rainulpho, et aliis baronibus Apulie consilio salutis accepto, mille fere milites, et peditum multitudinem copiosam rogauit, et ciuitatem uenusiam supersedit. Populus itaque ciuitatis libertatem optatam exspectans gratuita uoluntate sub Tancredi de Conuersano  fidelitate colla submisit, deinde alias ciuitates Apulie sue obtinuit potestati.

Dum hec et alia in Apulie finibus geruntur, Innocentius papa simul cum Lothario imperatore Romam peruenerunt. Audiuimus reuera duo millia militum secum duxisse. Apostolicus itaque honeste susceptus, palatium Lateranense ingreditur, ibique gaudio magno et honoris copia supersedit. Imperator autem  circa monasterium S. Pauli cum exercitu suo uiriliter castrametatur. Misit namque, sicut audiuimus, ad Anacletum, ut consilio religiosorum uirorum communicato adesset, et Spiritu sancto mediante tanti erroris et homicidii magnitudini finem poneret, quod Anacletus ille, sicut accepimus, facere contempsit. Audiens itaque Robertus princeps Capuanus, et Rainulphus comes apostolici Innocenti, et imperatoris Lotharii aduentum longe lateque optatum, trecentum fere militum caterua stipati, simul cum domino Gerardo cardinale, qui tunc Beneuentanus rector prefuerat, et ciuibus quibusdam sapientibus Beneuentanis, Romam festinarunt. Qui uero euntes, ordinem omnem afflictionis, quam ciuitas Beneuentana dudum perpessa est, e uestigio intimauere,  lacrymis orantes, ut ciuitatem Beneuentanam a comite Rogerio Siculorum iugiter oppressam liberarent, et eam libertati redderent longe lateque desiderate. Cumque predictus Girardus cardinalis rector preesset ciuitati, consilio cum predicto Rolpotone comestabulo accepto, et aliis ciuitatis sapientibus, Falconem notarium, scribam sacri palatii, istius opusculi factorem  , sicut in principio legitur, iudicem ciuitatis ordinauit, et eo ordinato, sicut prediximus, Romam repedauit. Continuo cardinalis ille simul cum ciuibus Beneuentanis, qui cum ipso inerant, ciuitatis negotia, et pericula multa, que patiebamur, intimauit predicto domino pape. Inter cetera uero annuntiant ei qualiter consilio comestabuli, et ciuium, cardinalis ille Falconem scribam  sacri palatii iudicem statuisset. Quid multa? Apostolicus ille petitionibus eorum fauens confirmauit, et priuilegio signato misit ciuitati Beneuentane per Gregorium Beneuentanum electum, qui Romam ierat, se Falconem prefatum iudicem confirmasse Beneuentanum.

Eodem anno, triginta et duo Beneuentani ciues, qui apud ciuitatem Salernum captiui tenebantur. Domino auxiliante de uinculis liberati sunt: dies uero eorum liberationis Sancti Eustachii martyris colebatur. Princeps itaque et comes Romam euntes, non sicut uoluerunt ab imperatore consecuti sunt. Et eis illic morantibus, en ex improuiso predictus rex Rogerius Siculorum, exercitu Saracenorum congregato, Pharum transiuit; deinde in  Apuliam cursu rapido accelerauit, et continuo ciuitatem uenusiam, quam Tancredus comprehenderat, et alias ciuitates uirtute comprehendens, igne ferroque consummauit: uiros quoque et mulieres, paruulosque earum uariis mortis generibus necauit, quosdam uero eorum comburi fecit. Regem testamur eternum, tanta crudelitate in Christianos illos exarsit,  quod uix aut nunquam a seculo est auditum. Continuo principi et comiti Rome morantibus est nuntiatum: et citissime redeant, et tanto tyranno resistentes, Apuliam totam, et eorum bona a gutture tanti predonis defendant. Itaque nuntio accepto celeriter redeunt, et preconis uoce tonante, principatum totum Capuanum et ciuitatem Beneuentanam exagitant, ut armis eductis contra perfidiam illius et tyrannidem uiriliter resistant; quod factum est, et preparatum. Comes itaque Rainulphus mille fere milites accipiens circa Troianos fines accelerauit; misit continuo legatos suos ad Troianam ciuitatem, ut sacramenta, que comiti et principi ciues Troiani promiserant, adimplerent. Troianus uero populus timore predicti regis coactus, et uerbis regis dolose  pacificis fidem attribuens, comitis uoluntati fauere penitus recusauit. Insuper etiam episcopus ciuitatis populum omnem suaserat, ut regis fidelitatem non dimitteret. Comes autem hec audiens quadraginta dierum spatio illic commorans apud Beneuentum repedauit. Dum hec, et alia geruntur, rex prefatus ciuitatem nomine Materam obsedit, quam acriter expugnans proditione populi comprehendit; ibique Giffredum filium Giffredi comitis dominum ciuitatis alligauit. Quibus ita peractis, ciuitatem aliam nomine Ansam sue obtinuit potestati. Reuera thesaurum auri et argenti Alexandri comitis inuenit. Quid multa? omnes ciuitates eiusdem Alexandri comitis, et oppida sue submisit ditioni. Alexander itaque comes, sicut naufragus, apud predictum comitem  Rainulphum, heu miser! mortuus est. Deinde ciuitatem Tranum et totam Apuliam igne ferroque rex ipse trucidauit. Quid dicam? quod nunquam a seculo est auditum! rex ipse in Christianos operatus est. Deinde amoto exercitu, rex ipse Rogerius humano nondum sanguine satiatus, montem Pilosum, ubi Tancredus de Conuersano et Rogerius de Pleuto uiri bellicosi et strenui aderant, obsedit; quindecim uero dies ibi moratus est. Tancredus itaque, et predictus Rogerius uiriliter et animose regi Rogerio, et eius exercitui obsistebant. Rex autem Rogerius constantiam eorum aspiciens, machinas lignorum, et belli apparatus super montem Pilosum fieri mandauit. Rusticorum itaque manus montis Pilosi, ferocitatem regis, et preliorum terrores persentiens,  pugnare contra eum nolebant: clamabant etiam se minime defendere posse. Quid longius? tubis sonantibus, et prelii apparatu circa muros inchoato, montem Pilosum circumquaque uocibus ad astra leuatis expugnat. Tancredus autem de Conuersano et predictus Rogerius aggressionem ipsam aspiciens equos ascendunt, et cum militibus eorum secundum uires obsistunt. Nouissime autem iudicio diuino superueniente,  et eorum infortunio horribili, ciuitas ipsa montis Pilosi capta est. Tancredus quidem, et miser ipse Rogerius armis proiectis, per latebras et loca ciuitatis abscondita latuerunt. Inueniuntur tamen a persequentibus, et coram rege Rogerio perducuntur. O quantus dolor, et lacrymarum horror insolitus! quod si lector adesses, dolore turbatus expauesceres. Continuo Rogerium ipsum laqueo suspendi precepit. Precepit etiam ut Tancredus ipse, manu sua funem laquei traheret  : heu nefas et dictu terribile! Tancredus ipse inuitus regis uoluntati obtemperauit. Mirabatur omnis exercitus, et facta regis horrebat, celorum Regem deposcens, ut tanto tyranno et crudeli uiro resistere dignaretur. Quo facto, Tancredum de Conuersano  uirum mirabilem custodiri mandauit. Et sicut audiuimus apud Siciliam captiuus perducitur. Nec mora, ciuitatem ipsam montis Pilosi, et monasteria, uiros et mulieres, omnes habitatores cum paruulis eorum in ore ignis et gladii trucidauit. Inde exercitu amoto, cursu rapido super Troianam ciuitatem aduenit. Ciues autem, quia uerbis eius in dolo pacificis crediderant, securiter eum exspectauere. Episcopus itaque Guillelmus nomine, ciuitatis clerum omnem, ciuitatis et monachos, et ciues conuocans, in albis uestitus, eum laudibus et processionibus coram rege obuiauit, cogitans animi ferocitatem sedare, corpora, ut audiuimus, sanctorum ad eius gloriam ante eum perduxit. Rex autem ipse furibundus ciuitatem ingressus, et securitatis date oblitus processionem  ipsam et gloriam aspiciens, catholice fidei immemor, et Christiane religionis expugnator, oculis ardentibus processionem illam destruxit: »Nolo, inquit, nolo huiusmodi gloriam, sed uita comite, omnes destruam, et omnes exsulabo.« Clerus autem, et populus, qui obuiam exiuerant, in fugam conuertuntur, et, sicut potuit, quisque absconditur. Continuo ciues multos Troianorum comprehendit, et mulieres, et eorum infantes uinculis destinauit. Iudicem quoque Robertum nomine, et quatuor alios uiros sapientes laqueo suspendi precepit. Multi uero Troianorum cum uxoribus et filiis substantiam omnem relinquentes, ad Beneuentum fugerunt. Domos insuper Troianorum, et eorum bona igne ferroque consumi precipit. O quantus luctus mulierum et  infantum per totam ciuitatem Troianam surrexit! Quod si centenas uoces lingua exprimeret, prius deficerem scribendo, quam omnia singillatim enarrarem. Diebus autem non multis euolutis, exercitu congregato rex prefatus apud Melphitanam ciuitatem festinauit, quam, sicut audiuimus, uiriliter comprehendens sue submisit potestati. Hoc anno prefatus Robertus princeps uidens ferocitatem Rogerii regis,  et Apuliam totam in confusionem, et mortis periculum peruenire, timens etiam, ne rex ipse principatum suum inuaderet, consilio accepto, apud Pisanam ciuitatem, nauigiis paratis festinauit, qui quidem honorifice susceptus interrogatur, qua de causa tanti laboris sudorem subiret. Princeps itaque regis Rogerii ferocitatem, et minas eius, et terrores illatos euestigio exponens precatus suppliciter, ut ciuitas Pisana auxilii manum et consilii ei largiretur, pactis eorum interuenientibus, sicut in inferiori tractatu continebitur. Octauo quidem Kalend. Iulii princeps ipse mare ingressus est, et Pisas transfretauit; qualiter autem cum Pisanis egerit nondum plenissime ad nostram peruentum est notitiam. Sed redeamus ad causam.

 Cum prefatus rex Rogerius Troianam, et Melphitanam ciuitatem depopulatus est, sicut accepimus, exercitus sui magnitudinem per partes diuidens apud Barensem ciuitatem repedauit. Hec inter prefatus comes Rainulphus principatum totum Capuanum submouit, et totius terre sue auxilium, et Rolpotonem Beneuentanum comestabulum, et Beneuentane ciuitatis partes, partiumque angulos, ut omnes armis eductis regi tyranno resistant, qui unanimiter, et mente deuota comitis Rainulphi uoluntati famulantur. Clamabant quidem prius morti uelle succumbere, quam sub nefandi regis imperio colla submittere. Quid longius moror? mille numeratos equites, et uiriliter armatos, et peditum fere  uiginti millia comes ipse congregauit. Comestabulus autem Rolpoto preconis uoce ciuitatem Beneuentanam exagitans innumerabilem ciuium multitudinem secum gaudens eduxit, et eis in unum conuenientibus, dum rex ipse taliter Apuliam consummaret, consilio uirtutis arrepto, super castrum, quod la Pelosa uocatur, festinauere. Castrum illud Ugonis infantis fuerat, qui periurio facto comitem Rainulphum dimiserat, et regi Rogerio adhesit. At castrum illud obsessum per quatriduum acriter expugnatum est; machinas continuo lignorum ad muros destruendos comes ipse ordinari precepit, aquam uero fluminis, quod prope aderat, et fontes ibi contiguos die noctuque custodiri, ne a rusticis hauriretur, uiriliter prefatus comes et comestabulus mandauere.  Milites itaque castellum illud seruantes terrorem machinarum, et domos rusticorum a lapidibus dirutas aspicientes, et sitis periculum imminentis sentientes, ne igne ferroque caperentur, exterriti castrum illud reddiderunt ad prefati comitis potestatem. Deinde, sacramentis interuenientibus, sub fidelitate comitis alligantur. Inde, consilio accepto, predictus comestabulus cum Beneuentanis ciuitatem Beneuentanam gaudens ingreditur. At comes, suis omnibus congregatis, licentiam redeundi ad propria largitur, sacramento firmantes, ut, cum necessitas incumberet, omnes armis eductis conuenirent; et sic ad propria unusquisque repedauit.

Eodem anno Crescentius cardinalis, de quo superius mentionem fecimus, cum prefato rege Rogerio  consiliatur, ut uinee omnes Beneuentanorum et possessiones incenderentur, excogitans terrorem Beneuentane ciuitati inducere, et sic ciuitatem sub nefandi regis imperio subiugare. Rex itaque huiusmodi nefando consilio communicato precepit, ut uinee omnes Beneuentanorum et hereditates igne ferroque consumerentur. Nec mora; pars quedam uinearum, et possessionum inciditur, pars quedam combusta est. Lector quidem, si adesses, turbatus expauesceres de tanta uinearum incisione et combustione possessionum. uindemias dimisimus, famis quidem penuriam, et sitis mortisque genera sustinentes ore uociferabamur aperto, prius pelago et morti terribili colla submittere, quam eius imperio famulari. Quis unquam mortalium tanti regis nefandi furorem  audiens, eius dominium subire non pertimescat? Regem uero testamur eternum, iudicemque communem, Neronem crudelissimum imperatorem paganorum in Christianos stragem talem non legimus exercuisse. Cumque, sicut prediximus, prefatus rex Rogerius ciuitates Apulie et oppida, uiros et mulieres eorum crudeli manu depopulatus est, consilio accepto, Salemum uenit, ibique congregari mandauit proceres quosdam iuxta Salernitanam commorantes, et eis accitis tractauit cum eis, qualiter ciues Salernitates et Amalphitanos, sicut Apulie, feroci manu perderet. Sed quia congruum sibi tempus non uidebatur, quod corde conceperat, imperfectum dimisit, excogitans tempore opportuno adimplere. Deinde nauigio parato, mare ingrediens Siciliam transfretauit  XII Kalend. Nouembris. Audiuimus preterea uiginti et tria nauigia auro et argento onerata, et mobilium, que de ciuitatibus Apulie exspoliauerat, in profundo maris se submersisse, in quibus nauigiis multi uiri et mulieres ex omnibus ciuitatibus Apulie, et infantes ligati exsules ducebantur, patriam parentesque suos nunquam uisuri; qui in eodem naufragio suffocati sunt. O quantus luctus, et dolor horribilis uniuersos fines Apulie inuasit, celorum tamen regem collaudantes, quod de uariis mortis generibus et exsilii periculo, eos liberauit, et momento uno de mundi huius uoragine eos eduxit.

Dum hec et alia, que scripta sunt, iuxta Apuliam geruntur, prenominatus pontifex Innocentius, et  Robertus Capuanus princeps, salutis accepto consilio, mense Septembri mediante, nauem ingrediuntur, et uentis secundis Pisas transfretauere; nam, sicut accepimus, exercitus nauium et armatorum uirorum, et imperatoris Lotharii uirtutem querentes cordi proposuere, ut Domino fauente ciuitatem Beneuentanam, multis uariisque calamitatibus oppressam a gutture nefandi regis Rogerii eripiant. Iuerat enim prefatus princeps Robertus ad ciuitatem Pisanam, et cum consulibus et sapientibus uiris ciuitatis satis abundeque tractauit, ut auxilium naualis exercitus ei largirentur. Qui tamen sine populo Ianuensi hoc promittere noluerunt. Tandem definito consilio, sacramentis interuenientibus, pactum stabiliuere, ut circa mensem Martium futurum cum  centum nauigiis paratis armatorum super nefandum regem Rogerium festinent. Audiuimus quoque ducem uenetiarum ad eius auxilium manum dedisse: ideoque princeps ipse Romam reuertitur, et omnia quecunque cum Pisano, et Ianuensi populo tractauit, domino pape Innocentio e uestigio patefecit, sicque cum eodem pontifice ad pactum illud firmandum Pisas festinauere. Cumque sicut prelatum est, rex Rogerius Siciliam peteret, prefatus Crescentius nomine tantum cardinalis, aspiciens quod sui ipsius regis potestate, sicut tractauerat, Beneuentanam ciuitatem non posset submittere, ualde cepit ipse cum aliis Beneuentanis de ciuitate proiectis contristari. Deinde multis uariisque insidiis, et conspirationibus cepit quosdam eorum muneribus, quosdam  pollicitationibus, sacramentis interuenientibus, alligare. Alligauit reuera, ut comestabulum Rolpotonem occiderent, et eius sequaces, quot inuenire possent, et sic armis eductis ciuitatis plateas inuaderent, pacem nomine doloso clamitando. Quibus sacramento taliter alligatis, alios Beneuentanos sanioris sensus, et prudentiores prefatus Crescentius decipiendo, mandauit, ut prefatis fautoribus suis manum consilii et auxilii largirentur, quibusdam uero pecuniam transmisit, quibusdam honoris dignitatem pollicebatur. Nam, sicut accepimus, prefatum comestabulum die solemnitatis omnium sanctorum trucidare disposuere. Sed humani generis Saluator, qui reprobat consilia gentium, cuius consilium manet in eternum, dispositiones eorum subuertit. Deinde  prefatus Crescentius per totum mensem Nouembris cum predictis fautoribus suis de inuasione ciuitatis et destructione subtiliter et studiosissime tractare non desinit. Quid multa? pestifero inuento consilio die festiuitatis sancti Andree apostoli statuerunt, ut ipse Crescentius, congregatis fere ducentis militibus et peditum multitudine copiosa, ad incidendas uineas Beneuentanorum, que sunt in loco, ubi dicitur Rosetum, uenirent. Incisionem illam cum ciues Beneuentani uidissent, ad defendendas uineas suas exire pugnaturi deberent, cum quibus exeuntibus predictum comestabulum Rolpotonem aggredi, et in fugam conuertere disposuerunt, ita quidem, ut simulata fide et fraude mortifera, primum  ipsi terga uertentes quosdam suorum militum et peditum captiuos in manus dimitterent Beneuentanorum. Qua de re prefatus comestabulus cum ciuibus eos prosequi et inuadere protinus deberet, et eis ita persequentibus, quidam Beneuentanorum prefati Crescentii fautores, et homicidio ciuitatis alligati, portam sancti Laurentii clauderent, et porta illa uiriliter clausa nominatus comestabulus cum Beneuentanis, qui secum exierant, ciuitatem ingredi non possent, et sic prefatus Crescentius cum militibus regis Beneuentanos insequerentur usque ad predictam portam sancti Laurentii, ad quam eum capere destinauerunt, et quot ciuium inuenire potuissent; sicque omnes particulatim trucidarent. Disposuerunt etiam, ut centum milites ad ecclesiam sancti  Angeli ad Crucem, que est infra confinia porte Summe, latitarent, qui stragem illam et captiuitatem sentientes, Portam Summam uirtute intrarent, deinde uiros, et mulieres, et paruulos, et omnia ciuitatis bona in ore ignis et gladii confunderent, et ita ciuitatem in potestate regis, et dominio submitterent. Sed Saluator omnipotens, qui castigat et saluat, qui ducit ad inferos et reducit, et post lacrymationem et fletum exsultationem inducit, mortifera eorum consilia et nefandas dispositiones reprobauit. Ipse, inquam, qui reprobat consilia gentium, cuius consilium manet in eternum, reprobauit reuera, et subuertit malignorum machinationes, et longe aliter quam ipse Crescentius cum hostibus tractauerat, peractum est. O dolor et dictu terribile! sub colorato  nomine Romane sedis Beneuentanam ciuitatem, que in uigore libertatis, et in B. Petri fidelitate longe lateque permanserat, sub predicti regis Rogerii crudelitate, exsecrande, ut ita dicam, memorie, submittere disponebant. Regem quidem testamur eternum, quoniam per ciuitatis Beneuentane libertatem uiriliter custoditam, et merita apostolorum Petri, et Pauli, et Bartholomei, et aliorum sanctorum, miseram Apuliam a nefando illo rege captiuatam, et usque in Romanos fines prouincias de manu eiusdem regis, et desiderio ereptam fore, et ad gloriam perductam sine dubio sperabamus. Sperandum quippe erat, et ante oculos iugiter habendum, quoniam quidem Innocentius pontifex cum Roberto Capuano principe sudore multo et periculo  arrepto, pro nobis omnibus redimendis laborabant, sicut in superiori tractatu premisimus, modo uero apud hostes ciuitatis disponebatur, nos omnes in mortem, et depredationem, et dispersionem subiicere. Sed redeamus ad causam.

Prefati igitur Crescentii fautores, uelocitate accepta, Beneuentanorum sanguinem sitientes aduentum inimicorum ciuitatis, qui secum coniurauerant, sicut superius dictum est, non exspectauere. Continuo in predicta festiuitate sancti Andree apostoli, armis acceptis, in plateas exierunt. Quid dicam? mente confusi, fideles B. Petri percutientes, pacem se uelle clamabant. Roffridum quidem iudicem, et abbatem Paroaldum gladiis percusserunt. Mira res!  Quid defuncto, uel ad mortem percussis pax talis proficeret? pacem uero firmari et consolidari, armis depositis, uidimus, et audiuimus, et eis in plateas exeuntibus existimabant, ut tota fere ciuitas dictis eorum, et factis obtemperarent. Comestabulus autem Rolpoto tunc in ciuitate non aderat; iuerat enim comitem Rainulphum allocuturus. Confestim, spiritu fidelitatis accepto, populus omnis Beneuentanus insurgens, armis celeriter assumptis, ciuitatem Beneuentanam animose et studiose obtinuimur. Quid plura? nefandos illos uiros Crescentii fautores comprehendimus. Comestabulus autem prope ciuitatem Beneuentanam adueniens, et eam turbatam, et in tali ruina positam audiens, confisus in Beati Petri fidelitate, ciuitatem ingreditur, mori prius  uelle desiderans, quam sic inopinate ciuitatem destructam uideret. Armis itaque acceptis uiriliter et animose cum quibusdam militibus Beneuentanis secum uenientibus per plateam ciuitatis ascendit, et ad Portam Summam accelerauit, inuenit reuera Portam ipsam firmiter clausam, et a fidelibus honeste custoditam. Milites interea Montisfusci cum Beneuentanis, qui proiecti de ciuitate fuerant, foris portam Summam uenerunt, ut ciuitatem intrarent, et desideria cordis perficerent, sicut inter se tractauerant. At ubi portam ipsam clausam aspiciunt, paulisper ibi morati sunt: fideles autem B. Petri turrim Porte Summe ascendentes milites illos lapidibus proiectis eiiciunt, et eam fideliter defendunt. Nec mora, milites illi terga uertentes cursu  precipiti ad suos reuertuntur. Confestim comestabulus ipse Portam Summam aperiri precipiens cum militibus armatis eos mirabiliter insequitur, qui sane timore coacti ad Montemfuscum repedauerunt: in quorum persecutione uir quidam, nomine Ioannes Benedicti, qui Beneuentanus erat, quique cum prefato Crescentio exierat, captus est. Prefatus autem comestabulus ad ciuitatem reuersus cum B. Petri fidelibus curiam animose gubernauit. Quid multa? predictum Ioannem Benedicti laqueo suspendi precepit; deinde ceteros alios preditores, quos comprehenderamus, suspendi iussit. Ioannem quidem de Lepore, uirum nefande memorie, prefati Crescentii fautorem capite uerso in foueam mergi precepit, et pedibus in altum leuatis; heu  miser! uitam inaudita morte finiuit. His et aliis ita decursis, Beneuentana ciuitas a turbine tanto, et tempestate quieuit. Quosdam preterea Beneuentanos, qui in suspicione illa tenebantur, prefatus comprehendit comestabulus, et uinculis alligari mandauit per comitis Rainulphi municipia.

Anno Dominice Incarnationis 1134 mense Martio XII Indictionis. Hoc anno prefatus princeps Robertus cum duobus consulibus Pisanorum Alzopardo uidelicet et Cane, uiris sapientibus, et cum aliis fere mille Pisanis ad principatum suum Capuanum reuertitur Iu Kalend. Martii  . Qui diligenter a  magistro militum Neapolis, et Rainulpho comite susceptus, omnia, que cum Pisanis et Ianuensibus firmauerat coram papa Innocentio predicto patefecit, et qualiter tria millia librarum argenti Pisanis in auxilium suum uenientibus, sacramento mediante, dare deberet: predictus autem magister militum et comes Rainulphus hec audientes, gaudio magno gauisi sunt, factisque omnibus a principe recitatis fidem attribuerunt. Nec mora, per Ecclesias Neapolitane ciuitatis et Capuane discursum est, et pecuniam illam argenti cursu celeri congregauere. Quid plura? thesaurum ipsum argenti ad Pisanos transmiserunt, rogantes, ut cum festinatione ad eorum auxilium subuenirent. In quorum comitatu Gregorium Beneuentanum electum cum quibusdam sacerdotibus  suis mandauerunt, quatenus afflictionem Beneuentane ciuitatis domino pape, qui illic aderat, et Pisanis intimaret. Quibus ita peractis, rex Rogerius memoratus, nauigiis galearum fere sexaginta paratis Salernum peruenit. Continuo galeas illas ad ciuitatem Neapolim debellandam mandauit, et eis applicantibus usque ad portum Neapolis, expugnatum est. Ciues Neapolitani, armis acceptis, uiriliter galeas illas pepulerunt, deinde castella Neapolitanorum ibi contigua depredati sunt, sicque ad regem remeauerunt. His et aliis ita decursis, prefatus rex Rogerius, congregato exercitu Siculorum et Apulorum. Abellinum ciuitatem aduenit. Inde amoto exercitu, aurora surgente, castellum quoddam nomine Prata, quod erat Guillelmi de Abinalia,  insiliuit. Castrum quidem ipsum putans fore securum, et a tanto exercitu imparatum fuerat. Quid dicam? momento uno captum est, et in ore ignis, et gladii consummatum: ibi milites mortuos, uulneratos, et captiuos audiuimus. Eadem die castrum illud Alta cauda, et Gructa, et sub monte ad Ranem de Fraineta pertinentia, comprehendit  . Dum hec, et alia crudeli manu agerentur, Beneuentanam ciuitatem, totumque Capuanum principatum timor inuasit. Rogabamus itaque Saluatorem omnium, ut nobis omnibus solita pietate subueniret. Quantas autem lacrymas et uoces in altum leuatas  Beneuentanorum, Neapolitanorum et Capuanorum, omniumque circumquaque habitantium, lector si adesses, mirareris, et crinibus solutis misericordem Dominum inuocabamus, et castris illis ita comprehensis rex ipse Rogerius reuertens castra Roberti principis comprehendit, palmam quidem et Sarnum. Audiens autem talem tantamque stragem, et inuasionem comes predictus Rainulphus, et Robertus princeps et magister militum, mirabiliter mirabiliusque insiliunt, et preconis uoce tubisque sonantibus ciuitates suas, et oppida et uicos submouerint, ut unusquisque armipotens omnibus eorum armis eductis insurgeret, et tali tantoque tyranno obuiaret. Quid longius morer? Celorum Regem testamur, milites omnes, proceres, sacerdotes, clerici, iuuenes  et senes occurrerunt, et mirabili et potentissimo exercitu congregato, gaudio magno festinant uocibus apertis dicentes: Melius est mori in bello, quam uidere mala gentis nostre et sanctorum; et eis ita congregatis apud castellum Marilianum, exercitus ipse castrametatus est. Ad auxilium uero eorum Rolpoto Beneuentanorum comestabulus quadraginta equites, et mille fere Beneuentanos transmisit. Cumque prefatus rex taliter comitem Rainulphum, et principem paratos persensisset, super castrum Nucerium festinauit, putans illud momento, sicut et cetera comprehendi, et circa flumen nomine Sarnum milites et sagittarios posuit, ne comes cum suis ad eum transiret. Interea castrum illud Nucerium acerrime ab exercitu regis expugnatum est.  Rogerius autem de Surrento a principe ibi ordinatus, cum centum quinquaginta militibus, et sagittariis multis, et armatis uiris fidelibus, nichil eorum que inferebantur trepidabat, et quotidie et animose castrum illud tuebatur. Quid multis? proditione quorumdam regis amicorum, castrum illud Nucerium in potestate ipsius regis datum est; deinde castrum Sarni et Lauri, et uniuersa oppida rex ipse sue obtinuit potestati. Cumque castrum illud Lauri sic comprehensum esset, predictus princeps, et comes Rainulphus, et magister militum mirabiliter turbati sunt. Congregant itaque mille fere equites et multitudinem peditum copiosam, ut castrum illud Lauri de regis potestate euellant, sed, proceres  principis et comitis Rainulphi, pecunia regis accepta, auxilium eis, sicut iurauerant, inferre distulerunt. Unde princeps ipse dolore commotus, Neapolim properans Pisas transfretauit. Prefatus autem comes Rainulphus baronum suorum nequitiam comprehendens, et quia tanto regi obsistere non poterat, sacramento interueniente sub regis potestate colla submisit. Audiens autem Rolpoto Beneuentanus comestabulus comitem illum Rainulphum ad regis imperium peruenisse, animo consternatus die Kalendarum Iulii de ciuitate Beneuentana exiens Neapolim ingressus est quem comestabulum mille, et eo amplius Beneuentanorum secuti sunt. Triduo autem post comestabulus ipse Rolpoto timore perculsus nauigio parato, ne in manus regis traderetur,  cum quibusdam fidelibus suis, et duobus filiis Pisas festinauit, et eis nauigantibus, iudicio Dei superueniente, nauis illa confringitur, et sic ipse cum uno filio suo, et duobus fidelibus suis, inter procellas maris mortui sunt. Alter uero filius euasit. Rex autem comite illo accepto, Capuam, et Auersam, et totum principatum comprehendens Salernum adiuit, et ibi non multis diebus commorans, uictorque effectu Siciliam repedauit. Pontifex autem sub Anacleti nomine coloratus cursu rapido Beneuentum uenit, et ciuitatem illam ipsius regis uirtute sue obtinuit uoluntati, et domos quorumdam Beneuentanorum destrui precepit. Princeps preterea Capue a papa Innocentio, qui Pisis aderat, honorifice suscipitur, et ibi usque ad mensem Martium  permansit.

Anno 1135 Dominice incarnationis, et sexto anno pontificatus domini Innocentii mense Martio indictionis XII. Hoc anno princeps ipse septimo die stante mensis Aprilis cum uiginti nauigiis Neapolim uenit, et comprehendit Auersam et Cucculum, quibus comprehensis Neapolim princeps ipse reuertitur, et ibi immoratus est cum Pisanis ipsis. Eodem anno prefatus comes Rainulphus uenit Neapolim cum quadringentis militibus, et ciuitates suas, et oppida dimisit. His ita peractis prefatus rex medio mense Iunio uenit Salernum, et exercitum congregauit, et super Auersam perrexit, et eam igne, ferroque est depopulatus, et bona eorum diripuit. Cumque rex ipse stragem illam fecisset,  super Neapolim uenit, et diebus nouem eam obsedit, sed populus ciuitatis, et princeps nichil ex hoc trepidabant. Rex autem ciuitatem illam capere non posse aspiciens, eam dimisit, et Auersam perrexit, et eam reedificari precepit. His ita decursis prefatus populus Pisanorum cum aliis uiginti nauigiis, que superuenerunt, ciuitatem Amalphitanam pergunt, et eam comprehendunt, et eius uniuersa bona diripiunt, sicque diuitiis multis locupletati Pisas redeunt simul cum principe. Rex autem, Pisanorum exercitum reuerti comprehendens, iterum Neapolim obsedit, cumque die quodam in festiuitate Natiuitatis Sancte Marie, Rex ipse nauale bellum cum Neapolitanis incipere uellet, en subito tempestas  adfuit, et omnes naues illas diuisit; ita quod in profundum mergi putarent, et sic ad portum Puteolanum reuertuntur. Tunc rex uidens neque mari neque terra, contra ciuitatem agere, nauigia illa reuerti precepit, et ipse Salernum repedauit, deinde Siciliam ingressus est. Cumque Robertus princeps Pisas reuerteretur, consilio domini pape Innocentii simul cum domino Girardo cardinali, et Riccardo comitis Rainulphi germano ad gloriosum Lotharium imperatorem festinauit, qui honorifice ab ipso imperatore suscipiuntur, et ei qualiter principatum suum perdidisset, lacrymis multis intimauit. Precatur etiam, ut pro amore domini pape sibi succurreret, et quod iniuste perdiderat, redintegraret. Imperator itaque muneribus multis ei datis, promisit  sit se ipso anno uenturum ad Romane sedis libertatem, et eiusdem principis restitutionem, et sic princeps ipse reuersus domino pape Innocentio cuncta narrauit. Ipso anno magister militum Pisas perrexit, ut auxilium ab apostolico Innocentio et Pisanis inueniret, qui a Pisanis diligenter susceptus est, et promiserunt libentissime ei auxilium inferre, sed quorumdam inimicorum consilio auxilium illud promissum destructum est. Unde magister ipse militum uehementer turbatus Neapolim reuertitur, et ciuitatem suam uiriliter tenuit.

Anno 1136 Dominice Incarnationis, et septimo anno pape Innocentii, dum hec et multa alia agerentur, prefatus imperator apostolico Innocentio mandauit, ut eum prestolaretur, quia, Domino fauente,  sicut promiserat, in festiuitate S. Iacobi uenire despondebat. Pontifex autem spirituali gaudio gauisus magistro militum destinauit omnia, que imperator ei mandauerat, deinde princeps ipse audiens ciuitatem Neapolim famis periculo urgeri cum quinque nauigiis ad eamdem ciuitatem uenit, et imperatoris aduentum firmiter propalauit et cursu celeri Pisas reuertitur. Continuo ad imperatorem festinans inuenit eum Montes descendisse  , et super ciuitatem Cremonam castra sua posuisse. Illico pedibus eius aduoluitur lacrymis rogans, ut sibi exheredato subueniret. Interea ad tantam famis asperitatem ciuitas peruenit Neapolitana, quod infantes multi, pueri, adolescentes, iuuenes, senes etiam utriusque sexus per ciuitatis plateas, et domos  spiritum exhalabant. Sed magister militum, et eius fideles, qui libertati inuigilabant ciuitatis, quique antiquorum suorum sequebantur honestatem, mori prius famis morte malebant quam sub nefandi regis potestate colla submittere. Hec inter prefatus imperator litteras suas signatas propriis legatis suis magistro militum, et ciuibus suis destinauit consolationis uerba describens, ut fidelitatis propositum teneat, qui, fauente Domino, in proximo ad eius liberationem festinaret. Legati uero illi coram omnibus iurauerunt imperatorem illum ad ciuitatem Spoletum dimisisse. Diebus autem non multis excursis, en adest legatus alius ipsius imperatoris litteras ferens, consolationis similiter uerba continentes,  qui eum dimisisse apud fluuium Piscariam affirmauit. Item in subsequentibus diebus alias transmisit imperator litteras continentes se in proximo uenturum in Apuliam, et Italiam a tanta perditione redempturum. Archiepiscopus preterea Marinus ciuitatis Neapolitane, et Philippus de Acerra ciuis Neapolitanus uir prudentis ingenii, et Rainulphus comes, qui obuiam imperatori dudum exierant, similiter litteras suas consolationis magistro militum delegauit. Litteris itaque talibus acceptis, et  tali suspensi Neapolitani promissione, licet fame coacti, imperatoris tamen illius exspectabant aduentum.

Anno 1137 et anno octauo pontificatus Domini Innocentii  mense Martio, Xu Indictionis prefatus apostolicus Innocentius, qui tunc Pisis morabatur, consilio communicato de ciuitate Pisana exiuit, et apud ciuitatem Biteruum aduenit, prefatum imperatorem allocuturus. Imperator igitur Henricum generum suum cum tribus millibus equitum ad pontificem destinauit Innocentium, addens se facturum ut Romanos fines teneat, et principi Roberto principatum suum restituat. Ipse uero Marcas adire disposuit. Apostolicus autem continuo Romanos fines aduenit, et ciuitatem Albanum, et prouinciam  totam Campanie sue obtinuit fidelitati. Romam quidem ingredi noluit, ne in Romanorum negotiis impediretur. Prefatus autem imperator flumen Piscarie adueniens, Pascha Domini ibi celebrauit. Inde flumen illud transiens, ciuitatem Termulensem, et illius prouincie comites obtinuit, et inde amoto exercitu, Apuliam ingreditur, et ciuitatem Sipontum, et montem Sancti Angeli octauo die intrante mensis Maii comprehendit. Tantus itaque timor totam inuasit Apuliam, quod uniuersus populus usque ad ciuitatem Barum, ad eius imperium alligatus est. Et his actis apostolicus ipse ad ciuitatem Sancti Germani peruenit, quam sue submisit ditioni. Inde Capuam ueniens Roberto principi  eam restituit, et his actis Beneuentum uenit predictus apostolicus decimo Kalendas Iunii, et retro montem Sancti Felicis prope Beneuentum cum Henrico duce predicti imperatoris genero castrametatus est. Continuo dominum Girardum cardinalem uirum prudentem, et discretum prope ciuitatem misit Beneuentanam, ut cum Beneuentanis loqueretur, utrum cum eo pacis firmamentum ponere uellent. uenerunt itaque ad eam quidam de ciuibus Beneuentanis, et cum illis satis abundeque de ciuitatis concordia tractauerunt, et his actis ad dominum apostolicum omnia, que dicta sunt, exposuit predictus Girardus cardinalis. Alio autem die adueniente predictus apostolicus, consilio arrepto, castra inde amouit die uidelicet Sabbati, et ex hac parte predicti montis  Sancti Felicis transiuit cum exercitu predicti ducis Henrici, et in planitie Sancti Petri apostoli iuxta flumen Sabbati, uiriliter et animose castra apponi precepit. Beneuentanus autem populus horum, que fiebant, nichil agnoscere poterat. Cumque taliter in predicta planitie Sancti Petri castra apostolici et ducis illius ponerent, fama talis tantique facti ciuitatem percussit Beneuentanam, et Rossemannus, qui tunc preerat Romane sedis aduersarius ciues fere uniuersos submouit, ut contra apostolicum uenientem  insurgerent, et ad eorum posse resisterent. Nec mora, predictus Girardus cardinalis uocari fecit Landulphum iudicem Beneuentanum, et Lodoicum medicum, et Malfridum de Grimaldo abbate, ut de pacis federe loquerentur, et ciuitatem domino pape Innocentio redderent. Exierunt itaque uiri illi uocati, et petitionibus apostolici fauentes ciuitatem reuertuntur. Preterea ad horam fere nonam quidam Beneuentanorum exeuntes cum Teutonicis pugnare ceperunt, putantes eis timorem inducere, et eos in fugam sectari. Dux uero illorum nominatus Henricus, audiens Beneuentanos ita super se insilire, armari suos omnes occulte precepit, et cateruatim eos a castris exire disponens precepit, ut Beneuentanos sic stulte et furiose exeuntes, insidiis positis, preoccuparent.  Quid multis? en ex improuiso leonum more frendentes Teutonici insiliunt, et Beneuentanos illos, qui contra eos pugnabant, usque ad Pontem maiorem in fugam conuertunt. In fuga uero illorum quadraginta ferme capti sunt, et quidam illorum trucidati, inter quos Petrus de Populo uocatus, capite abscisso, heu miser! exhalauit. Alter uero, Priscianus nomine, ciuitatis notarius, ibi mortuus est uulneribus multis afflictus. Decem uero uulneratorum, qui de captione euaserunt post dies quadraginta mortui sunt intra ciuitatem. Cumque taliter ciues Beneuentani capti, trucidati, et morti dediti essent, timor continuo ciuitatem inuadit Beneuenti, et luctus, quod, si lector adesses, mori cum eis putares et afflictione multa deficere. Nocte itaque insecuta,  ciues, qui capti fuerant, uinculis districti sunt, et alligati. Mane autem facto, die quidem Dominico, ad dominum papam ueniunt quidam de ciuibus Beneuentanis uiri sapientes, et discreti, qui omnia, que apostolicus exquisierat, assecuti sunt, continuo captiuos ciues Beneuentanos, quos Teutonici comprehenderant dominus apostolicus absolui iussit, et ad propria reuerti. Et sic sacramentis firmatis, fidelitatem domino pape complures ciuium, qui ad ipsum pontificem exierant, iurauerunt. Cumque taliter sacramenta illa perficerentur, uir quidam Iaquintus nomine, ciuis Beneuentanus, quique per triennium exsulauerat, ultionem reddere de acceptis excogitans, Teutonicos omnes submouit, ut ciuitatem ingredientes,  quot possent, caperent et bona eorum auferrent; qui cursu rapido armis acceptis insiliunt, et usque Portam Ruffini festinauerunt, sed quia Portam illam hi, qui intrinsecus erant, firmiter clauserunt, ciuitatem ingredi non potuere. Fama itaque tante inuasionis cum ad aures pontificis Innocentii peruenit, predictum ducem Henricum uocari mandauit, ut exercitum illum compesceret, et a tali mortifera aggressione illum prohibeat. Confestim dux ille peruolat, et totum illum exercitum ad castra reuerti mandauit; sicque ciuitas ab eorum inuasione euasit. Iaquintus uero ille per clauicam, que Sancti Renati uocatur, ingrediens, cum quibusdam consociis suis ad sacrum palatium curie festinans perrexit, et Crescentium cardinalem pontificis Innocentii aduersarium,  qui tunc ibi occultabatur comprehendit. Nec mora, per plateam illum ducentes ad dominum papam captiuum illum transmiserunt; deinde in eadem platea, Bernardum, qui comes palatii uocabatur eiusdem pontificis contrarium Iaquintus ille inuenit, quem audacia assumpta capere conatus est, quatenus eum in captionem predicto apostolico delegaret; qui Bernardus uidens se sic turpiter capi, quibusdam sociis suis secum equitantibus exclamauit, ut quantocius succurrant, et eum a tanta captione eripiant, qui statim ensibus euaginatis Iaquintum illum feriunt, et plagis crudeli manu impositis terratenus illum de equo prosternunt, et sic Bernardus ille a captione illa liberatur. Inuadit igitur ciuitatem illam timor mirabilis, et bonis suis oblitis, ciues attoniti  ruinam inauditam, et depredationem metuebant. Prefatus autem Iaquintus ita crudeliter uulneratus ad manus quorumdam ad sororis domum perducitur, et sic nouem dies sine sensu et memoria aduiuens mortuus est. Dominus autem apostolicus sic illum uulneratum et mortuum, suaque sponte taliter fuisse perductum audiens, ut erat sapientis animi, et pacifici cordis, nullam cum Beneuentanis, qui eum interfecerant, excitauit questionem. Bossemannus autem, qui tunc contra uoluntatem ipsius apostolici episcopus fuerat, et qui ciuitatem uiolento nomine tenuerat, noctis silentio timore coactus fugit. Quibus omnibus ita peractis, ita predictus Falco iudex, et Falco abbatis Falconis, et Saductus, et Pando, et Potofridus, et Adonibezet, qui per triennium exsules  fueramus, cum aliis Beneuentanis similiter exsulibus, licentia predicti pontificis ad propria reuersi sumus. Celestis quidem regis magnalia laudantes, qui post tribulationem, et fletum exsultationem inducit. Prefatus autem apostolicus supranominatum Girardum cardinalem ad ciuitatem mandauit, ut a ciuibus uniuersis fidelitatem acciperet, quod et factum est.

His omnibus ita euolutis, pontifex Innocentius sacramentis fidelitatis acceptis, consilio habito, iter arripuit uIII Kalend. Iunii, ut ad imperatorem nominatum festinaret; ueniens autem ante Portam Summam, populum ciuitatis, qui eum ibi prestolabatur, pontifex ipse taliter allocutus est: »Gratias uobis  agimus, fratres et domini, quia corde hilari et uoluntate sincera fidelitatem nobis peregistis; rogo itaque fraternitatem uestram et probitatem, ut pacem teneatis et constantiam iustitie inter uos; ciuitatem uero intrare modo non possumus pro multis uariisque negotiis, que cum domino imperatore definienda decreui. Sed his diuina clementia definitis, ad uos reuertemur, et de ciuitatis utilitate tractabimus; nunc uero predictum fratrem nostrum cardinalem Girardum uobiscum morari permittimus, qui erga uestras utilitates assidue inuigilabit et pacem inter uos continebit.« Hec et his similia pontifex ipse ubi allocutus esset, iter ceptum arripiens, ad predictum imperatorem tetendit Lotharium, quem super ciuitatem Barensem eam acriter obsidentem inuenit.  Cardinalis igitur nominatus Girardus iussu predicti apostolici in Beneuentana ciuitate moratus est, et confestim sacrum Beneuentanum palatium ascendens, ciuitatis utilitates, data pace circumquaque, operabatur. Inter ceteras eius dispositiones precipue pacem tenendam uiribus totis, ore et corde predicabat. Prius uero quam apostolicus de ciuitate discederet. Octauianum subdiaconum, uirum prudentem, et sapientis animi, rectorem Beneuenti ordinauit, qui simul cum domino Girardo statum ciuitatis, et pacis firmamentum studiose regebat. Cumque pontifex ipse apud imperatorem peruenisset, cum prefato duce Henrico, honore mirabili et gaudio ab imperatore suscipitur. Deinde Barensis populus castellum ciuitatis, quod pro eorum afflictione rex  Rogerius fabricari iusserat, ualde terribile et munitum expugnauerunt, sicque per quadraginta dies illud obsidentes cum Tentonicorum auxilio, uirtute multa castellum illud comprehenderunt, et terratenus prostrauerunt. Custodes autem castelli, quia iam amplius illud defendere non poterant, capti et trucidati, et in mare precipitati sunt. Sicque de tali tantaque uictoria tota Italia, et Calabria, Siciliaque intonuit, et Regi celorum gratias agens de tanti tyranni gutture cripi gaudebat. Inde maritima omnis usque ad Tarentum, et Calabriam ad imperatoris fidelitatem alligari satagebat. Cumque castellum illud Barense taliter comprehensum est, super ciuitatem Melfium apostolicus et imperator uenerunt, et eam uiriliter obsidentes, diebus non multis elapsis, comprehenderunt,  et sue obtinuerunt fidelitati. Hec inter Pisanorum exercitus, sicut iurauerat, centum nauigiis armatis ad ciuitatem peruenit Neapolitanam. Nec mora; iussu predicti imperatoris super ciuitatem Amalphitanam festinat, excogitans igne ferroque eam depopulari. Ciues autem Amalphitani, consilio salutis inuento, pecunia multa data, ad imperatoris et Pisanorum permansit fidelitatem; inde super Rebellum, et Scalam properantes eas inuadunt, et uniuersa eorum bona dicipientes, in ore ignis et gladii eas consumunt. uiros quoque et mulieres cum eorum paruulis captiuos perducunt, sicque super tali uindicta gauisi, ultra quam credi potest, insultant. Interim prefatus imperator, et apostolicus ciuitatem  dimisit Melfium, et ciuitatis Potentie fines descendit: ibique iuxta fluenta de lacu Pesele per dies fere triginta moratur. Inde uniuersa Apulie oppida, et ciuitates ad suum imperium alligauit. Et his actis mandauit imperator, ut Pisanorum exercitus Salernum obsideat; precepit quoque Roberto principi et magistro militum Neapolitanorum, ut uiribus totis et armis simul cum Pisanis eamdem Salernitanam obsiderent ciuitatem; quod et factum est Xu Kalend. Augusti. Quinetiam Rainulphum comitem, quem affectione multa secum detinebat, mille Teutonicorum uiris ei datis, super ciuitatem ipsam Salernum destinauit: quibus ita conuenientibus prope muros obsederunt. In ciuitate illa reuera quadringenti milites aderant, qui ciuitati inuigilantes, Pisanos et  principem, suosque omnes quotidie expugnabant. Quadam itaque die, sicut accepimus, certatum ad inuicem ualidissime est inter eos, et de militibus illis Rogerii Siculorum captiui ducti sunt et alligati. Consules preterea Pisanorum, ciuitatis constantiam aspicientes, quia talis tantaque caterua militum intererat, consilio communicato, lignorum machinam mirabiliter mirabiliusque excelsam, et ultra quam credi potest, terribilem construi, summaque cum festinatione leuari mandauerunt. Unde factum est, quod populus ciuitatis mortis periculo oppressus mortem exspectabat. Audiens autem imperator ciuitatis Salernitane constantiam, et quia igne ferroque Pisani eam obsidebant, consilio inuento, simul cum domino apostolico ad eamdem ciuitatem celeriter  festinauit. Sequenti igitur die sapientes ciuitatis ad ipsum imperatorem uenere, et pactis interuenientibus, ciuitatem ipsam suo imperio submiserunt. Quidam uero militum illorum, securitate accepta licentiam exeundi impetrarunt; quidam uero et predicti Rogerii proceres ad turrem maiorem, que super ciuitatem erat, confugerunt. Sicque ciuitas ipsa in gaudium conuersa, sub tali tantoque imperio exsultabat. Audiens autem populus Pisanorum ciuitatem Salerni sine eorum consilio, et uoluntate ab imperatore captam fuisse, mirabiliter contristati sunt, et furore arrepto machinam lignorum factam combusserunt, et paratis nauigiis Pisas regredi disponebant, sed apostolici Innocentii precibus et promissionibus coacti ad imperatoris uoluntatem reuersi sunt. Sicque  castrum illud Turris maioris pro eorum discordia dimissum est. His ita peractis prefatus imperator et apostolicus castra inde amouentes, Abellinum uenerunt; deinde Beneuentum et iuxta fluuium Caloris ex hac parte Urbiani, ad ecclesiam Sancti Stephani castrametati sunt, secundo die stante mensis Augusti. Cum autem Abellinum uenisset apostolicus ipse Innocentius, ducem ad defensionem Apulie ordinare nomine suo satagebat. Imperator uero nomine suo, contra uoluntatem apostolici ordinare uolebat. Unde factum est, ut per triginta fere dies ad inuicem discordatum sit, sed sapientum consilio communicato, discordia talis destructa est. Quid multa? diuina fauente clementia, et ipso imperatore  fauente, omnibusque suis, apostolicus nomine suo ad B. Petri fidelitatem comitem Rainulphum uirum utique prudentem, et discretum in ducem elegit, et eo electo uexillum ad honorem ducatus apostolicus et imperator in conspectu omnium ei tradiderunt et confirmauerunt. Unde nemo tempore isto uiuentium recordari poterit, tali letitia et honore ducem aliquem fuisse electum. Cumque taliter in predicto loco castrametati sunt, triduo post, die uidelicet Kalendarum Septembris imperatrix nomine Floridas, militibus fere centum assumptis, ad ecclesiam B. Bartholomei apostoli uenit Portam auream ingrediens, et missarum solemnia ibi audiens, pallium quoddam super altare Beati Bartholomei, et libram unam argenti obtulit. Pre gaudio uero Beneuentanus populus utriusque  sexus, quia per innumera annorum curricula imperatricem siue imperatorem non uidimus, cursu precipiti ad ipsam intuendam imperatricem ex omni parte ciuitatis festinauimus, et gratias Deo agentes exsultauimus, quia, quod patres, aui, proaui uidere non potuerunt, temporibus nostris uidimus. Ea autem basilicam ipsam B. Bartholomei egrediens per mediam plateam ciuitatis ascendit, et per Portam Summam exiens ad exercitum suum remeauit. Triduo autem post imperatricis aduentum prefatus apostolicus Beneuentanam ciuitatem intrauit, et a Clero et populo uniuerso honorifice susceptus est. Altera antem die adueniente in sacro Beneuentano palatio sedens in conspectu cleri et populi Beneuentani clamauit, ut si quis contra personam siue electionem Gregorii  Beneuentani electi canonice et rationabiliter opponere uellet, litera fronte opponeret; sed clementia diuina opitulante, et quia electus ipse uitam suam religiose custodierat, nemo ciuium contra eius electionem obiecit. Apostolicus itaque hoc aspiciens gratias Deo egit, et ipse de persona, et uita electi testificatus est honeste et religiose, et eidem electo precepit, ut de peccatis suis confiteatur, et die Dominico adueniente, Spiritu sancto cooperante consecrationem acciperet. Quid multa? die adueniente Dominico apostolicus ipse Ecclesiam episcopii descendit, quinto die uidelicet intrante mensis Septembris electum ipsum consecrauit, ad cuius consecrationem patriarcha interfuit Aquileie, et complures alii archiepiscopi, episcopi et abbates Teutonicorum uiri religiosi. Lector,  si interesses, reuera miratus diceres archiepiscopum quemlibet Beneuentanum tanto honore et reuerentia consecratum nunquam fuisse, et eo consecrato, apostolicus ipse palatium reuertitur. His ita peractis, iudices et sapientes ciuitatis eumdem Dominum papam precantur, quatenus apud imperatorem intercederet, ut de antiqua afflictione, quam ciuitas longe lateque perpessa est, imperator ipse Beneuentanos liberaret; uidelicet de uinearum fidantiis et angariis, terratico et de omnibus redditionibus quas Normandis reddere soliti sunt, quoniam quidem nos, et patres nostri, aui et proaui Deum orauimus, ut imperatoris aduentum partibus istis largiri dignaretur, per cuius aduentum libertatis uigorem  et securitatis consequeremur. Nunc uero, Pater sanctissime, et quia uoluntas, et potestas concessa est bene nobis faciendi, lacrymis omnium oramus, ut de tanto periculo tributorum ciuitatem B. Petri eripias. Apostolicus itaque pietate diuina correptus super ciuitatis longa afflictione condolens patriarcham Aquileie aliosque cardinales, et Girardum specialiter cardinalem suum presbyterum uirum ualde uenerabilem, et discretum ad imperatorem direxit, qui foras in prelato loco castrametatus erat, expostulans, ut comiti Rogerio de Ariano preciperet, eiusque baronibus, ut fidantias et omnes redditus, quos de hereditatibus Beneuentanorum habere solitus  erat, quietus dimitteret. Imperator itaque precibus apostolici acceptis, absque mora, uocari fecit prefatum comitem, ut cum baronibus suis ueniret, et sacramento interueniente, petitionibus apostolici obtemperaret. Comes itaque adueniens coram imperatore confessus est, se hoc iurauisse et confirmauisse tempore comestabuli Rolpotonis, qui pro ciuitate hoc petierat. Denique barones, quos secum duxit, iurare cegit, sicut apostolicus exigebat. In primis Alferius Draco, et Robertus de la Marra, et Bartholomeus de Petrapulcina, et Tadeus de la Greca, et Girardus de Lanzulinu, et Sarolus de lo Tufo, et sic iurauerunt: »Iuro, et promitto, quod ab hac hora in antea non queram, nec queri permittam de cunctis hereditatibus Beneuentanorum  fidantias, angarias, terraticum, oliuas, uinum, salutes, nec ullam dationem, scilicet de uineis, terris aspris, siluis, castanetis, et ecclesiis, et liberam facultatem tribuo in hereditatibus Beneuentanorum uenandi, aucupandi, et in eis et de eis quodcunque uoluerint faciendi, et per hoc mercatum ciuitati non disturbabo, nec disturbari consentiam. Hec omnia attendam bona fide sine fraude.« Taliter eis iurantibus, precepit imperator, ut alios suos barones Montisfusculi uocaret ad idem sacramentum faciendum. Quibus actis, prefatus Girardus cardinalis cum sapientibus ciuitatis omnia hec domino pape retulerunt. Hoc sacramentum factum est sexto die intrante mensis Septembris. Altera autem die idem Girardus cardinalis cum iudicibus ad imperatorem tetendit,  ut ab ipso comite, et suis baronibus sacramentum huiusmodi acciperet. Comes uero Rogerius sacramentum illud facere noluit, confitens se tempore preterito illud fecisse, suos uero barones de Montefusco iurare precepit, uidelicet Raonem de lo Tufo, Accardum, Gemundum, Eternum, Onfridum, ceterosque, qui circa Beneuentum fidantias accipiebant, et his taliter actis Saluatori Deo, et Innocentio pape gratias egimus, cuius uirtute, et gratia tantam consecuti sumus libertatem. Quibus ita peractis prefatus imperator de predicto loco castra amouens, uiam Romam redeundi arripuit, qui ante Portam Summam cum toto suo exercitu transiuit, et predictus apostolicus cum illo festinauit nono die intrante  mensis Septembris  . Tunc ipse imperator castra metatus est, ubi Tres-Sancti nominatur; deinde Capuam petens, Romam transierunt. Quid multa? Imperii sui altitudinem et palatia imperator ille repedauit. Apostolicus autem Innocentius palatium Lateranense adiuit. Audiens itaque nominatus rex Rogerius imperatorem illum uiam redeundi arripuisse, exercitu conuocato Salernum uenit; continuo super Nuceriam ueniens, illud sue obtinuit potestati, deinde castra amouens totam terram Rainulphi comitis obtinuit; inde procedens Capuam furore multo et tempestate comprehendit, et eam igne ferroque depopulatur; uniuersa siquidem ciuitatis illius  spolia et diuitias partim igne, partimque uirtute consumi precepit; ecclesias quidem, et earum ornamenta diripuit, mulieres quoque, et sanctimoniales in opprobrium conuerse sunt, et his taliter euolutis Abellinum, et usque ad confinia Beneuenti obtinuit. Confestim magister militum Sergius ciuitatis Neapolitane ad suam conuertitur fidelitatem; deinde iudices Beneuentane ciuitatis cum aliis ciuibus regem ipsum adeuntes ad Anacleti fidelitatem, et ipsius regis amorem ciuitatem submittunt Beneuentanam, Innocentii pape fidelitatem paruipendentes, et his actis conuocato exercitu ciuitatem Beneuentanam applicuit, et ante Portam Summam medio mense Octobris transiens ad montem Sarchum festinauit, quod sue obtinuit potestati. Et inde procedens super  ciuitatem comitis Riccardi cursu uolucri properauit, quam comes ille dimittens ad ducem confugit Rainulphum; sicque ciuitatem illam sue uoluntati alligauit. Inde montem Coruinum capiens in ore ignis et gladii illud consumi precepit, et spolia eius diripuit. Dux igitur Rainulphus memoratus audiens regem illum ob eius confusionem Apuliam fuisse ingressum, et eius desolationem quotidie tractare, Barensem populum et Tranensem, Troianum et Melphiensem, et mille quingentos milites congregauit, affirmans prius morti uelle succumbere, quam uitam ducere infelicem, et taliter dux ille paratus prope regis exercitum adiuit. Interea abbas de Claraualle, uir ualde mirabilis et discretus, qui ad regem illum uenerat pro tanti dissidii infestatione sedanda,  inter regem illum et ducem pacis federa alligare conatur; sed pro multis uariisque negotiis que inter eos querebantur, apud Saluatoris Dei potentiam nondum complacuit concordia alligari. Quid plura? Rex ipse exercitum suum diuisit, et ad bellandum illum uiriliter stabiliuit, similiter et dux ille suos omnes sapienter ordinauit. Primum quidem regis acies ordinata aggreditur, et inter ducis armatos intrauit. Illico acies illa regis prosternitur. Rex autem, qui cum aliis aciebus suis armatis inerat, Dei adueniente iudicio, timore perculsus ipse primum terga uertens in fugam conuersus est; sicque uniuersa regis congregatio cursu precipiti confugit, dimissis omnibus diuitiarum suarum apparatibus et tentoriis, auri, argentique magnitudine infinita,  quorum numerare copia non est humane scientie. Quid multa? Dux ille uictor effectus de regis exercitu comprehendit, et occidit, omnemque illam magnitudinem, diuitiasque tam ipse, quam populus Barensis et Tranensis, ceterique quos rogauerat ad propria locupletati detulerunt. Tria millia, sicut audiuimus, hominum in bello mortua sunt. Ibi Sergius, magister militum Neapolitane ciuitatis, mortuus est; ibi Eternus de Montefusco, et Girardus de Luzulino, et Sarolus de lo Tufo, et complures, quorum nomina pro difficultate numerandi silentio tegimus. Secundo uero die stante mensis Octobris bellum hoc actum est. Rex itaque nominatus taliter cum sequacibus suis anfugiens noctis tempore, altera quidem die ad  castrum Paludis peruenit, deinde Salernum festinauit; diebus autem non multis euolutis, Rossemannus Beneuentanus antistes, consilio accepto cum iudicibus ciuitatis et sapientibus quibusdam ad regem ipsum consolandum, et seruitia ciuitatis offerenda festinauit. Precatur insuper, ut libertatem possessionum Beneuentanorum, quam supradictus imperator concesserat, populo Beneuentano ipse largiretur. Rex igitur, precibus eorum acceptis, pro totius ciuitatis amore inueniendo, priuilegio facto et signato, omnes fidantias et exactiones, quas soliti fuimus persoluere, condonauit, et priuilegii pagina accepta gaudio ineffabili ciuitatem sunt regressi Beneuentanam; priuilegii pagina ita est continens:

»In nomine Domini Dei Saluatoris eterni Iesu  Christi; Dominice Incarnationis anno 1137, mense Nouembri prime indictionis: Ego Rogerius Dei gratia Sicilie Italie rex, Christianorum adiutor et clypeus, Rogerii primi comitis filius: Regalis Excellentie nostre prouocamur liberalitate fidelibus nostris tanquam de nobis bene promeritis beneficia ampliori manu debere impendere, ut non solum fideliores inueniantur, sed ut ceteri spe retributionis adiuti in nostro seruitio promptiores habeantur. Eapropter, uenerabilis Beneuentane Rossemanne archiepiscope, qui semper in omnibus fidelis exstitisti, petitionibus tuis, et Bernardi Beneuentani comestabuli, et Beneuentanorum iudicum, aliorumque plurimorum ciuium clementius annuentes, quia uos semper nostros fideles experti sumus, pro amore  Summi Regis, per quem subsistimus, et regnamus, et amore et fidelitate uestra, quam in nobis habetis, et in antea habituri estis, dimittimus et condonamus uobis ea omnia, que nos et predecessores nostri Normandi circa Beneuentanam ciuitatem habuerunt, fidantias subscriptas, uidelicet denariorum redditus, salutes angarias, terraticum, herbaticum, carnaticum, Kalendaticum, uinum, oliuas, releuum, postremo omnes alias exactiones tam ecclesiarum quam ciuium, et omnia predicta et possessiones liberas facimus, et quietas, undecunque aliquid accipere soliti sumus; ut quandiu in nostra permanseritis fidelitate, et nostrorum heredum, liberi et quieti uos, et uestri heredes ab omnibus supradictis maneatis,  et in uestris prediis uenandi, piscandi, aucupandi liberam facultatem habeatis, et ut firmiter hoc tenere ualeatis priuilegium istud sigillo aureo nostro signari fecimus: Si qua uero persona, quod absit, magna humilisue, huius nostre concessionis paginam in aliquo uiolare presumpserit, uiginti libras auri purissimi in misericordia nostra palatio nostro componat, presensque priuilegium robur pristinum obtineat. At huius concessionis iudicium per manus Henrici nostri notarii scribi precepimus, et bulla aurea insigniri. Anno regni nostri septimo.«

Cumque priuilegium hoc coram Beneuentanorum cetu lectum esset, Deo Saluatori omnium, prefatoque regi, et iam dicto antistiti gratias egimus, quia quod aui et patres nostri uidere non potuerunt, libertatis  et securitatis donum nobis dignatus est misericordia sua iehsu Christus largiri, et meritis non nostris offerre. Quid multa? ex tanto nobis concesso beneficio, et firmato, ciues uniuersi, seruitia, et honores prefato regi polliciti sunt, et sine offensione ad eius preceptum famulari  . Dux preterea Rainulphus supra memoratus audiens regem illum sic deuictum, et animo consternatum cum paucis Salernitanam ciuitatem fuisse ingressum, consilio habito, mille fere equites, et Apulorum peditum multitudinem congregauit; nec mora, Troiam dimittens captiuatam totam sue alligauit potestati, et inde procedens super comitis Rogerii de Ariano comitatum aduenit, qui continuo Alferium Draco, et Robertum de la Marra, et Robertum de Petramaiori, et Robertum  de Potofranco, aliosque barones ipsius comitis sue subiugauit ditioni. Postremo eumdem comitem Rogerium ad suam cegit uoluntatem. Quibus ita peractis dux ipse prope castellum Paludis suorum uirtute stipatus castrametatur, die quidem Kalendarum Decembris. Mirabatur interea populus Beneuentanus de ducis illius Rainulphi continentia, et in predicti regis amore et fidelitate, et Anacleti seruitio die, noctuque simul cum Domino Rossemanno antistite inuigilabat.

Aliud quoque non tegendum silentio fraternitati uestre explicabo. Cum prefatus abbas de Claraualle, uir ualde mirabilis et discretus de federe pacis, et Ecclesie unitate cum nominato rege confabularetur,  assidue rex ipse cum abbate illo stabiliuit, ut tres cardinales ex parte Innocentii pape, qui eius interfuissent electioni ad regem ipsum uenirent, et tres ex parte Anacleti et ordinem electionis utriusque regi ipsi insinuarent, deinde rex ipse, ordine audito, utriusque partis sanctiorem et iustiorem eligeret electionem, et sic Spiritu sancto fauente, ad pacis perueniret cum totius sui regni magnitudine firmamentum, quantum in sui arbitrio et scientia contineret. Cognouerat enim, firmiterque crediderat, totius mundi Christicolas parti fauere Innocentii, et eius pontificatum uenerari; ipse uero solus cum regni sui latitudine discordabat. Continuo ad Innocentium papam, et Anacletum delegatum est, et cursu rapido regis positio destinatur. Placuit itaque  eis, et consilio eorum firmato ex parte Innocentii Almericus cancellarius, et Girardus cardinalis uir ualde uenerabilis simul cum predicto abbate de Claraualle Salernum super huiusmodi electione uentilanda aduenerunt. Ex parte uero Anacleti Mattheus cancellarius, et Petrus Pisanus cardinalis, et cardinalis alius nomine Gregorius similiter accelerauere.  Quibus ita congregatis, rex ille, ut erat sagacis animi, prouidique consilii, prius partem Innocentii quatriduo usque ad occasum mirabiliter, et ultra quam credi potest, examinauit; sequenter autem Anacleti partem quatriduo similiter perscrutatus est. Studiose igitur, et diligenter partibus utriusque electionis auditis, rex ipse clerum omnem et populum ciuitatis Salernitane congregari mandauit, et episcopos, et abbates monasteriorum, qui conuenerant, et coram eis taliter exorsus est: »Domini et fratres, credimus uestram non latere prudentiam, qua de re cardinales istos partes utriusque fecerim conuocari; putaui etenim, quantum nostre attinet uirtuti, tali et tanto negotio finem imponere, et iustitie semitam euidenter sectari, sed quia multis  questionibus uariisque responsionibus animus noster impeditur, solus ego super hoc tanto negotio finem impendere nequeo: unde si dominis istis cardinalibus uidetur, ordinem utriusque scribant electionis, et ab utraque parte unus mecum in Siciliam descendat cardinalis, ubi, fauente Domino Natiuitatis Iesu Christi Saluatoris festiuitatem celebraturi sumus, ibique sapientes archiepiscopos, episcopos, aliosque inueniemus prudentis animi uiros, quorum consilio Anacleti partem usque modo sectatus sum: tunc enim ipsorum aliorumque sapientum consilio super hoc negotio, diuina inspirante clementia, certissimum finem, quantum mee attinet potestati, imponemus.« Cardinalis ad hec Girardus respondit:  »Sciatis reuera, quoniam ex parte nostra ordinem partis nostre nos omnes scribemus: audistis enim ex ore nostro seriem electionis, audistis omnia, quecunque circa nos gesta sunt: cardinalem quidem mittemus Guidonem de Castello, sapientem utique uirum et discretum, qui uobiscum, sicut petitis ad Siciliam ueniat, deinde sicut sapientie uestre placuerit, perficiatis, Spiritus sanctus Paracletus cor uestrum illuminet, et corde recto ad Ecclesiam, et ueritatis lumen perducat.« Et, his actis, unusquisque ad propria remeauit. Altera die adueniente predictus Girardus cardinalis cum suis reuersus est: solus autem Guido prefatus cardinalis remansit cum rege profecturus, sicut statutum est. Ex parte uero Anacleti similiter cardinalis alius destinatur. Quibus  patratis, nauigio parato, rex ipse ad Siciliam transfretauit. Dux preterea Rainulphus iam nominatus prefatum castellum Paludis uiriliter obsedit, quod preliis multis, et machinationibus quotidie expugnabat. uidens autem dux ipse castellum illud capere non posse, consilio habito, castellum illud dimisit, et in finibus Alifanis secessit; qui continuo ciuitatem  illam, et munitionem castelli comprehendit, et sue obtinuit potestati.

Hoc anno Anacletus, qui sub nomine pontificatus aduixit, septimo die stante mensis Ianuarii mortuus est, qui sedit annis septem, et mensibus undecim, et diebus uiginti duobus. Innocentius itaque pontifex continuo uiribus sumptis, et amicorum uirtute accepta contra inimicos uiriliter insiliuit. Rossemannus igitur episcopus totius ciuitatis tintinnabula Beneuentane pulsare precepit, mortem ipsius Anacleti significando.

Hoc anno predictus imperator cum ad imperium suum reuertebatur, mortuus est in partibus Tuscie, et eo defuncto Corradus ad imperium unanimi uoto sublimatus est.

 Anno 1138 et nouo anno pontificatus domini Innocentii secundi summi pontificis, mense Martio prime indictionis. Cum predictus Anacletus mortuus esset, cardinales sui, consilio accepto a fratribus ipsius Anacleti, ad regem miserunt Rogerium ipsius Anacleti mortem significantes, ut si ei placeret, papam constituerent. Rex itaque ut domini pape Innocentii partem impediret, uoluntati eorum assensit, et papam eligendi potestatem dedit; qui Romam reuersi fautoribus eorum congregatis; medio mense Martio, Gregorium cardinalem papam sibi, et inuasorem constituerunt, uictoremque eum uocauerunt. Sed Dei misericordia auxiliante, heresis illa, et inuasio pauco tempore regnauit. Diebus autem non multis euolutis, fratres predicti Anacleti, tantam  cognoscentes turbationem, in se reuersi, Domino fauente, cum predicto domino Innocentio papa pacis firmamentum composuerunt, et ipsi, et omnes eius aduersarii ad eius fidelitatem conuersi sunt, et sceleratus ille, qui sub uictoris nomine apparuit, uestem, et mitram deposuit, et ad uoluntatem pontificis Innocentii peruenit. Sicque gaudio magno, et gloria exsultationis tota Romana ciuitas exsultauit, et pontifex ipse Innocentius ad unitatem Ecclesie, et concordiam, auxiliante Domino, perducitur. Diebus autem non multis euolutis, predictus apostolicus consilio accepto Albanum uenit disponens, exercitu congregato ad ducem Rainulphum uenire, sed infirmitate percussus uenire non potuit. Interea rex Rogerius congregato exercitu in finibus uenit Apulie,  cogitans ciuitates sibi ab imperatore ablatas sue submittere potestati. Dux igitur Rainulphus regis illius sentiens aduentum, totius Apulie partes submouit, ut contra eius rabiem unanimiter insistant. Nec mora, cursu rapido ad ducem festinant nominatum, et sic contra regis illius ferociam mensibus fere duobus resistunt. Hec inter, sicut nobis est relatum, predictus rex dominum papam Innocentium in patrem  et dominum accepit, et ciuitati Beneuentane, et per totius regni sui partes mandauit eum patrem et dominum accepisse. Nos autem litteris eius acceptis dominum illum et patrem uocauimus; quibus peractis Rao de Fraineta Beneuentane ciuitati, et regi Rogerio rebellis apparuit, et uineas Beneuentanorum incidi mandauit. Ciues itaque consilio accepto Raonis illius infestationes regi nominato mandauerunt, ut citissime eos ab illius aduersitatibus eripiat. Rex illico, congregato exercitu, iter arripuit, et in ipsius sui aduentus uirtute Montemmaranum, et castella alia comprehendit, et igne comburit. Inde super Ceppalunum adueniens simul cum Beneuentanis illud obsedit, et die ipso uillam rusticorum comprehendit, et eorum bona depredata sunt, et domus  omnes eorum destructe. Sequenti uero die turres et munitiones castelli in potestate regis date sunt. Rao etenim de Fraineta timore regis coactus castellum illud triduo ante exierat cum uxore, et ad ducem festinauit Rainulphum simul cum Raone de lo Tufo, et Orrico de Sarno, qui similiter faciem regis fugientes castella sua dimiserunt. Ciues continuo Beneuentani regem precantur suppliciter, ut castellum illud Ceppaluni ciuitati contrarium, ad destruendum largiatur. Quid multa? Rex ipse petitionibus populi fauens permisit ad diruendum. Nec mora, cateruatim Beneuentanus populus festinat ad destruendum, et sic radicitus uniuersa edificia castelli euulsa sunt, et ciuitas tota super illius gaudebat destructione. Nam si uniuersas crudelitates, et pericula, que ab  illius castelli domini passi sumus, describere uellem, nec lingua dicere, neque stylo pronuntiare possem. Unde Deum laudantes regi gratias egimus, qui nobis illud ad destruendum concessit. Et his actis prefatus rex Capuanos fines adiuit, et castellum, quod Caluum dicitur, comprehendit  . Dux preterea Rainulphus exercitu congregato horis omnibus inuigilabat, ut regem illum uirtute insiliat et accipiat ultionem. Rex uero, ut erat sapientis consilii, per montana queque, et loca ardua castrametatur, et sic ducis uitabat prudentiam, et uirtutem, unde dux ille uehementer condolens mente, et corpore fremebat, quia cordis dolorem ostendere non poterat. Nouissime apud Alifas moratur, existimans regem illum Alifis uenire. Rex uero, ut diximus, ducis  constantiam fugiens a castello Caluo reuertitur, et in finibus S. Agathes tentoria sua poni precepit, Beneuentum uenire disponens; et inde amoto exercitu castrametatus est prope Beneuentum, ubi dicitur Plancella, et ibi mansit duobus diebus. Tunc accepto consilio inde recessit, et districto exercitu flumen transiuit Caloris, et castra posuit super pontem ualentinum, mansitque ibi duobus diebus. Dux  autem nominatus Rainulphus', ut erat prudentis animi, in finibus morabatur Petremaioris, pertractans, ut castelium Apicis, quod rex minabatur obsidere, uirtute, et animose illud liberaret. Rex itaque nominatus Beneuentanos precatur, ut in eius auxilio unanimiter festinarent, Rossemannus igitur, qui tunc presul aderat, amore regis coactus ciues uniuersos rogauit, et in eius mandauit auxilio. Audiens autem rex ipse castellum Apicis a militibus et uiris prudentibus armatum fore, consilio accepto, castra amouit, et Petrepolicine castellum aggredi precepit, et igne ferroque illud depopulatur; et inde procedens castella alia comprehendit, et comburi mandauit. Pontem Landulphi Farnitum, Campugattari, et Guardiam, et ciuitatem comprehendit  Alipham, et igne consumpsit, uniuersam quidem substantiam ciuium, et Ecclesiarum ornatus, galiote regis, et turba innumera predonum, que eum sequebatur, comprehendit, rapuit, dispoliauit, et unusquisque, prout potuit, dispartitur. Lector itaque, si adesses, super tali tantaque ciuitatis strage et confusione turbatus deficeres, et firmares a Grecorum tempore et paganorum, tantam in Christianos ruinam et combustionem non accidisse. Cumque taliter ciuitatem illam Alipham consumpsisset, exercitu inde amoto, in finibus festinauit Benafri, ciuitates illas sue submittere potestati. Continuo iussu crudelitatis a rege illo iniuncto, ciuitatem illam Benafrum aggredi, et expugnari mandauit. Ciues autem, prout poterant, et se et ciuitatem defendebant. Rex itaque  eorum constantiam aspiciens, crudeli manu iussionis minatur, ut ciuitatem illam insiliant. Continuo, peccatis imminentibus, ciuitas illa ualde munita et diuitiis plena capitur; et ciuium omnium bona et diuitiarum magnitudines ab hostibus capiuntur, et diuise per partes ad nichilum sunt conuerse. uiri itaque, et mulieres, paruulique eorum per montana fugiunt, omnibus eorum bonis in manibus rapientium, et predonum dimissis, sicque ciuitas illa, et turrium eius munitiones in potestate regis subacta est. Et tali crudelitate audita Presentianum castellum et Roccaromana ad regis uoluntatem conuertitur, et alia castella circumquaque contigua. Quibus actis, rex inde reuertens Beneuentum  uenit, et ad Paludis castellum castrametatur duodecimo die mensis Septembris intrante. Dux interea Rainulphus, qui tanto regi resistere non poterat, dolore cordis concussus circa Aliphanos fines morabatur. Inde procedens rex ipse ad ciuitatem  Melphium iuit, putans eam sue submittere potestati, quod obtinere non potuit, et inde reuersus super castellum Toccum adiuit. Continuo machinas lignorum fieri mandauit, uirtute quarum turres castelli illius, et munitiones destruerentur; sicque pars quedam turrium diruta est. Dux interea Rainulphus circa eum quotidie inuigilabat, ne rex ille terras Rogerii comitis de Ariano inuaderet. Populus autem castelli, uirtutem regis, et furorem aspiciens sub eius potestate et ditione colla submisit, et castellum illud in eius dominatione subactum est tertio Kalend. Octobris, octo quidem dies castellum illud Toccum obsedit. Quibus ita peractis, rex ipse castra inde amouit, et tempore ualde pluuiali Beneuentum uenit, et ipse intra ecclesiam Sancti Petri apostoli  prope ciuitatem sitam castrametatur  . Totus quidem eius exercitus infra ciuitatem hospitatus est Beneuenti, ibique mansit diebus tribus: tempus enim terribile pluuiarum, et ualde periculosum inerat, et pro inueniendis ad exercitum necessariis, nullo modo adire ualebant; unde, sicut diximus, infra ciuitatem Beneuenti ad refocillandum exercitum commorati sunt. Rex interea nominatus ciuitatem intrauit Beneuentanam quarto die intrante mensis Octobris, et Ecclesias, et ciuitatis palatia, et curiam apostolici studiose perquisiuit, et exercitu refocillato, castra a ciuitate amouit et prope castellum S. Seueri castrametatus est. Inde procedens castellum Morcone sue obtinuit potestati, et his actis castellum Sancti Georgii, et Petre maioris  comprehendit. Comes igitur Rogerius de Ariano hec audiens Apicis castellum dimisit, et uillanis omnibus, ut regi obedirent, licentiam largitur, et ipse ciuitatem intrauit Arianum; ibique confidens ducis Rainulphi auxilium adinuenit; qua de re nullo modo ad regis uoluntatem peruenire uoluit. Continuo rex ipse castellum Apicis sue alligauit fidelitati, et rex ipse ad castellum Tamarum diebus quatuor moratus est. Prefatus autem dux exercitu congregato prope ciuitatem Arianum uenit custodiens, ne rex ipse quoquo modo eam inuaderet, et sic rex ipse, et dux ad inuicem laborabant. Et his decursis predictus rex a Tamaro illo castello discedens circa Melphitanos fines festinauit; et inde procedens castellum  S. Agathes ualde munitum sue obtinuit potestati, et alia castella ibi contigua. Dux interea nominatus ciuitatem regebat Melphium, ne rex ille quoquo modo ingenio eam inuaderet: prefatus autem rex cognoscens ducem Rainulphum iugiter  contra se, et suos obsistere, et Apulie ciuitates tueri, consilio communicato, castella, que comprehenderat, militibus et uiris armatis muniri, et obseruari mandauit, et ipse rex Salernum adiuit, disponens ad Siciliam reuerti, quam longo tempore dimiserat. At dux nominatus Barum descendit, et marinos fines uisitauit, populum omnem hortando, ut tempore opportuno, uiribus sumptis, et armis, contra regem obsistant, qui unanimiter, et corde deuoto paratos fore clamitabant.

Anno 1139, Dominice Incarnationis, et decimo anno pontificatus domini Innocentii secundi summi pontificis, et uniuersalis pape mense Martio secunde indictionis, hoc anno prefatus apostolicus Innocentius, octauo die intrante mensis Aprilis, Rome  synodum celebrauit. Ad cuius sacri conuentus presentiam archiepiscopi, episcopi et abbates innumeri conuenerunt: ibique inter cetera, que, Spiritu sancto mediante, statuta sunt, uinculis excommunicationis alligauit regem Rogerium predictus apostolicus Innocentius in presentia omnium Catholicorum uirorum, qui conuenerant, et eius omnes sequaces. Hoc anno Rainulphus dux, de quo in superiori tractatu mentionem fecimus, ardentissimo febris synoche, calore correptus, ultimo die stante mensis Aprilis ex hoc mundo decessit apud ciuitatatem Troianam, quem ducem Guillelmus uenerabilis ipsius ciuitatis episcopus cum uniuerso clero et populo diligenter et honeste, lacrymisque manantibus sepulture infra episcopium tradiderunt. O quantus  luctus omnium, et uirginum, et uiduarum, puerorum, et senum utriusque sexus, et militum, ciuitatem illam inuasit! quem si radicitus describere tentarem, nec dies sufficerent, nec copia describendi. Barensis itaque populus, et Tranensis, Melphiensis, Canusinus, et omnes, qui sub eius dominio, et protectione confidebant, consolatione oblita, crinibus euulsis, pectoribus laniatis et genis, ultra humanum modum lugebant. Lugebant enim ducem piissimum, et ad rem uniuersorum, qui totius sui ducatus habenas dulcedine, et humanitatis suauitate, furore omni deposito disponebat. Quid multa? de mortis illius compassione inimicorum etiam acerbitas, et de eius prudentia condolens, lacrymansque  compatiebatur: sicque tota fere Italia de eius probitate, et preliis, horis omnibus recitabat. Audiens autem prenominatus rex Rogerius ducem Rainulphum uirum bellicosum, et magnanimum ex hoc mundo obiisse, uanitatis et elationis spiritu accensus ultra humanum modum gauisus est. Gauisus utique, et morte communi oblitus exestuat, animoque concipiens, ut exercitu congregato Apulie fines insiliat, eamque sue submittat ditioni et fidelitati. Quid multa? septem nauigiis armatorum paratis, et auri, argentique magnitudine ditatis, die septimo stante mensis Maii, Salernum transfretauit. Continuo clerus omnis et populus Salernitanus laudibus multis hymnisque sonantibus regem illum suscepit. Nec mora, rex ipse litteras  omnibus suis circumquaque manentibus direxit, ut armis eductis ad eum conueniant. Litteris itaque eius acceptis ad imperium eius obtemperauerunt; deinde rex ipse exercitu congregato Beneuentum uenit, et sic contra inimicos expugnandos festinauit.

Hoc anno Iu Kalend. Iunii, mons ille, qui prope ciuitatem Neapolim esse uidebatur, ignem ualidum, et flammas uisibiles proiecit, per dies octo, ita ut ciuitates ei contigue, et castra mortem exspectabant, ex cuius incendio puluis niger, et horribilis exiuit, et usque Salernum, et Be euentum, et Capuam, et Neapolim puluis ille a facie uenti peruolauit; ignis uero ille per dies octo uisus est, de quo puluere ciues multi Beneuentanorum, et ego istius  operis descriptor collegimus, per dies uero triginta puluis ille super terram uisus est. Cumque, ut supra dictum est, rex Rogerius exercitum congregasset, super comitis ciuitatem festinus adiuit, et ciuitatem illam acerrime expugnans sue eam alligauit ditioni. Comes autem fugam petens Troiam ingressus est. Deinde rex ille ciuitates, et castra Capitanate sue obtinuit potestati. Dux preterea filius prefati regis ciuitates cunctas Apulie, et maritimas ad suum conuertit imperium, pacem omnibus, et securitatem affirmans. Barum quidem ciuitatem ualde munitam obtinere non potuit; quadringentos enim milites princeps ciuitatis secum detinebat, preter ciues quinquaginta millia habitantium. Dux itaque nominatus ciuitatem illam Barum cognoscens  capere non posse, exercitu suo conuocato, ad patrem regem Rogerium, qui in Troianis morabatur confinibus peruenit, et eis in unum conuenientibus, studiose tractare ceperunt, qualiter ciuitatem Troianam sue submittant potestati. Quatuor quidem millibus interiectis a ciuitate Troiana comes Rogerius Ariani cum septingentis militibus de morte desperatis morabantur. Ciues reuera Troiani cum extraneis, qui ad eos confugerant pre timore nominati regis ciuitatem illam tuebantur. Rex itaque ciuitatem illam sic a tantorum uirorum uirtute munitam persentiens ad castellum Bacharezza ibi uicinum ducentos milites dimisit pro ciuitatis illius infestatione, et ipse cum duce nominato filio suo, simulque eorum  exercitu aduocato super ciuitatem Arianum comitis Rogerii uenit. Continuo rex ipse ciuitatem illam obsedit, et lignorum machinas ad expugnandum eam fieri mandauit. Ciues autem, et milites, qui cum eis erant, nichil ex his, que ingerebantur, metuebant; ducentos enim milites et uigenti fere millia armatorum in ciuitatem introduxerunt. Rex itaque sic eam paratam et munitam aspiciens castra amoueri precepit et furore commotus uineas, oliuas, et arbores, et sata eorum, que inueniri poterant, incidi mandauit, et deuastari, et sic ciuitatem illam dimittens biduo per confinia illius moratus est.

Eodem tempore prefatus apostolicus Innocentius predictum ducem Rainulphum obiisse audiens, satis satisque condoluit, et consilio communicato,  urbem Romam exiuit, mille equitum caterua stipatus, et peditum multitudine copiosa, deinde ad ciuitatem Sancti Germani peruenit. Cumque prefatus rex apostolicum illum urbe egressum persensit, legatos suos predicto apostolico de pace mandauit, et uoluntatem apostolici, et petitionem pollicetur perficere. Apostolicus autem legatos regis honeste accipiens, cardinales duos ad regem ipsum transmisit, pacis et dilectionis firmamentum describens, et ut ad ciuitatem Sancti Germani rex ipse festinaret. Quid multa? Cardinales illos rex ille diligenter et honeste accipiens, ciuitatem Troianam, quam obsidebat dimisit, et cursu rapido ad predictum apostolicum cum duce filio suo, et exercitibus suis festinat; continuo per legatos suos ab utraque  parte de pacis federe interlocuti sunt. Apostolicus itaque principatum Capuanum a rege petebat, quem iniuste principi Roberto abstulerat. Rex uero nullo modo principatum illum reddere uoluit, et sic per dies octo disceptatio talis inter eos habita est; et his actis prefatus rex suo omni exercitu coaceruato, ad terras, que filiorum Burelli uocantur, accelerauit, de quibus terris partem quamdam castrorum sue submisit potestati. Apostolicus autem, et qui cum eo erant, regem illum in partes illas recessisse cognoscentes, castrum quoddam nomine Galluzzum aggredi precepit, et deuastari. Nec mora, prefato regi nuntiatum est qualiter iam dictus apostolicus castellum illud esset aggressus. Quid multa? cursu rapidissimo rex ille ad terram Sancti Germani, ubi  apostolicus ipse morabatur, peruenit. En subito de regis aduentu fama terribilis peruolat, et continuo castra regis confixa sunt. Apostolicus itaque, et princeps Robertus Capuanus, et Romanorum militia regis aduentum sentiens castra eorum omnia amoueri  iubent, ut in securiori parte manerent. Dux autem regis filius, mille fere equites accipiens sic apostolicum discedentem deprehendens, insidiis constitutis, super apostolici milites insiliuit, qui potentiam et insidias sentientes terga uertentes fugam petunt, et secundum uires per loca illa diuersa aufugiunt. Prefatus uero princeps, et Riccardus de Sapacanina  , et Romanorum multitudo euasit, multi uero militum, et peditum in flumine mortui sunt, multos in captione regis fore audiuimus. Apostolicus autem Innocentius post suos omnes quasi securus incedebat. En ex improuiso militum caterua cum aggreditur, heu dolor! et illum comprehendunt, omnique suo thesauro et ornatu diuiso, ducunt illum ante regis aspectum, et sic contumeliis  ditatum, captiuum illum in tentorio, quod rex illi transmisit, intromittunt: et consequenter apostolici cancellarium Aimericum et cardinales captiuos perducunt. Decimo autem die stante mensis Iulii, pontifex ipse Innocentius captus est  . O quantus luctus, et meroris abundantia mentes fidelium et ciuitates apostolici inuasit! quod si radicitus describere uellem, nec dies, nec tempus sufficerent. Quid multa? Continuo rex ille per legatos suos pontifici Innocentio, quem captiuum tenebat, suppliciter, et ultra quam credi potest, mandauit humiliter, ut pacis et concordie manum componat. Apostolicus itaque se destitutum uirtute et armis, et desolatum aspiciens, precibus regis et petitionibus assensit, et capitularibus et priuilegiis ab utraque parte firmatis,  rex ipse, et dux filius eius, et princeps septimo decimo die stante mensis Iulii ante ipsius apostolici presentiam ueniunt, et pedibus eius aduoluti misericordiam petunt, et ad pontificis imperium usquequaque flectuntur. Continuo per Euangelia firmauerunt  B. Petro, et Innocentio pape, eiusque successoribus canonice intrantibus fidelitatem deferre, ceteraque, que conscripta sunt. Regi uero Rogerio statim Sicilie regnum per uexillum donauit eius duci filio ducatum Apulie, principi alteri filio eius principatum Capuanum largitus est. Die uero illa, in qua predictus apostolicus pacem cum rege firmauit, B. Iacobi apostoli festiuitas celebratur; uII Kalendas Augusti. Et his actis, misse solemnia celebrauit apostolicus ipse, ubi satis abundeque de pacis continentia tractauit. Letitia igitur, et gaudii abundantia uniuersos inhausit, et celorum regem magnificantes super pacis firmate et concordie dextra letati sunt. Beneuentanus itaque populus pacem audiens firmatam, et regem uoluntati apostolici alligatum, tanto  gaudio et exsultatione triumphat, quod si ex toto describerem, deficerem in tempore et locutione. Apostolicus igitur, pace firmata cum nominato rege, Beneuentum ingressus est die Kalendarum Augusti, quem Beneuentanus populus honore multo, et deuotione cordis suscipiens, quasi Beatum Petrum in carne aspiciens, letatus ualde gaudebat. Rex autem foris ciuitatem Beneuenti castrametatus est, quia rex usque ad Portam Sancti Laurentii cum domino apostolico comitatur. Die uero ipsa ad uesperam rex ipse ciuitatem ingreditur, et curiam domini pape ascendens, cum eo aliquantum moratur, deinde ad episcopium pergit, et Beate Marie basilicam, et Bartholomei apostoli ingrediens pro salute sua orauit. Intrauit quoque monasterium S. Sophie, et ante  altare S. Mercurii se prostrauit. Inde procedens claustra monasterii, et dormitorium, et refectorium perambulauit, et monachorum orationibus se commendans, ciuitatem exiuit per Portam Summam, et ad castra gaudens remeauit. Rossemannus autem, qui contra uoluntatem apostolici quotidie pugnabat, archiepiscopus a Petro Leonis consecratus, de Beneuento expulsus est, et miser ipse cum domino rege festinauit. Et his actis castellum, quod Rossemannus ille ad Portam Summam fabricari iussit, dominus papa destruxit: et in his diebus ciues Neapolitani uenerunt Beneuentum, et ciuitatem Neapolim ad fidelitatem domini regis tradentes, ducem filium eius duxerunt; et eius fidelitati colla submittunt. Prefatus preterea rex, exercitu amoto, Troiam  adiuit, et ciuitatem ipsam sue submisit potestati; episcopus autem Troiane ciuitatis Guillelmus nomine, et populus ciuitatis legatos prefato delegauerunt regi, ut ciuitatem ingrediatur, et inter suos fideles et amicos honeste maneat, et secure. Rex uero, legatis acceptis: »Non ciuitatem,« inquit, »ingrediar, donec traditor ille, Raynulphus scilicet, inter uos manserit.« Continuo qui missi fuerant,  ciuitatem regressi regis intentionem omnibus patefaciunt, et licet dolore commoti ciues ex tanta regis responsione, quatuor tamen militibus preceperunt, ut sepulcro fracto cadauer ducis Rainulphi extraheretur, et extra ciuitatem educerent, ut furore regis sedato, ad eos pacifice ingrediatur. Iusserunt etiam inimici ducis prefati cuidam militi nomine Gallicano, qui ducis illius fidelissimus fuerat, ut ipse Gallicanus ob iniuriam ducis defuncti, et eiusdem Gallicani dolorem, tumulum frangeret, et ducis ossa pelli, et fetori adhuc circumplexa manu sua extraheret; qui Gallicanus timore coactus, et ne tanti regis furorem incurrat,  quasi mente hilari cum aliis, ducis ossa inuoluta, ut diximus, eduxit. Continuo in collo ducis defuncti funem ligari fecerunt, qui eius  inimici exstiterant, et usque ad castellum ciuitatis per plateas traxerunt, deinde reuersi usque ad Carbonarium foris ciuitatem, ubi stagnum luteum, putridumque inerat, ducis ipsius suffocauerunt cadauer  , heu nefas et dictu mirabile! totam protinus ciuitatem, timor et luctus inuadit, quod unusquisque mortem optabat, et amicorum ducis ipsius, et inimicorum  tale tantumque factum horribile in generationibus preteritis, et inter paganorum sectam nunquam legimus accidisse. Hec siquidem crudelitatis potentia quid regi illi profuit? que uictoria, uel maiestatis gloria ei successit? sed ut mentis sue furorem pacare desiderans, quod non potuit exercere in uiuentem, operatus est in defunctum.  Reuera, dum dux predictus uixerat, licet cum paucis adesset, ipse tamen rex nullo modo circa ducis ipsius aciem, etsi eum decem millibus armatorum instaret, propinquare audebat. Unde ei uisum fuit, mentis sue rabiem aliquantisper fore mitigatam. Sed redeamus ad causam; dux itaque regis illius filius factum huiusmodi audiens ad patrem accessit audacter, et facti illius ordinem redarguit, et precatur patrem, ut sepulture dux ille dehonestatus traderetur. Rex igitur ducis filii fauens orationi sepulture illum tradi mandauit; et his actis ciuitatis populus, ut ingrederetur ad eos, exspectabat, sicut promiserat. Qui nec sic uoluit ciuitatem Troiam introire, sed castra inde amouens ciuitatem Barensem adiuit: quam terra, marique obsedit; cumque  predictus apostolicus ciuitatem introisset Beneuentanam, omnem ordinationem a Petro Leonis factam deposuit, et a rossemanno: die uero Assumptionis S. Marie, et in passione B. Bartholomei episcopium descendit, et missarum solemnia honeste celebrauit; et his actis, predictus apostolicus a Romanis sepe uocatus, secundo die stante mensis Septembris, iter arripuit, et Domino fauente, Romam repedauit.

 Hoc anno Gregorius Beneuentanus antistes a domino papa Innocentio consecratus Beneuentum intrauit secundo die intrante mensis Septembris, et dominus papa Guidonem diaconum cardinalem rectorem Beneuenti ordinauit. Audiens autem populus Romanus domini pape Innocentii aduentum cateruatim obuiam exiuit, et illum gaudio magno et honore suscepit, deinde eum hortabatur, ut pacem, quam cum rege Rogerio posuerat, consilio eorum confringeret. Apostolicus autem nullo modo petitionibus eorum consentire uoluit; dicebat quidem sic Domino placuisse, quod per eius captionem pax huiusmodi facta fuisset. Cumque, ut supra dictum est, prefatus rex ciuitatem obsedisset Barensem Innocentius papa, cum intra ciuitatem esset Beneuentanam,  episcopum Ostiensem uirum ualde uenerabilem ad ciuitatem Barensem delegauit, populum ciuitatis monendo, ut ad regis fidelitatem colla submittant, et eius uoluntati famulentur. Populus autem Barensis, ut erat superbi animi, et elationi suppositus, episcopum illum, ut ciuitatem ingrederetur nullatenus est passus, dictis quoque eius nullo modo credere pertentauit. Quid multa? Episcopus ille reuertens, Barensis populi ferociam, et elationem Domino intimabat apostolico; inde ut dictum est, Dominus papa Romam reuersus est. Rex igitur Rogerius populi illius Barensis aspiciens superbiam, consilio habito, machinas lignorum, et turres triginta fere ordinari precepit, ut ciuitatis muros, et munitiones prosternat; quibus peractis  prope ciuitatis murum machinas illas appropinquari uirtute multa mandauit, et continuo turres, et muri ciuitatis prostrati frangebantur; palatia etiam ciuitatis, que prope ciuitatis murum intrinsecus erant, fracta ruebant; sicque duorum mensium spatio Augusti uidelicet, et Septembris ruinam illam, et timorem passi sunt, famis etiam asperitatem et sitis sustinentes, panem unum sex romesinis emebant, carnem, ut audiuimus, equorum comedebant. Nouissime autem tum pro fame, tum pro populi seditione, que inter eos orta erat, quosdam ciuium cum Rogerio de Surrento, princeps ciuitatis, Iaquintus nomine, ad prefatum regem mandauit, addens in mandatis, quia ciuitatem animo libenti ei redderet, dummodo securi circa eum, pace accepta,  consistant; et rex captiuos ciuitatis, quos habebat, eis reddat, similiter homines regis, quos ciuitas habebat, dimittat. Nec mora, pactio talis et ordinatio et regi placuit, et ciuitati, sicque ciuitatis populus, pace accepta acquieuit, et, sacramentis datis, pax constituta apparuit. His ita peractis, en adest miles quidam, cui prefatus ciuitatis princeps oculum euelli precepit, pedibus regis prostratus orauit ut iustitiam sibi de principe Barensi faciat, qui lumen oculorum sibi euulsit. Rex itaque continuo furore accensus, et ultra quam credi potest admirans, cursu rapido uocari fecit iudices Troianorum, Tranensium et Barensium, ut de pacto iudicarent, quod rex cum ciuitate Barensi posuerat, uidelicet,  ut ex utraque captiui, sani, et incolumes redderentur. Quid plura? a Iudicibus Barensibus iudicatum est ut princeps ille Iaquintus ciuitatis, qui ei oculum iussit euelli, et eius consiliarii in potestate essent regis. Confestim princeps ille, et consiliarii eius Guaiferius quidam, et Abiut, ceterique eorum consocii ante regem confessi sunt, iussu, et consilio eorum lumen oculorum militi predicto euelli fecisse. Nec mora; principem illum et predictos uiros, aliosque decem laqueo fecit suspendi prefatus rex, et decem alios oculis et membris truncari, ciuesque alios prudentes ligari, et uinculis teneri, eorumque bona auferri; sicque de ciuitate illa Barensi inauditam fecit ultionem. Timor itaque, et tremor tantus ciuitatem illam inuasit quod nemo uirorum et mulierum per plateas, et  uicos incedere palam audebat. Lacrymis quidem, et suspiriis Saluatoris misericordiam inuocabant, ut eorum afflictioni subuenire dignaretur. His ita gestis, consilio accepto, rex ipse exercitum diuidens Salernum adiuit quinto die stante mensis Octobris, ibique de negotiis suis et actibus tractauit. Octo retro diebus intrantibus mensis Octobris ciuitas illa Barensis sic afflicta et exagitata est. Cumque Salernum rex ipse aduenisset, inimicis suis terras omnes eorum abstulit, et sacramento eos perstrinxit, ut ultra montes festinarent: quod et factum est. Comitem uero Rogerium de Ariano eius aduersarium simul cum uxore sua nauigio parato in partes Sicilie captiuum mandauit, sicque uindictam perficiens super inimicis, quinto die intrante  mensis Nouembris nauigio armato Panormum transfretauit.

Hoc anno XI Kalend. Februarii primo pullorum cantu terremotus magnus factus est, ita quod domos corruere putabamus: cumque, ut prediximus, papa Innocentius ciuitatem Beneuentanam recuperaret, Guidonem diaconum Romane sedis uirum ualde discretum, et moribus ornatum rectorem ciuitatis Beneuentane ordinauit. Qui rector usque ad Kalendas Martii in ciuitate permansit. Deinde apostolicus alium misit rectorem Ioannem nomine, consanguineum suum, subdiaconum, et Guido ille Romam repedauit.

Anno 1140 et undecimo anno pontificatus predicti domini Innocentii, mense Martio tertie indictionis.  Hoc anno predictus rex Rogerius Amphusum filium suum principem Capuanorum magno cum exercitu militum et peditum trans ciuitatem Piscariam misit, ut prouinciam illam sue subiugaret potestati; qui uero princeps exercitu illo accepto, sicut rex pater eius iusserat, labore multo peregit, et Piscariam transiens castella copiosa ibi contigua, et uicos comprehendit, et spolia illorum predatus est, et quedam eorum igne consumpsit. Diebus autem non multis interiectis, prefatus rex Rogerium ducem filium suum mille cum militibus et peditum manu copiosa in auxilium prefati principis delegauit. Dux itaque cum principe fratre suo simul alligati prouinciam illam prope Romanos fines adiacentem timore  multo ad eorum imperium submiserunt, unde predictus apostolicus Innocentius turbatus, consilio accepto Romanorum, ad eos per cardinales direxit, ne aliena inuaderent, et Romanis fines non usurparent, qui apostolico rescribentes responderunt, non aliena petere, sed solummodo terras ad principatum pertinentes uelle redintegrare  .

Dum hec et alia geruntur, nominatus rex medio mense Iulio, nauigiis paratis Salernum uenit, ut filiorum ducis et principis facta, quos, ut supra dixi, cum exercitibus miserat, agnosceret; insuper cum domino apostolico Innocentio alloqui, et simul esse excogitabat. Continuo rex ille, consilio habito, Salernum exiuit, et ducentis militibus aggregatis, prope ciuitatem uenit Beneuentanam, et cum Ioanne  subdiacono Romane sedis tunc Beneuentano rectore, et aliis Beneuentanis de pace, et ciuitatis utilitatibus, et domini apostolici fidelitate tenenda satis, abundequo locutus est, et inde procedens Capuam ingressus est, ibique diebus non multis commorans de quibusdam suis negotiis tractauit, deinde apud Sanctum Germanum festinauit. Illico habito consilio legatos duci, et principi filiis suis mandauit, ut ad eum reuerterentur; audierat enim rex ipse, apostolicum Innocentium de prouincie illius inuasione ualde turbatum esse, et contristatum. Dux autem, et princeps nuntiis acceptis ad patrem eorum reuersi sunt, uniuersa uero oppida, que comprehenderant, necessariis omnibus muniuerunt. Et his actis nuntios  rex ipse prefato apostolico delegauit, suppliciter impetrando, ut si fieri posset cum illo alloqui, et de multis, uariisque negotiis terminare desideraret. Apostolicus autem consilio habito, tum pro temporis tempestate, tum pro aliis negotiis instantibus eum alloqui non posse rescripsit. Rex igitur aggregato exercitu Capuam repedauit, et ibi aliquantisper castrametatus, exercitum omnem dimisit, licentiam ad propria remeandi unicuique prebens. Ipse uero rex quingentis acceptis militibus Piscariam tetendit, quam supra diximus filios suos comprehendisse. Inde procedens totam illam regionem a predictis filiis eius obtentam circuiuit, et eis omnibus studiose perscrutatis, Arianum ciuitatem aduenit, ibique de innumeris suis actibus curia procerum  et episcoporum ordinata tractauit. Inter cetera etenim suarum dispositionum, edictum terribile induxit, totius Italie partibus abhorrendum, et morte proximum, et egestati, scilicet, ut nemo in toto eius regno uiuentium Romesinas accipiat, uel in mercatibus distribuat, et mortali consilio accepto monetam suam introduxit, unam uero, cui ducatus nomen imposuit, octo Romesinas ualentem, que magis magisque erea, quam argentea probata tenebatur. Induxit etiam tres follares ereos Romesinam unam appretiatos, de quibus horribilibus monetis totus Italicus populus paupertati et miserie positus est, et oppressus, et de regis illius actibus mortiferis, mortem eius et depositionem regni optabat. Quibus ita mortalibus edictis et monetis inductis, rex ipse militibus suis congregatis Neapolim tetendit. Archiepiscopus  itaque Neapolitanus, Marinus nomine, clerum omnem ciuitatis congregari precepit; simul et ciues, et aduentum regis eis annuntians hortatur, ut honeste, et letitia multa eum suscipiant. Ciues igitur simul cum militibus ciuitatis foris Portam Capuanam exierunt in campum, quem Neapolim dicunt  , et regem ipsum honore et diligentia multa, ultra quam credi potest, amplexati sunt, et sic usque ad predictam portam Capuanam perductus est. Continuo presbyteri, et ciuitatis clerus ad eamdem portam obuiam exiuit, et eum hymnis, et laudibus ad astra leuatis ciuitatem introduxerunt. Quatuor illico uiri nobiles habenas equi, et pedes regis ipsius tenentes, alii quatuor usque ad episcopum ciuitatis  regem illum introduxerunt. Frequentiam uero populi per plateam incedentis, et mulieres uiduas, coniugatas et uirgines per fenestras existentes, lector, si aspiceres, miratus affirmares, imperatorem aut regem alium, siue principem tali sub honore et gaudio nunquam ciuitatem Neapolim ingressum fuisse. Quid multa? Rex ipse tali et tanto honore ditatus ad episcopium descendit, et in camera archiepiscopi hospitatur; die uero altera adueniente, totam intrinsecus ciuitatem, et foris rex ipse equitauit, et palatia, et edificia circumspexit. Inde nauigio parato ad castellum Sancti Saluatoris ciuitati proximum ascendit, et ciuibus Neapolitanis ibi uocatis, negotia quedam cum illis de libertate ciuitatis, et utilitate tractauit  . Donauit insuper unicuique militi quinque  modia terre, et quinque uillanos  , et promisit eis, uita comite, munera multa, et possessiones largiturum. Interea noctis silentio prefatus rex totam ciuitatem Neapolim extrinsecus metiri fecit, cognoscere uolens, quante esset circumquaque latitudinis; inuenit itaque studiose metiendo in gyrum passus duo millia ter centum et sexaginta tres. Et passibus illis ita inuentis, dum populus ciuitatis aggregatus esset, in eius conspectu quasi dilectionis affectu, eos interrogare cepit utrum scirent, quot passus ciuitas illorum per circuitum habuisset, qui, ultra quam credi potest admirantes, se nescire profitentur. Rex autem sicut studiose inuenerat, mensuram passuum quos ciuitas eorum tenebat patefecit. Unde populus omnis regem ipsum sapientiorem aliis  antecessoribus et studiosiorem predicabat, et quod nunquam factum fuerat, super ciuitatis mensura mirabantur, quomodo rex ille fieri contractasset. Et his omnibus ita peractis ipse Salernum properauit, et ibi diebus non multis moratus, quarto die intrante mensis Octobris nauigio parato mare ingressus est, deinde Panormum festinauit. Dux uero filius eius in Apulie partibus remansit, et princeps alter eius filius apud ciuitatem Capuam mansitauit. Cumque, ut prediximus, predictus rex Rogerius  monetas illas superius dictas introduceret, domino Ioanni subdiacono sancte Romane sedis Beneuentano rectori et ciuibus Beneuentanis delegauit, ut monetas illas infra ciuitatem suscipiat, quod predictus rector audiens mirabiliter contristatur. Aiebat quidem rector ipse, quoniam sine domini pape licentia monetas illas recipere non posset, precipue cum ad totius Italie mortem monetarum illarum introductio spectaret. Tandem communicato consilio rector prefatus predicto pontifici regis edicta mandauit, ut quid super his negotiis esset agendum mittere dignaretur. Pontifex itaque Innocentius his auditis, ultra quam credi potest condoluit, et super regis Rogerii exsecrandis actibus mirabatur. Confestim Beneuentanis mandauit litteras suas ita continentes:  »Facta regis et monetarum suarum inuentiones, et a uobis accepimus, et aliis nobis in ueritate referentibus; unde mandamus, ut non terreamini; neque iam mentes uestras moueatis, quoniam transitura sunt, et cito possunt emendari. Nos autem circa utilitates uestras quotidie inuigilamus.« Litteris talibus acceptis et lectis, gratiarum egimus actiones, et aliquantulum roborati respirauimus; et his actis prefatus pontifex Innocentius ad regem transmisit Rogerium significando, qualiter totus  populus Italie, et extra de introductione monetarum istarum doluisset, et quomodo ad famis afflictionem  deuenisset. . . . . . . . . . . . . .

Hactenus codex Beneuent. papyraceus.




ANNO DOMINI MCXXXIX
MATTHAEUS CARDINALIS EPISCOPUS ALBANENSIS





NOTITIA HISTORICA


Mattheus, Gallus, nobilibus opulentisque parentibus editus, in Remensi prouincia monachus, ac prior Cluniacensis, ab Honorio II electus est episcopus card. Albanus 1125. Hic a primis annis cum pietate disciplinarum peritiam felici successu coniunxit, cumque antea canonicus Remensis esset, monasticam uitam professus est in celebri cenobio S. Martini de Campis Parisiensi, cuius postea abbas electus est. Cum postea ad episcopatum assumptus fuisset, adeo inter beatioris uite obsequia instituti prioris non fuit oblitus, ut cetere uite austeritati etiam duriora addiderit, ita ut sanctimonie uite rarissimis exemplis illustrarit Ecclesiam. Familiaris D. Bernardo fuit, atque ad obsequium ueri pontificis traducendis deuiis indiuiduus eiusdem collega. Sub Honorio II in Galliis legatione functus est, ubi in Trecensi concilio militare Templariorum institutum fauorabilibus diplomatibus indultis, confirmauit. Ab eodem legatus ad Montem Casinum, Oderisium Nicolaumque exuit dignitate, ac Signorettum in eiusdem loci abbatem eligendum curauit. Interea cum inter Innocentium II atque antipapam Anacletum obortum schisma fuisset, Mattheus miro animi candore Innocentii partes consecutus est, atque antipape scelerosos ausus insectatus; cumque a Petro Leone expulsus Roma fuisset, in ea plena erumnis siue fuga, siue peregrinatione, officii sui egregie memor, Gallos atque Germanos, ad quos peruenerat, ad ueri pontificis obsequium obedientiamque demum adduxit. Sub uite finem, D. Bernardo collega, Ligustica legatione etiam functus est, in qua Mediolanensibus auctor fuit ut Innocentium uerum pontificem uenerarentur. Demum Pisas reuersus, ubi per id tempus pontifex morabatur, ex laboribus contracto morbo, uitam finiuit, die Natali Domini sacro, dum adhuc crepera luce sacrum perageretur anno 1139, sepultusque apud S. Frigidianum, gloria miraculorum clarus, Prefuit etiam conciliis Moguntino et Parisiensi. Eius uitam perscripsit uen. Petrus Cluniacensis abbas, tametsi in Cluniacensi Chronico eiusdem gesta, uitaque rursus narrentur; cuius Baronius meminit tom. XII Annal. eccles. Eius ibidem laudes S. Bernardus in quibusdam epistolis sincere deprompsit, in quibus uel cum graui consultoque uiro grauissima transigebat negotia, uel sancte familiaritatis ergo mutuam caritatem alebat.





MATTHAEI CARDINALIS EPISCOPI ALBANENSIS EPISTOLAE ET DIPLOMATA.



I. Diploma Matthei Albanensis episcopi, nec non sancte Romane Ecclesie cardinalis et legati, super concordia inter Henricum Senonensem archiepiscopum et canonicos Stampenses. 
[FLEUREAU, Antiquités d'Estampes, p. 40.]


In nomine sancte et indiuidue Trinitatis, ego MATTHAEUS, Dei gratia Albanensis episcopus, sancteque Romane Ecclesie cardinalis legatus; GAUFRIDUS  Carnotensis et BURCHARDUS Meldensis episcopi:

Notum fieri uolumus cunctis fidelibus, tam futuris quam presentibus, quod inter Senonensem archiepiscopum Henricum, et canonicos Stampenses huiusmodi, Deo auctore concordiam apud Sanctum Dionysium composuimus, quod idem archiepiscopus nostro, et religiosarum personarum que aderant, consilio, benigne illis concessit ut ipsi in perpetuum sacerdotem in ecclesiam Sancti Basilii, que ad ipsos  pertinet, sine simonia prouideant, nec ipse calumniam aliquam, nec debitum ex officio, sacerdoti illi imponet, et si persona eius legitima et recipienda fuerit, archiepiscopus animarum illi curam concedet. Concessit etiam quod data sibi animarum cura, sacerdos ille predictis canonicis censam tribuat, et eis plenam securitatem inde faciat, et archiepiscopus nullo modo, aut per se, aut per submissam personam censam illam canonicis illis impediet. Et ipse, sicut sacerdos et episcopus, concessit, et promisit quod huiusmodi concordiam integram et inconcussam seruabit et tenebit.



II. Authenticum cardinalium super compositione facta inter Stephanum episcopum Parisiensem et Theobaldum archidiaconum. 
[Cartulaire de Notre-Dame de Paris, tom. I, p. 28.]


Hec est concordia quam nos Mattheus episcopus Albanensis et Ioannes, de titulo Sancti Grisogoni, et Petrus de titulo Calixti, cardinales, inter dominum Stephanum, Parisiensem episcopum et Theobaldum, notarium archidiaconum eiusdem Ecclesie, ex mandato domini pape [Honorii] composuimus. Non liceat archidiacono in ecclesiis presbyterum ponere. Episcopi autem erit ecclesias ordinare per archidiaconum tantum, sicut per ministrum suum; ita ut episcopus sacerdoti curam committat animarum; per archidiaconum uero ecclesiam et res assignet ecclesie. Archidiacono sacerdotem ab officio  suspendere nullatenus liceat, si episcopus in parochia fuerit; deponere autem omnino non liceat: neque penitentias dare, sed neque reconciliare nisi ex licentia debebit episcopi. Excommunicare autem aliquem clericum aut absoluere archidiacono [non] licet nisi per mandatum episcopi. Episcopus uero, quotiens expedierit, parochianos suos conueniet per archidiaconum et ad iustitiam inuitabit; quod si contempserint et iustitias dictauerit, excommunicare licebit episcopo; factam uero excommunicationem archidiaconus obseruabit. Clericos uero ad ordines promoueri non facist archidiaconus, nisi per mandatum et sigillum episcopi, si tamen in prouincia fuerit. Si uero episcopus tres  menses abfuerit, et archidiaconus mandatum habebit episcopi, necessitate urgente, et clericos promoueri faciet, et ecclesias canonice poterit ordinare. Collectas uero episcopus, absque archidiacono, per parochiam ipsius non faciet, nisi aut Romam ueniat, aut concilium in prouincia celebretur, aut forte dominum papam in Ecclesia sua suscipiat; quod tamen consulto archidiacono faciet: in quibus quidem collectis, quia expense omnes erunt episcopi, archidiaconus nullam habeat portionem. In ceteris uero communibus collectis, archidiaconus ut moris est  tertiam partem obtineat. Archidiacono autem, in tota parochia, collectas sine episcopi [facere] non licebit. Quod si quis archidiacono de suo, precibus aut ultro, donare uoluerit, nequaquam debebit episcopus contradicere. Debitum uero quod Franci catate uocant, quod archidiaconus debebat episcopo usque ad [hunc] diem, precibus nostris et pacis amore, totum archidiacono dimisit episcopus. De cetero, archidiaconus omne debitum persoluet episcopo, ita tantum si in pace et concordia hac archidiaconus perseuerat. De scholis uero, unde inter episcopum et canonicos Parisienses emersit discordia, dominus Theobaldus contra uoluntatem episcopi nullatenus ueniet. Si uero pacem hanc non obseruauerit archidiaconus, et si semel, secundo aut  tertio admonitus erratum suum non emendauerit, aut iustitiam facere contempserit, tunc licebit episcopo, sicut prius, debitum omne suum requirere. Si quis in parochia clericus, siue laicus, archidiacono aut alii iniustitiam fecerit, et per eumdem archidiaconum emendare noluerit, si episcopus in loco fuerit et negotium ante se tractare uoluerit, archidiaconus usque ad sententiam non procedat, sed causam suam ad episcopum deferat, qui ei canonicam in omnibus obseruet iustitiam. Si uero episcopus absens fuerit, aut audire noluerit, archidiaconus iustitiam faciat, ex mandato tamen episcopi, et hoc in laicos. Hanc concordiam fecimus, salua in omnibus apostolice sedis et domini pape auctoritate et debita reuerentia. Huic paci interfuerunt, et eorum consilio  facta est, uenerabiles fratres nostri Gaufridus Carnotensis et Burchardus Meldensis episcopi.

Actum est Rome  apud Palladium, anno Dominice Incarnationis 1127, pontificatus domini Honorii pape secundi anno tertio.



III. Mattheus Albanensis electionem Udonis, S. Petri Carnotensis abbatis confirmat. 
[MABILLON, Annal. Bened. uI, 164.]

Seruorum Dei quieti sicut in presenti consulere pium est, sic et in posterum prouidere opportunum. Proinde ego MATTHAEUS, Albane Ecclesie Dei gratia humilis episcopus, et sancte Romane atque apostolice  sedis cardinalis et in Galliis legatus, omnibus quibus oportuerit notum esse uolo fidelibus, quia monasterio S. Petri Carnoti eam quam hactenus habuisse cognoscitur abbatem eligendi libertatem, presente uenerabili Gaufrido Carnotensi episcopo, ipsius suggestu atque rogatu, ex Romane Ecclesie auctoritate presens in eius monasterii capitulo presidente ei Udone recens electo abbate, uiua uoce confirmauerim, et hoc idem scripto atque sigillo nostro me facturum promiserim. Hic ergo eamdem confirmationem repetentes, ex domni pape Honorii,  cuius in Galliarum partious uicem gerimus, auctoritate, et ex Romane, cui ipse presidet, sedis potestate, scripto et sigillo isto decernimus atque statuimus, ut prefati monasterii S. Petri Carnoti capitulo ab omni tam ecclesiastica quam seculari potestate omnino libera sit, et firma abbatis sui electio; et sicut hactenus licuit, perpetuo liceat monachis quancunque uoluerint personam regulariter duntaxat sibi in abbatem eligere; itaque electum, sine cuiusquam contradictione, sine preiudicio uel surreptione, locum firmiter obtinere. Quod decretum nostrum si quis unquam quolibet ingenio ausus fuerit aliquatenus scienter temerare, ex ipsius domni pape auctoritate, et ex sancte atque apostolice sedis maiestate eum, quicunque ille fuerit, anathematizamus,  atque a regno Christi et Dei, nisi hoc digna cum satisfactione emendauerit sequestramus.



Iu. Littere Matthei Albanensis episcopi, quibus Argentoliense monasterium abbatie S. Dionysii, de sententia concilii Parisiensis apud S. Germanum a Pratis habiti, restituitur. 
[LABBE, Concil. t. X, col. 936.]

In nomine summi Dei et Saluatoris nostri Iesu Christi, MATTHAEUS, diuine gratie dispositione Albanensis episcopus et apostolice sedis legatus.

Quoniam ad nostre dignitatis potestatem pertinere constat circa ecclesiastice cultum religionis summa sollitudine fideliter elaborare, immunda cuncta eliminare, utilia quoque studiose supplantare,  ideo summopere nobis iniuncto officio oportet inuigilare.

Ea propter cum nuper in presentia domini serenissimi regis Francorum Ludouici, cum fratribus nostris cepiscopis, Remensi scilicet archiepiscopo R. [Rainaldo] Parisiensi episcopo Stephano, Carnotensi episcopo G. [Gaufrido] Suessionensi episcopo G. [Gosleno] aliisque quamplurimis, de sacri ordinis reformatione per diuersa Galliarum, in quibus tepuerat, monasteria, Parisius ageremus, subito in communi audientia conclamatum est super enormitate et infamia cuiusdam monasterii sanctimonialium, quod dicitur Argentolium, in quo pauce moniales multiplici infamia, ad ignominiam  sui ordinis degentes, multo tempore spurca et infami conuersatione omnem eiusdem loci affinitatem fedauerant. Cumque omnes qui aderant illarum expulsioni insisterent, uenerabilis abbas S. Dionysii Suggerius, emunitatibus suis apostolicorum confirmatione certissimis in medium ostensis, prefatum monasterium ad ius ecclesie sue pertinere satis euidenter ostendit.

Unde nos, cum fratribus prenominatis participato consilio, et quia illud uenerabile cenobium, potissimum in suis temporibus inter alia Gallie totius monasteria, Dei misericordia, et sanctorum martyrum intercessione, omni religione irradiatum uidimus, non solum eius iustitie, uerum etiam illarum miserie consulentes, hanc ei iniunximus obedientiam,  ut illis in religiosis locatis monasteriis, ibidem monachos suos, qui Deo religiose deseruiant, substitueret.

Et ut hec nostre restitutionis concessio tam sibi quam posteris firmissima in posterum habeatur, ei apostolica auctoritate, nostrique sigili corroboratione, in sempiternum confirmauimus: hoc idem, Parisiensi episcopo Stephano, in cuius parochia est, primum faciente et confirmante.



u. Epistola Matthei Albanensis episcopi ad fratres conscriptos, etc., abbates, etc.
[D. BOUQUET, Recueil, tom. XIu, p. 419.]

Fratribus conscriptis celestis curie senatoribus, abbatibus illis qui condixere singulis annis Remis  conuenire pro monastici ordinis correctione, Mattheus Dei gratia Albanensis episcopus, eorum frater et deuotus amicus, gratia et pax a Deo patre et Domino Iesu Christo, et qui ab utroque procedit, Spiritu paracleto.

uestre strenue probitatis et ardentissime religionis fragrantia ad nos usque peruenit, et qui de sanctis studiis uestris procedit odor suauissimus uiscera nostra repleuit. Benedictus sit Deus, qui licet instante Antichristi tempore, cuius faciem, quemadmodum scriptum est, precedet egestas, ad hec misera tempora tales reseruauit personas; et ad tenebras effugandas, que quasi palpabiles sua tetra caligine monasticum ordinem in partibus illis offuscauerant, uos tanquam clara lumina sideraque  rutilantia constituit; et non solum uestra propria loca, uerum etiam alia quedam sanctitatis uestre radiis irradiauit, et in ruinosa monastici ordinis fabrica in frigidis illis regionibus, tanquam firmas et immobiles columnas super bonum firmamentum, quod est Christus, fundauit et stabiliuit! Et quemadmodum illa euangelica deuotaque mulier pretiosum super pedes Domini effudit unguentum, et tota domus odore repleta est; ita et uos, postquam uestras odoriferas aperuistis thecas, odor gratissimus atque suauissimus circumquaque diffusus est, et merito cantare potestis: »Nardus mea dedit odorem suauitatis.« Bona siquidem aromata quanto magis tractantur atque teruntur, tanto suauius aspirant, tantoque delectabilius redolent. Quoniam  quidem in claustris uestris, que prius tanquam delubra uoluptatum exstiterant, in quibus habitabat ericius, ulule morabantur, sirene cantabant, saltabant pilosi; nunc expulsis illis uiriliterque damnatis, gloriosa Christi ouilia delectabiliaque presepia reparastis, iis quibus nunc pascit Christus et pascitur, reficit et reficitur, nutrit et nutritur, fouet et fouetur, gaudet et delectatur. Nam religio que ibi floruit, et humilitas que ibi uiget, et obedientia que ibi regnat, et caritas que ibi omnes attrahit, et amplectitur et saginatur, bona mater sanctaque Rebecca docuit dilectum filium suum Iacob cibos preparare, quibus pater Isaac, qui risus interpretatur, libenter uescitur; uos quoque  mater gratia cibos preparare docuit, quibus uerus risus uerumque gaudium nostrum Dominus iehsu Christus libenter et delectabiliter, nec non cum magna auiditate uescitur, etc.





uI. Charta Matthei Albanensis episcopi pro ecclesia S. Martini de Campis.
[DUCHENE, Hist. des cardinaux français, tom. II, p. 80.]

Ego MATTHAEUS Albanensis episcopus et sedis apostolice  legatus, notum facio tam presentibus quam futuris, quod in nostra Hyenuille, et fratrum nostrorum Reginandi Remensis archiepiscopi, Gosleni Suessionensis, Bartholomei Laudunensis, Simonis Nouiomensis, Gaufredi Carnotensis, Ioannis Aurelianensis, Stephani Parisiensis, Burchardi Meldensis episcoporum, Gaufredi S. Medardi Suessionensis, Sugerii S. Dionysii abbatum presentia, carissimus filius noster Ludouicus rex, nostro et omnium predictorum rogatu, et etiam precibus, Adelaidis regine, Radulphi uermendensis comitis, necnon et Philippi filii regis, in regem designati, terram quam apud Pontisaram ecclesia Sancti  Martini de Campis habebat, ab omnibus consuetudinibus ad res pertinentibus liberam fecerit, excepta sola expeditione per propriam uel dapiferi sui personam submonita.



II Decretum Matthei Albanensis episcopi, et sancte sedis apostolice legati de expulsione monialium ab ecclesia S. Marie et S. Ioannis Laudunensi. [Anno 4137.]
[Dom MARLOT, Metropol. Rem., II, 301.]

MATTHAEUS, Dei gratia Albanensis, episcopus, et apostolice sedis legatus uniuersis fidelibus salutem.

Quod in conuentu Atrebatensi, sancto Spiritu cooperante a uenerabilibus fratribus Raynaldo Remensi archiepiscopo, Bartholomeo Laudunensi,  Gisleno Suessionensi, ceterisque illius diecesis episcopis et abbatibus, aliisque religiosis personis de expulsione monialium, in ecclesia S. Marie Sanctique Ioannis Laudunensis minus honeste uiuentium, et de substitutione abbatis, et monachorum ibidem Deo religiose seruientium, constitutum est, Ludouico rege Francorum presente, annuente, et suo precepto firmante, nos in Remensi conuentu, consilio et petitione uenerabilium fratrum, Remensis et Senonensis archiepiscoporum, atque abbatum plurimorum, aliarumque religiosarum personarum comprobauimus, et sedis apostolice auctoritate, et munimine in perpetuum confirmamus.




ANNO DOMINI MCXXXIu
SANCTUS OTTO BAMBERGENSIS EPISCOPUS





SANCTI OTTONIS uITA




SUMMARIA.

 I. uite eius scriptores. II. Patria, studia, adolescentia. III. In Henrici Iu Cesaris aula innotescit. Iu. Otto in aula Cesaris. u. Eius ibi negotia. uI. Bambergensis episcopatus a rege oblatus. uII. Quem Otto recusat, ac demum suscipit. uIII. Bambergam uenit. IX. Eius de hac re ad papam littere. X. A quo confirmatur. XI. Henrici regis ad Ottonem littere. XII. Otto in itinere Romam captus et liberatus. XIII. A papa consecrari petit. XIu. A quo Anagnie ordinatur. Xu. Quod Ecclesie sue perscribit. XuI. Pape hac de re epistole. XuII. Otto ad suam Ecclesiam reuersus. XuIII. Cura pro Ecclesia. XIX. Plura construit monasteria. XX. Et cellas regulares. XXI Que a papa confirmari petit. XXII. Quedam alia gesta. XXIII. Cenobia Prüflingen, Osterhouen. XXIu. Cathedralis ecclesia. Pallium. XXu. Ecclesie sue predia comparat. XXuI. Epistola Brunonis ad Ottonem. XXuII. Banthense cenobium. XXuIII. Otto Henrico Cesari suspectus. XXIX. Ob Cesarem reprehensus. XXX. Quod a conuentibus episcoporum abstineat. XXXI. Que huius rei causa? XXXII. In S. Michelis cenobium largus. XXXIII. Ottonis parentum sepultura et genus. XXXIu. Monasterium Michelfeld et Reinstorf. XXXu. Otto iterum de absentia sua obiurgatus. XXXuI. Pax redintegrata. XXXuII. Ottonis gesta Pomeranica. XXXuIII. Pomeranie eo tempore status. XXXIX. Otto illuc inuitatus. XL. Ad iter se parat. XLI. Quod ingreditur. XLII. Per Poloniam in Pomeraniam uenit. XLIII. Otto Camini. XLIu. Wollini seu Iuline. XLu. Stetini. XLuI. Polonorum ducis ad Stetinensis littere. XLuII. Qui fidem amplectuntur cum aliis XLuIII. Dux Iuline episcopatum instituit. XLIX. Otto Colberge et alibi L. Discipline capita Pomeranis tradita.  LI. Doctrina de sacramentis. LII. Otto in patriam redit. LIII. Eius gesta post reditum. LIu. Altera Ottonis in Pomeraniam sacra expeditio. Lu. Sacri eius ibidem labores, LuI. Pacem Pomeranis a duce Polonie impetrat. LuII. In patriam reuocatus redit. LuIII. Gesta domi in eius absentia. LIX. Otto ad synodum uocatur. LX. Gesta quedam. LXI. Aliud Ottonis iter in Bohemiam. LXII. uaria monasteria dotat. LXIII. De monasterio Mallertorf. LXIu. Synodus Bambergensis. LXu. Ottonis encyclica ad monasteriorum abbates. LXuI. Ultima Ottonis acta. LXuII. Postremus eius annus. LXuIII. Et obitus.



[uITA.]


 I. Ex tot annorum et malorum procellis tandiu agitata Bambergensis Ecclesia, Deo prouidente, per illum ipsum erepta est, qui eorum precipua causa fuit, Henricum Iu imp. intelligo, qui eam duobus successiue contulit, Hermanno et Ruperto ob Simoniacas artes notatis; felicior tamen in deligendo ultimi successore Ottone, qui sue Ecclesie dein restaurator fuit et decus maximum; dignus adeo, in cuius priora fata et posteriora facta curatius nonnichil inquiramus: seposita interim lite de Andechsiana eius progenie, negenealogicis his tricis lectores inutili opera delineamus; de quibus tamen inferius nonnulla. Ad certiora igitur progredimur, ex quibus maiorem quam a quacunque illustri prosapia laudem et gloriam promeruit Otto.

 Ut uero in tanta scriptorum uarietate tuta incedamus uia, fontes, unde hausimus, precipuos prius indicare iuuat. Diuersos enim uite scriptores numeramus, ut plurimum interpolatos aut posterioris etatis, quibus fidem tribuere, saltem in omnibus, instituti nostri ratio haud patitur. Illos igitur paucis considerabimus, qui temporibus proximiores uidentur, et quos etiam actis suis inseruit I. B. Sollerius in commentario preuio  . Hos Sefridum, Ebbonem et Tiemonem appellat, ita tamen in unum confusos, ut quid cuique tribuendum sit, plane ignores. Id solum constat, unum illorum seu Sefridum scribam seu notarium S. Ottonis fuisse eiusque in missione Pomeranica socium; quod ipse non semel in libro secundo prodit, dum de illo  agens in prima persona plurali loquitur. Id cum in reliquis duobus uite Ottoniane libris haud obseruetur, indicio est, illos ab aliis scriptoribus esse exaratos. Hos tamen non multum fuisse suppares, indicat prologus in uitam  : »Scripta autem sunt in libro hoc, que religiosi ac probatissimi uiri ab ipso gesta oculis suis uiderunt, et nobis fideliter enarrauerunt, ut in testimonio ueritatis nichil priuati amoris et gratie inseratur, sed opera eius, que in Deo facta sunt, summam sinceritate et ueritate in honorem Dei et utilitatem Ecclesie proferantur.« Notandum quoque, ab illis Ottonem nunquam sanctum, sed beatum aut uenerabilem appellari, adeoque iam ante a. 1189 seu illius canonizationem litteris  fuisse mandata.

II. Otto igitur ex Sueuia seu Alemannia duxit originem, circa annum 1062 natus, cuius parentes Otto et Adelheida nobilitate quidem clari, opibus autem mediocres, filium suum in primeua etate litteris erudiendum tradiderunt, quorsum uero, haud notatur. Litteris itaque diligenter excultus et in discretionis annis constitutus parentes amisit, Friderico  fratre eius milite futuro facultates paternas adepto. Certe de hoc Friderico testatur Necrologium S. Michelis Bamberge ad d. 25 Oct.: »Fridericus frater Ottonis episcopi.« Hic cum fratri suo Ottoni sumptus ad prosequenda studia haud suppeditaret, is partim necessitate, partim litterarum amore in Poloniam migrauit, ubi scholam puerorum aperiens alios docendo seque ipsum instruendo, breui tempore ditatus et honoratus est. Ibi etiam gentis linguam edoctus, qua uirtute, qua corporis elegantia magnatum primo sibi familiaritatem, breui post etiam ipsius ducis Polonie gratiam promeruit, qui illum ceu clericum per aliquot annos apud se detinuit. Dux iste ab aliis Boleslaus dicitur, at reuera fuit Uladislaus Boleslai II regis filius, qui tamen ob  pape reuerentiam ducis tantum titulo utebatur. Mortua igitur sua uxore Iuditha, ducis Bohemie filia, Otto duci auctor fuit, ut Sophiam, quam alii Iuditham appellant, Henrici Iu Cesaris sororem et Salomonis regis Hungarie uiduam peteret coniugem. Delegatus itaque cum aliis ad Henricum est ipse Otto, ut sponsam illam ab eo postularet, quam et a. 1088 obtinuit atque in Poloniam comitatus est, cuius dein capellanus fuit et litterarum ad fratrem suum Henricum baiulus. Hac occasione Henrico regi innotuit, seque magis ac magis in eius gratiam insinuauit, adeo ut illum denique a sorore eiusque marito duce expeteret ceu obsequiis suis necessarium, quem etiam ab eis egre licet obtinuit, cum magnis muneribus a se dimissum

 III. Hic iam a se inuicem dissentiunt memorati biographi, dum Ottonem ceu Iudithe capellanum, tunc primum cum ea in Poloniam uenisse uolunt: qua etiam occasione ob frequentem transitum per Wirceburgum ibidem hospitale erexerit, de quo alibi diximus  . Ottonem quoque post obitum Iudithe Ratisbonem peruenisse scribunt et inter canonicos moratum, donec ab abbatissa inferioris monasterii ibidem domus sue dispensator sit constitutus, ibi autem ab Henrico rege neptem suam inuisente postulatus et in aulam suam accitus: ubi uaria quoque narrantur utriusque amicitie argumenta, que uberius discutere non uacat. Cum autem nec de anno emortuali Iudithe seu Sophie Polonie regine, nec de aliqua Henrici regis nepte abbatissa  Ratisbonensi aliunde quid constet, certum tempus determinari nequit, quo in aulam Cesaris peruenerit Otto, quamuis id demum circa a. 1096 factum existimem. Id saltem extra dubium est, Ottonem prius in Polonia fuisse, antequam quacunque demum ratione ad Henrici regis aulam delatus sit. Patet id aperte ex uite scriptore quem sequimur, qui   testatur, Ottonis Babembergensis episcopi famam late in regnis Polonie effloruisse Boleslai III regis tempore, »eo quod et hunc in adolescentia pater eius,« Ladislaus nempe, »sui capellani more obsequentem notum et charum habuerit.« Quin et ipse Boleslaus in data ad eum epistola  asserit, quod in diebus iuuentutis sue Ottonis »apud patrem suum decentissima honestate conuersati meminerit. Natus est iste Boleslaus an. 1086; igitur Otto saltem usque ad decimum fere eius etatis annum in Polonia perstitisse debuit, ut eum noscere potuerit Boleslaus.

Iu. »Imperator uero, pergit scriptor noster primo in leuibns rebus Ottonem exercens, familiari eius seruitio in multis bene usus est, psalmos et orationes  priuatas, si quando uacabat, cum eo ruminare solitus.« Plurima eiusmodi pietatis exercitia, in psalmodia precipue memorat tam idem quam reliqui uite scriptores fusius. Noster quoque Ottonem hoc tempore etiam cancellarium regis factum memorat, postquam alius ad episcopatum sit sublimatus. Humbertus is forte est, qui ab a. 1086 usque 1102 cancellarius in chartis Henrici legitur, eodem adhuc anno factus archiepiscopus Bremensis. Ibi factum esse potuit, quod Ebbo in uita refert, allato Bremensis episcopi baculo et annulo pastorali, imperatorem hec insignia Ottoni sibi unice dilecto conseruanda tradidisse. Et forte hanc ei sedem destinauerat, nisi paucos post dies regi etiam Ruperti  Bambergensis pariter defuncti pontificalia insignia fuissent delata, que Ottoni destinarit. Speciosa hec sunt, sed tempora non conueniunt. Liemarus enim Bremensis d. 17 Maii, a. 1101 obiit, et eodem adhuc anno Humbertum successorem habuit; Rupertus autem sequente primum anno d. 11 Iun. decessit. Haud ergo utriusque Ecclesie legati simul adesse poterant episcopum a rege petituri; nec regi iam integrum fuit inter utramque electionem deliberare, Bremensi sede priore iam anno concessa Humberto, cuius cancellariatus officium rex dein Ottoni capellano suo dedit. Illum saltem ex cancellario factum esse episcopum Annalista Saxo aliique scribunt, quamuis nullum diploma ab eo recognitum occurrat  .

 u. Aliud Ottoni in aula degenti negotium ascribunt biographi, commissam nempe eidem ab Henrico rege curam perficiende ecclesie Spirensis fabrice, quam iam Conradus II inchoauerat, Henricus III auxit, sed filius eius Ottonis nostri studio et diligentia demum perfecit. Ecclesia hec illa est S. Marie seu S. Ioannis, nunc collegiata S. Guidonis, de qua Hermannus Contractus ad a. 1047. Henricus III »corpus B. Widonis Pomposie monasterii abbatis magno secum cum honore de Italia rediens deuexit, et in incepta extra urbem basilica tumulari fecit  .« Hermanni autem continuator ad  a. 1056 imperator Henricus defunctus, »Nemetumque translatus, in ecclesia S. Marie, quam ipse construxerat, adhuc imperfecta, iuxta patrem matremque sepultus est.« Diu adhuc imperfecta permansit, donec tandem exeunte hoc seculo, ut dictum, ab Henrico Iu fuit absoluta, in quam dein circa an. 1097 Bertham coniugem, ab a. 1088 Moguntie sepultam transtulit  , ac ipse post quinquennium ab obitu an. 1111 iuxta maiores suos in eadem ecclesia sepultus est. Hec de primordiis Ottonis, nunc eius pontificatum uideamus.

uI. Ruperto episcopo Bambergensi d. 11 Iun. a. 1102 mortuo adsunt in aula illius Ecclesie legati, baculum et annulum eius afferentes, nouumque a rege pastorem postulantes. At ille sex mensium tempus  statuit, quo de ea re mature deliberet, Bambergensi interim clero ac populo Deum pro felici successu exorante. Elapsis induciis, imperator Ecclesie dignum inuentum esse episcopum Bambergensibus nuntiauit. »Abeuntibus ergo ad aulam nuntiis, summis et precipuis de ipsa Ecclesia uiris tam clericis quam laicis, reliqui omnes a minimo usque ad maximum in proxima Dominica ante Natiuitatem Domini, d. 21 Dec. elatis crucibus cum processione montem B. Michelis ascendunt, ut strenuum, bonum et gnarum super se prouisorem accipere mererentur.« Legatis ab Henrico bene exceptis et de pastore sciscitantibus, is »manu arripiens Ottonem capellanum suum: En, inquit, hic est dominus uester, hic est Babembergensis Ecclesie antistes.«  His auditis, hesere quasi attoniti circumstantes nobiles, qui ex suis aliquem nominandum sperabant; Bambergenses autem legati, quorum caput erat Berengerus comes de Sulzbach, uti ex alio scriptore colligitur: »Subtristes, sperabamus, inquiunt, aliquem ex dominis et principibus curie nostre parentatum ac nobis notum dominatorem nos accepturos; nam hunc quis sit aut unde sit, ignoramus.« Quis, queso, hinc nobilem tunc et notissimam Andecensium comitum familiam, unde ortus sit Otto, uel somniando sibi imaginetur? Imperator autem reprobationem persone haud sustinens, et uultis, ait, scire quis sit? uolumus, inquiunt. »Profecto, ait, ego pater eius sum, et Babenberg mater eius debet esse. uerbum hoc mutare non poterimus.  Si quis autem huic nostre ordinationi, que a Deo est, contraire tentauerit, offensam nostre indignationis procul dubio incurret. Non enim leuitate aut priuatis commodis ducimur, sed quod honestissimum et maxime illi Ecclesie necessarium esse perspeximus, id simplici animo in hoc sectati sumus. De expertis rebus non incertum iudicium est, longa hunc hominem experientia et probatione didicimus, patientiam, sagacitatem et diligentiam in exsequendis paruis rebus, strenuitatem eius in magnis negotiis notam habemus. Denique absentatio eius magnum  domui nostre impedimentum fiet, quam ipse de omnibus rebus strenuo ac fideliter expedire solebat.«

uII. Sed quid interim Otto? Se ad Cesaris pedes proiicit, cum multis lacrymis munus sibi impositum deprecatur, se pauperem et indignum profitetur, dignitatem in alios claros, nobiles, potentes ac diuites concapellanos suos transferri rogat. »Cernitis, ait imperator, qua hic homo feratur ambitione? iam tertio recusat, iam duos episcopatus sibi oblatos ad socios transferri rogauit. Augustensi episcopatui eum locare uoluimus , sed ille eos, qui se priores in laboribus et exercitiis curie nostre exstiterunt, prius ad quietem uenire iustum esse dicebat. Postea uero de Halberstadensi episcopatu sibi a nobis oblato similiter fecit  .  Nec mora: traditis annulo et baculo inuestitum legatis consignauit. »In ipso igitur articulo adhuc in curia uotum uouit Domino, nunquam se in episcopatu mansurum, nisi et consecrationem pariter et inuestituram canonice, consensu et petitione Ecclesie sue, a manu domini apostolici suscipere meretur. Diem Natalis Domini Moguntie cum imperatore celebrauit: dehinc retentis ex parte, ex parte dimissis legatis, qui pro se uenerant, in curia mansit diebus pene 40 decore magno et honestate, imperatore ipso et omni aula plurimum et deferente.« Atque hec singularis est Ottonis ad episcopatum nominatio, ipsi eque ac Henrico regi gloriosa et honorifica.

uIII. »Post hec,« pergit scriptor noster, »princeps  Augustensi et Wirzburgensi mandat episcopis aliisque de curia sua honoratis uiris, qui honestissima societate atque ingenti comitatu ad sedem suam in uigilia Purificationis beate semper uirginis Marie, que a. 1103 erat Dominica Sexagesime, Bebenberg eum deducant, omni clero et populo in magno desiderio et exspectatione positis.« Addit Ebbo, illi, cum emenso itinere ad uillam Ampfarbach peruenisset, occurrisse eminentiores quosque Bambergensium, et magna exsultatione patrem desiderantissimum excepisse. »Itaque appropinquante ille ad locum ubi primitus conspicere potuit monasterium cathedrale, ab equo descendit, calceamenta soluit, humilitatem cordis habitu corporis ostendit, frigora,  niues et glaciem Februarii nudis pedibus usque in edem B. Georgii calcauit, occurrentibus ei longo examine clericis et monachis, nobilibusque laicis in multitudine copiosa, cum uniuersa plebe Babenbergensis Ecclesie in pompa et processione gloriosa, in ornamentis et reliquiis sanctorum, in hymnis et confessionibus persone ac tempori opportunis: tantaque fuit exsultatio et decus snsceptionis, ut uerbis explicari non queat.«

IX. Hic iam magis inter se dissentire uidentur uite scriptores, dum ille quem hucusque secuti sumus, memorat, Ottonem »post paucos dies susceptionis  sue, antequam de aliis rebus suis ordinaret,« nuntios suos ad Paschalem II Romam misisse cum litteris, quas recitat una cum responsoriis pape. Alter uero seu Ebbo asserit, illum »consecrationis sue gratiam longo tempore, id est, per triennium« distulisse, ut ad hanc se magis prepararet. ueram autem huius dilationis causam refert in dissidium huius temporis, quo Ruthardus archiepiscopus Moguntinus, a quo consecrari debuerat, »quasi rebellis imperatori, et pro hoc cathedra sua depulsus, in Thuringia iam per octo annos morabatur; plurimi quoque episcoporum in Teutonicis partibus officii sacerdotalis suspensione multati fuerant:« unde et ab ipso papa consecrari petiit, datis ad eum aliis litteris. He a prioribus diuerse  sunt, neutre tamen certi temporis notam preferunt. Prior tamen ex his epistolis scopo Ottonis in sua nominatione sibi proposito magis congruere uidetur, ubi ita loquitur: »uobis igitur, Pater sanctissime, et sancte matri nostre Romane Ecclesie collum deuote submittens auxilium et consilium de rebus meis flagito. In obsequio enim domini mei imperatoris per annos aliquot degens, et gratiam in oculis eius inueniens, suspectam habens de manu principis inuestituram, semel et iterum cum dare uellet, renui episcopatum. Nunc uero iam tertio in Babenbergensi episcopatu me ordinauit, in quo tamen minime permanebo, nisi uestre complaceat sanctitati per uos me inuestire et consecrare. Quidquid ergo placeat discretioni uestre de me, per nuntios  mihi significate seruo uestro, ne forte in uacuum curram, si ad uos currere incipiam.«

X. Pontifex, lectis his litteris, gauisus, maxime quod pauci episcopi in regno Teutonico Ecclesie sue matri deferrent, ita ad eum rescripsit: »Paschalis---Ottoni dilecto fratri Babenbergensis Ecclesie electo.---Filius sapiens letificat matrem suam. Opera tua et consilium tuum uirum preferunt sensatum. Nos igitur te honorare et profectus tuos iuuare congruum duximus. Nihil ergo de nostra beneuolentia dubitans tuam nobis, quantocius uales, presentiam exhibeto, certi enim sumus, quod diuina sapientia etiam malis hominibus bene uti nouit  .« Date autem uidentur hoc an. 1103 atque ad confirmationem  Ottonis in episcopatu spectant, a qua nonnunquam sui pontificatus annos numerat. Ab hac autem confirmatione discernenda est ordinatio seu consecratio de qua intelligendus est Ebbo, queue primum an. 1106 peracta est, uti paulo post dicemus: qua utique distinctione ambo hi scriptores facile inter se conciliantur.

XI. Otto igitur iam confirmatus episcopus ab Henrico Iu e. a. 1103, d. 15 Iul. amplissimum pro sua Ecclesia accepit priuilegium  , in quo illum iterato septimum Ecclesie Babenbergensis episcopum numerat, non computato nempe Hermanno deposito.  Ad ipsum quoque annum, etsi haud notatum, spectant alie eiusdem imperatoris ad Ottonem littere, quibus illi pontificatus sui auspicia gratulatur  , et pulcherrima monita suggerit. Exposito enim suo gaudio, quod ab Ecclesia sua honorifice sit receptus: »Consulimus, inquit, hortamur et petimus, ut quod facis facias, ne primitias bone fame, si manum remiseris, perdas, quia bona inceptio sine fine  speciosi corporis instar est sine capite. Nemo te a delectu ecclesiastico secundum iustitiam utilitatis terrore detorqueat, pretio flectat, suadendi fellito melle seducat, quoniam tentatus his omnibus, si probatus fueris, facile omnia propulsabis. Si quid autem graue tuis uiribus estimabis, ad nos tibi procul dubio succursuros ex nostri deferas occasione  precepti.«

Difficultatem haud modicam pariunt alie Henrici Iu imp. littere ad episcopum Babenbergensem, cuius tamen nomen aut annum haud preferunt  . In iis presulem ad expeditionem contra Robertum Flandrie comitem circa Kalendas Nou. ineundam euocat. Hec autem omnium historicorum fide exeunte autumno an. 1102 suscepta est ab imperatore, quo tempore necdum episcopus erat Otto, sed sedes Babenbergensis adhuc uacabat. Hec itaque epistola nec ad Ottonem, nec ad Rupertum dari potuit, utpote prius iam defunctum. uel ergo erratum est in nomine Ecclesie, uel formulare tantum fuit sede uacante conceptum, si interim aliquis episcopus nominaretur, unde et nomen abest. Potius tamen arbitramur,  nomen Augusti imperatoris perperam his litteris prefixum, easque ad Henricum u regem pertinere, qui, teste Urspergensi, an. 1107 circa Octobrem aliam contra Robertum in Flandriam expeditionem instituit, ad quam inuitari potuit Otto. Alie bine sunt Henrici Iu ad Ottonem epistole  , quibus eius auxilium contra Henricum filium suum rebellem implorat, neue ad eius partes transeat admonet. Date sunt, dum filius castrum Nurenberg obsideret, adeoque an. 1105.

XII. Durante hoc inter utrumque Henricum dissidio, mediante filio magnus principum conuentus Moguntie habitus est in Natali Domini an. 1105  , ubi instantibus legatis apostolicis solemnis ad papam legatio decreta est ut Ecclesie per Germaniam  diuturna discordia turbate in communionem cum papa redirent. Delecti hanc in rem sunt legati ex precipuis regni prouinciis, interque eos e Francia Otto Babenbergensis designatus, ut eum Annalista Saxo hac occasione appellat, quippe necdum ordinatum. Hi omnes, ineunte a. 1106, in Italiam iter aggressi, dum in Tridentinam uallem peruenerant, ab Adalberto prouincie comite per Henricum Iu premonito capiuntur; et solus ex illis Gebhardus  Constantiensis per occultas Alpium semitas ad pontificem peruenit: Otto quoque Bambergensis, cuius miles erat iste Adalbertus, in libertatem assertus est. Precipue id factum arbitror ope Welfonis ducis Baioarie, qui hac captiuitate percepta perruptis locorum claustris et fugato Adalberto captiuos in libertatem asseruit  . Faciunt huc littere a Bambergensi clero inscripte »illustri et magnifico N.  duci« pro liberatione sui episcopi  , ubi inter alia ita conqueruntur: »Neque enim simplici in eum genere seuitum est; cum enim et episcopo et ad sedem apostolicam religioso habitu proficiscenti sacrilegas manus iniecissent, deinde ingentes pecunias, quas ad tanti itineris impensas parauerat, diripuere: nec adhuc tanta preda contenti,  nunc ab eo mille manseros  , id est, totum episcopii patrimonium extorquere conantur.« Hec tamen rursus per Welfonem recuperasse uidetur Otto, qui libertati redditus ad Ecclesiam suam tantopere pro ipso sollicitam reuersus est, tranquilliora tempora exspectans, donec tutus ei ad pontificem pateret aditus.

XIII. Hunc breui patefecit Henrici Iu captiuitas et Henrici u filii coronatio, qua tam regni tranquillitas, quam uiarum Romam uersus securitas ab Henrico seniore hucusque turbata aliquatenus fuit restituta. Cuncta hec constant ex aliis Ottonis litteris ad Paschalem II papam pro sua consecratione datis  , que ita ordiuntur: »Quia tandem, Domino miserante et Ecclesie sue nauem moderante, post  nubilas errorum tempestates serene lux ueritatis occidentali refulsit Ecclesie, ante omnia et super omnia desideramus scire sanctitatem tuam, in omnibus nos paruisse, uti decuit, legato tuo, episcopo uidelicet Constantiensi Gebhardo, et summa deuotione cuncta, que per ipsum edocti sumus, partim exsecutos fuisse, partim si uita detur, exsequi paratos.« Et post alia hec de sua ordinatione subiungit: »Auctoritati tue tota mente desideramus inniti, tu nobis manum porrige, quod nobis uelis facere iube. Si mandas, ut ad te ueniamus, opes nostre licet rapina  et igne sint attrite, tamen desiderio te uidendi et consecrationis gratiam consequendi, cum debita seruitutis nostre benedictione tue maiestatis  presentabimus  aspectibus. Dignentur ergo uiscera pietatis tue super hoc negotio aliquo nos rescripto certum reddere, quo et iter tutius ad te ueniendi nobis premonstretur, et benedictionem, quam deuoti efflagitamus, a te percepturos esse significetur.« Cur uero ab ipso papa consecrari postulet, mox addit: »Quam nimirum propterea a tue sanctitatis manu tantopere expetimus, quia metropolitanus noster, etsi per te habeat consecrationis gratiam, tamen,  quod sine lacrymis fateri nequimus, magnam cooperatorum spiritualis doni patitur penuriam;« quod nempe plerique Germanie episcopi Cesari adheserint. Metropolitanum autem hic intelligit Ruthardum Moguntinum, qui ab anno 1098 usque ad hunc 1106 se ob metum Henrici Iu in Thuringia detinuerat

XIu. Fausta fuisse pape responsa dubium non est: quibus acceptis, Otto Romam in Ascensione Domini, que a. 1106 dies tertia Maii erat, uenit, et inde Anagniam ad papam perrexit. Huic totam rei seriem exposuit, et posito baculo ueniam precabatur, et ab eo usque ad festum Pentecostes exspectare iussus, ad hospitium rediit. Nocte igitur in pastoralis oneris meditatione transacta, priuatus  uiuere, et in patriam sine consecratione reuerti decreuit. Iamque cum suis itinere unius diei Sutriam usque retrocesserat; quod ubi pape innotuit, missis illico nuntiis, illum Anagniam redire sub obedientia iussit. Igitur illuc reuersus Otto, in die Pentecostes petentibus Ecclesie sue legatis, ab ipso papa inter missarum solemnia in episcopum consecratus est. Addit Ebbo, Pentecosten tunc in tertium idus Maii incidisse seu festum S. Gingolfi aut Gangolfi martyris; quod in Martyrologio d. 11 Maii notatur, olim etiam d. 9 aut 13 eiusdem mensis pro locorum uarietate fuit celebratum in quo ultimo Pentecoste hoc anno euenit. Inde manifestissime constat, Ottonem non iam an. 1103, quod plures uolunt, sed hoc primum anno 1106 triennio post electionem  fuisse ordinatum, a quo tempore etiam pontificatus sui annos potissimum numerat.

Xu. Huius facti plures circumstantias prodit ipse Otto in suis ad capitulum Bambergense litteris de sua consecratione  . »In die sancto Pentecostes, Deo sic ordinante, in Anagnia ciuitate Campanie, que Romaniam diuidit et Apuliam, episcopalis benedictionis munus, quamuis indignus, Domino largiente, suscepi, beatissimo papa Paschali manum imponente, ceteris uero episcopis plurimis cooperantibus, clero quoque Romane Ecclesie, cuius magna pars ea die in eamdem ciuitatem conuenerat, astante et consentiente. Et, quod nulli a Romano pontifice consecrato nostris temporibus contigit, sine oblatione alicuius iuramenti consecratus  sum. Huius loci, huius diei, huius gratuite misericordie Dei semper memores esse uelitis cum omni gratiarum actione obnixe precamur; precipue cum alie complures uenerande persone de magnis rebus apud apostolicam sedem agentes infecto negotio redierunt.« His breuem adiungit parenesin de implorando diuino auxilio, ut suo munere pastorali rite et salubriter perfungi possit.

XuI. Eamdem consecrationem ipse Paschalis papa ad clerum et populum Bambergensem perscripsit, eos ad debitam obedientiam exhibendam hortatus  :  »quanto, inquit, affectionis debito Bambergensis Ecclesia ab ipso sue institutionis exordio sedi apostolice constringatur, etsi nos lateret, litterarum uestrarum significatio manifestat. Quod affectionis debitum uenerabilis frater Otto uestre Ecclesie electus constanter tenuisse ac tenere cognoscitur, cum per tot et tanta pericula ad apostolice sedis uisitationem percurrat. Nos igitur debite benignitatis affectione suscepimus, et iuxta dilectionis uestre desiderium nostris tanquam B. Petri manibus, saluo metropolitani iure, uobis per Dei gratiam presulem ordinauimus.« Hoc ius metropoliticum ut saluum prestaret pontifex, alias quoque litteras ad Ruthardum archiep. Moguntinum dedit d. 21 Maii h. a.  , in quibus ita loquitur: »Congruum  duximus, ut uenientem ad nos uenerabilem fratrem nostrum Ottonem Babenbergensis Ecclesie electum intergra et perfecta preterite familiaritatis gratia susciperemus. Preterea quoniam Ecclesia eadem per diuturna iam tempora episcopalis officii sollicitudine caruit, et propter preteriti schismatis ultionem in Teutonicis partibus perpauci episcopali funguntur officio, iuxta ipsius Ecclesie postulationem eidem fratri nostro, cum per multa ad nos uenisset pericula, consentientibus et unanimi sententia decernentibus omnibus qui nobiscum aderant; episcopalis benedictionis manum  , Domino largiente, contulimus, salua nimirum debita tue metropolis reuerentia:« prout nempe a precedentibus fuerat constitutum. Preterea in dicta ordinatione Ottonem  usu palii et preferende crucis in sua Ecclesia fuisse donatum, reffert Ebbo. Id tamen reuera nonnisi an. 1111 factum uidebimus.

XuII. Quid porro postea Rome actum sit, idem Ebbo paucis narrat: »Consecratione solemni ab apostolico honorifice prouectus, aliquantisper ab eo humanitatis gratia est detentus.« Forte ibi etiam de pace et tranquillitate Ecclesiarum Teutonicarum actum est, maxime cum simul adfuerit Gebhardus Constantiensis legatus hanc ob rem ad papam missus. Hec etiam eodem anno 1106. d. 22 Octobr. in concilio Guastallensi sancita est, presentibus pluribus Germanie episcopis  , quos inter tamen Ottonem haud reperio; antea igitur iam Italia excesserat. De huius reditu hec habet Ebbo: Rome  »optata potius, emissione prospero itineris decursu, transcensis Alpibus, Carinthiam uenit,« ibi forte de rebus et bonis sue Ecclesie ordinaturus. »Post hec ad curiale colloquium, quod Henricus imperator uniuersi regni optimatibus Ratispone indixerat, Otto nouus antistes occurrit.« Id ad natale Domini statuit Urspengensis. Ibidem oblatum Ottoni somnium monasterio Pruflingensi ortum dedisse narrat Trithemius ad a. 1114. »Sicque regia cumulatus munificentia post ardue peregrinationis angariam pastor pius ouium suarum curam suscepturus  Babenberg ingreditur, ibique a clero et populo debite iubilationis tripudio honorifice suscipitur.« Id ad initium anni 1107 fieri debuit.

XuIII. Inter oues suas iam constitutus pastor optimus saluti earum et commodis omni cura inuigilauit, easque in sequente dissidio Henrici u semper in communione pape constantes seruauit, canonicis duntaxat pro temporalium rerum conseruatione magis regi, quam pape fauentibus. »Quapropter, ait Ebbo, de commissa sibi cura sollicitus, ecclesiastice libertati diebus inuigilabat ac noctibus, dans operam, quomodo bona Ecclesie sue uel augeret inuenta, uel restauraret dispersa.« Maiori adhuc studio sacrum Ecclesie sue statum, antecessorum incuria et diuturne discordie acerbitate deprauatum  reformare agressus, clerum inprimis nimium quantum corruptum optimo quo potuit modo ad canonicas leges reducere sategit. Preprimis autem restituende discipline monastice erat intentus, bene gnarus, quantum id et cleri et populi reformationi inseruiret. Quem in finem diuersis temporibus tam in propria quam aliis quoque diecesibus, in locis tamen ad Ecclesie ius temporale pertinentibus, plura cenobia e fundamentis construxit; »quibus,« ex biographo, »honesta et eleganti fabrica compositis, predia emere, siluas et agros et prata comparare, uel aliis iustis modis acquirere satagebat.«

XIX. Monasteria autem recens constructa ab Ottone hoc modo a uite scriptoribus recensentur. In Wirceburgensi diecesi Uraugia S. Laurentii ad  Salam in patrimoniali fundo ecclesie a. 1108, et Uraha S. Petri seu Herrenaurach in fundo aduentitio a. 1108, de quibus in historia eiusdem episcopatus actum  . In propria Bambergensi duo edificauit monasteria, Lanckheimense pro Cisterciensibus in aduenitio, et Michelfeldense in fundo Ecclesie pro nigris monachis. In Eistettensi Heilsbrunnam magnis sumptibus prouexit in abbatiam. In Ratisbonensi sex monasteria construxit, quinque de ordine Cluniacensi, unum Ensdorf ab Ottone Palatino comite acceptum, alterum Pruffling utrumque in aduentitio fundo; tertio Munster cum adiacente cognomine parochia ab Heinrico duce Bauarie et Diepoldo marchione comparatum ac regali Lotharii priuilegio  Ecclesie Bambergensi collatum. Quintum et sextum Biburch et Mallerstorf, utrumque fundi aduentitii, perinde ac septimum Windeberg de ordine Nortpertinorum. In Halberstadiensi abbatiam Wirzenburg nunc Reginstorff cum omnibus pertinentiis ab imperatore Henrico acceptis Babenbergensi adiecit Ecclesie, et bona eiusdem cenobii duplicauit. In Patauiensi Alderbach seu Alterspach et Clunicense seu Gleinck, quod a Leopoldo marchione comparauit. In patriarchatu denique Aquileiensi in Carinthia decimum quintum cenobium in castro  Arnoldenstein construxit in diruto castro a. 1107

XX. Preter quindecim hec monasteria quinque insuper cellas seu minora cenobia instituit. Harum prima est Aspach in diecesi Ratisbonensi, »cuius fundum et predium Babenbergensis Ecclesia multo tempore perdiderat, sed Otto illud solerti cura requisitum cellam fecit monachorum, eaque in abbatiam conualuit, prediorum donatione copiosa ab ipso primum, deinde ab aliis fidelibus ditata  . Secunda cella est in loco Babenbergensi in domate S. Michelis sita,« de qua infra in eius monasterii historia agemus. »Tertia est Rotha in episcopatu Herbipolensi, quam episcopus ab Agnete Palatina et eius serore Adelheide cum sexaginta marcis  Ecclesie Bambergensi donatam accepit: circumiacentia uero ecclesie celle emit bona ducentis septuaginta quinque marcis cum ministerialibus, scilicet agris, siluis et pratis, pascuis ac molendinis, et cum utilitate ac iure, quo Chuno dux idem predium noscitur habuisse.« Si recte coniicio, Chuno dux haud alius erat, quam Conradus Franconie dux, postea imperator, cuius mater Agnes, que hic palatina dicitur, filia Henrici Iu imp. Friderico de Hohenstauffen copulata erat, sicut soror eius Adelhaidis Boleslao III Polonie regi.

»uezeram quartam cellam Goteboldus comes  edificare inchoauerat, quam episcopus ab eo sibi datam suscipiens suis eam promouit impensis.« De utraque hac cella iam in episcopatu Wirceburgensi   egimus, uti et de aliis duabus Nichardelsehausen seu Nitarshausen in pago Tullefelt, et Tuckelnhausen  . His alii alia addunt, a S. Ottone restituta seu reformata potius quam primitus fundata, de quibus hinc inde et infra § LXu mentio recurret.

XXI. Facile porro preuidere poterat sagacissimus hic presul, multos fore, qui hunc agendi modum carperent, ac nimiam ei prodigalitatem obiicerent in exstruendis tot monasteriis, quibus aliunde iam oneratus sit mundus. His tamen obtrectatoribus qua ratione obuiauerit Otto, apud uite scriptorem legi malim quam ipsius scribere ac ceu Cicero pro domo suggillari. Ut uero cuncta hec firmiora persisterent  apostolica illa auctoritate roborari uoluit. Unde a Callisto II papa litteras accepit III. Non. April., a. 1123 datas  , quibus monasteria hucusque ab eo »propriis sumptibus« constructa, et Babenbergensi Ecclesie collata, in Romane Ecclesie protectionem suscipit, cunctaque eorum bona salua esse uult. Decernit quoque, »ut ordinationes abbatum uel monachorum suorum a catholicis episcopis diecesanis accipiant, rerum uero ipsorum monasteriorum curam et administrationem in Ottonis eiusque successorum potestate manere statuit.« Numerantur  inter ea S. Ioannis Baptiste in Regnisdorf, S. Ioannis euang. in Michelinuelt, S. Iacobi in Entisdorf, S. Laurentii in Urowa, et S. Georgii in Bruuiningen; unde cetera tunc necdum absoluta esse uidentur. Ab Innocentio II insuper post a. 1130 obtinuit decretum, »ut in cenobiis, que uel antiquitus in eius parochia constructa sunt, uel ipse deuotionis intuitu« constituit, sacre religionis ordo »firmiter in eis perpetuis futuris temporibus conseruetur.« Constituit etiam, »ut in eisdem ecclesiis nullus per Simoniacan heresin statuatur, sed honeste persone, quibus utique, morum et status dignitas suffragatur, inibi ordinentur  .«

XXII. Sed iam gesta Ottonis singillatim prosequamur. Ipsum ineunte ann. 1107 Roma ad suam  Ecclesiam fuisse reuersum iam diximus. Illum certe iam in Paschate cum rege fuisse Moguntie constat ex eius diplomate pro cenobio S. Maximini dat. uII. Non.  Maii, a. 1107  , in qua notatur Otto Babenbergensis. Quid uero, antequam Bambergam accederet, in Carinthia egerit, non constat. Ibidem cenobium Arnoldstein tunc ab eo fuisse ordinatum aliqui uolunt, quod de eius inceptione intelligendum esse existimo. De hoc ita uite scriptor: »Cenobium in castro Arnoldenstein destructa munitione construxit. Quadraginta uero et quinque annis hoc castrum cum nonaginta quinque mansis ad se pertinentibus Ecclesie Babenbergensi abalienatum fuit; sed ipse multo labore et impensa recuperauit, et additis ei sexaginta mansis abbatiam esse  fecit;« sed annum non addidit. Eodem anno 1108, pontificatus sexto, scilicet a confirmatione, in alio castro Aurach seu Urach in diecessi Herbipolensi cenobium S. Laurentii construere cepit, et quinto post anno dedicauit, uariisque prediis dotauit, ut ipse fatetur in suis litteris hac de re a. 1122 datis, quas ex Frisio uernaculas alibi dedimus  .

XXIII. Anno 1109, d. 25 Iul. ecclesiam collegiatam S. Iacobi extra muros Bambergenses a. 1071 ab Hermanno episcopo inchoatam, a se autem perfectam consecrauit. Ad hunc ipsum annum referuntur initia monasterii Pruflingen prope Ratisbonam. uilla olim erat ad Nabi et Danubii confluentes, quam ab a. 999 Otto III imp. Taginoni Henrici adhuc Bauarie ducis capellano concessit, a quo ad  preposituram ueteris capelle Ratisbone deuenit; postea ab eodem Henrico iam rege Ecclesie Bambergensi collatam. Ibi igitur ceu loco ameno cenobium constructurus Otto, diuinitus admonitus  , illam alterius predii permutatione comparauit, et anno Domini 1109 construxit ibidem in honore Dei omnipotentis et S. Georii M. monasterium monachorum secundum regulam B. Benedicti degentium  iuxta codicem traditionum, eique Erminoldum ex  Hirsaugia anno 1114 primum abbatem prefecit, ac multa predia undique conquisita attribuit, que omnia a. 1123 datis litteris roborauit  .

Alterum in Bauaria Osterhouiense monasterium, quod olim S. Pirminius sub Utone duce pro Benedictinis sodalibus exstruxerat, et ab Hunnis euersum Henricus Iu Bauarie dux S. Cunegundis frater pro canonicis quibusdam secularibus restaurauerat, Henricus II imp. Ecclesie Bambergensi tradidit, ubi a. 1110 »edificata est basilica B. Marie u. et circumstantibus turribus honorifice decorata, a uenerabili domino Ottone episcopo Bambergensi donata et dedicata ad honorem Dei et genitricis sue Marie«: In hac etiam anniuersarium diem Hezli ducis, prefati scilicet Hezilonis seu Henrici restauratoris  instituit, qui a. 1125, d. 1, Sept. defunctus ibidem cum coniuge sua Maria sepulturam accepit. Anno autem 1127 Otto ad preces Norperti Magdeburgensis archiep. canonicos Premonstratenses ibi constituit  .

XXIu. Ad annum 1111 Cesare iam in Italiam profecto reuocat Hoffmannus  restaurationem ecclesie cathedralis sub Ruperto antecessore a. 1081, flammis absumpte. Hoc ita describit biographus: »In diebus ipsius Ottonis cathedralis ecclesie monasterium, quod sub antecessore suo, Domino permittente, usque ad solos muros superstites conflagratum erat incendio, multis sumptibus ab eo ad pristini decoris nobilitatem reparatum est:« quod dein fusius enarrat, uti et bona eidem collata. uix  tamen mihi persuadere possum Ottonem construendis aliis ecclesiis tantopere hucusque intentum, propriam suam cathedralem tandiu neglexisse. Perinde incertum uidetur quartum iam episcopi iter in Carinthiam, eodem anno ex Hoffmanno susceptum, quo demum castrum Arnoldstein recuperarit, in monasterium dein conuersum; de quo iam supra § XXII dictum. Hoc autem anno 1111 die 15 April. absque controuersia Ottoni episcopo Paschalis II concessit »pallium ad sacra Missarum solemnia celebranda,« pro certis tamen diebus, una cum preferende crucis »intra Babenbergensis Ecclesie parochiam« facultate, »salua uidelicet Moguntine metropolis reuerentia  ,« quidquid in contrarium scripserint alii.

 XXu. Occurrit his et sequentibus annis frequens Ottonis nostri memoria in pluribus chartis, quas tamen recensere haud interest, nisi de aliqua eius epocha agatur, quodam facto insigni. Talis iuxta Hoffmannum est annus 1112 quo Ecclesie Bambergensi castrum Albistein seu Bothenstein cum oppido traditum est a Richwino aduocato, et diplomate confirmatum: quibus Otto addidit oppida et castra Hilpolstein, Geilrut, Hensefeld et Ebersberg, de quibus  ita biographus: »Rem familiarem episcopii sicut prediis et possessionibus, ita etiam edificiis et castrorum munitionibus adiuuit atque sublimauit. Nam per diuersa loca et curtes episcopii quatuordecim basilicas et quatuor cenacula elegantis fabrice construxit. Preterea sex castella, que pridem non habuit, dominio episcopatus adiecit, unum uidelicet Abuinestein, secundum Lupoldenstein, tertium Geutenreut, quartum Hempfenueld, quintum Ebersperck, sextum Eschenueld. Castrum uero Albuinenstein, quod etiam dicitur Bottenstein, fere in meditullio situm episcopatus, octingentis argenti libris, nec non septemdecim auri talentis comparauit.« His alia quoque plura addidit, que omnia, ne a quoquam suorum successorum immutarentur, Callisti II confirmationem  expetiit, qui datis ad eum d. 13 April., a. 1124  , litteris hec omnia banno suo rata habuit, statuens, »ut nulli successorum uel alicui homini liceat eos  uendere, siue in laicorum beneficium tradere, uel in usus alios commutare, sed sicut a te dispositum est, de unoquoque predictorum mansorum denarius unus annis singulis Babenbergensi Ecclesie pro anima imperatoris Heinrici fundatoris eius ad concinnanda luminaria conferatur. Abbatias uero et regulares canonicas, per industriam tuam in religionis ordine stabilitas, et alia a te recte constituta nulli hominum facultas sit in posterum immutare.«

Eodem anno 1112, eodem teste, Otto prodigio quodam territus grauem in morbum incidit, atque a  Wolframo S. Michelis abbate monasticum habitum petiit: qui uoto ab illo recepto, ubi eum conualescere uidit, ut episcopus esse pergeret, sub obedientia precepit.

XXuI. Circa eumdem annum 1112 producit Hahnius  epistolam Brunonis Treuirensis archiepiscopi, qua Ottonem nostrum Spiram euocat, ad cognoscendam eiusdem urbis electi episcopi causam. Bruno hic Ottoni ante iam optime notus fuerat, quo etiam mediante e captiuitate dimissus est, in quam una cum illo a. 1106 Romam perrecturus in Tridentina ualle deuenerat  , ut partim iam superius dictum. Is ad initium anni 1110 cum aliis legatus missus, fuerat ab Henrico u rege, ut imperialem  pro eo coronam a papa peteret  , quocum forte etiam in sua coronatione a. 1111 ibidem aderat, et postea adhuc, ut ex citata epistola colligitur: quam hic ceu parum cognitam recitamus integram, notis subin illustratam: »Bruno Treuerorum Dei gratia prouisor indignus O. Bambergensis Ecclesie sancto pontifici sincere caritatis obsequium. Beatitudini uestre magna hilaritate congratulor, quoniam non absque magno sanctitatis uestre merito prouenire  , memoriam uestri dominum papam  tam dulciter retinere. Cum enim domini regis legatione functus essem  , de obedientia uestre caritatis mecum contulit, uobisque salutem et apostolicam  per me mandauit. Inito autem dispensationis sue consilio nobis iniunxit, ut electum Heistettensem atque Spirensem consecraremus, uosque in adiutorem et cooperatorem nobis uocaremus.«

Igitur Treuirensi adhuc apud papam morante uterque episcopus interim electus, seu a rege pro more nominatus est. De neutrius certa epocha constat. Si Trithemio fides, Bruno iam a. 1110 Gebhardo insede Spirensi successit auctoritato regia promotus. Et certe Bruno Spirensis iam legitur mense Aprili a. 1111 in prima conuentione papam inter et regem  Rome inita  . Alia questio est de Udalrico Eichstettensi, quem Eberhado d. 6. Ian. a. 1112 successisse scribit Gretserus et Falckenstein in illorum episcoporum catalogo, quod tamen potius anno priore factum crediderim ex hac ipsa epistola, in qua ita prosequitur Treuirensis: »Quia tamen de Spirensi quedam sibi,« pape scilicet, »significata fuerunt, precepit, ut sancto cum studio examinaremus, etsi ordine fratrum qui adessent testimonio posset se de obiectis expurgare, ad Dei honorem et Ecclesie necessariam prouidentiam ipsum ordinaremus. Ex parte igitur domini pape uos moneo, ut ad hoc, quia causa Dei est, ne per uos proteletur, studeatis, et a die Dominice Resurrectionis  infra 15 dies ad nos Spiram ueniatis.« Cum itaque Bruno Spirensis, de quo sermo est, anno 1111 »feria tertia post Paschas,« qua die subscripta est conuentio, adhuc Rome fuerit, examinari Spire hoc anno non potuit, sed aut 1110, aut, quod potius crediderim, a. 1112 quo electus est Eichstettensis in hac epistola pariter memoratus. Ceterum Brunonis causam non aliam fuisse, quam quod regia auctoritate, adeoque pendente adhuc lite, per annulum et baculum promotus fuerit, innocens tamen, ut uidetur, inuentus, cum deinceps optimum Ecclesie sue pastorem egerit. Sed hec occasione Ottonis nostri, cuius gesta prosequimur.

XXuII. Anno 1113 ecclesiam Laurentii in Uraha, et a. 1114, d. 21 Sept., illam Banthensis cenobii dedicauit.  Hoc olim Alberada fundatrix a. 1071 Ecclesie Bambergensi obtulerat, sed »negligentia prelatorum suorum spiritualibus et temporalibus bonis« desolatum ipse Otto innouauit, et in ecclesiasticum statum erexit, constituto ibi Balduino abbate cum aliis uiris fidelibus et religiosis, ac restitutis bonis ex primeua fundatione ad illud pertinentibus; cui etiam a. 1127 Montem Stekkilze donauit, et ius aduocatie a comite Rapotone redemit. Patent hec omnia ex ipsius Ottonis litteris c. a. 1127 datis  , quibus,  subscribuntur Egilbertus decanus, Gerunck decanus de Tuirstatt, Steriker comes, Reginboto comes.

XXuIII. Interea Otto suspicionem Henrici u imper. incurrit, ne durante inter ipsum et pontificem dissidio ceteros episcopos a se auerteret, cum ipse, ne qua aliene culpe contagione macularetur, a frequentanda curia abstineret. Experimentum igitur fidei eius capturus Cesar, ipsus Bambergam accessit, Natalem Domini a. 1113 ibi celebraturus, quem Otto, ut conceptam erga se suspicionem amoliretur, magnifice suscepit et per eosdem dies habuit, ut scribit Annalista Saxo et Urspergensis ad a. 1114: »Imperator Natalem Domini Babenberch cum summa magnificentia copiosaque principum multitudine celebrauit, et hoc non simpliciter, quia uirum Dei Ottonem  urbis episcopum, propter quedam iam in regno orientia scandala curiam frequentare renitentem, ex parte suspectum habebat. Ipse uero rebus transitoriis pro concordia ecclesiastica non parcens, beneficiis, indefessis animositatem regis gloriose deuicit.« Neque etiam Ottonem ab omni communione cum Henrico imp. abstinuisse patet ex facto Ermenoldi abbatis Prufflingensis nuper ab Ottone constituti, qui non adeo prudenti zelo imperatorem in eius comitatu suum monasterium inuisentem suscipere noluit, et ipsum episcopum de hac communione quodammodo redarguit, ut quidem refert Trithemius in Annalibus ad an. 1114.

XXIX. Sed et ab ipsis episcopis ob nimium, ut sibi uidebatur, erga Henricum imp. fauorem seu  conniuentiam reprehensus est Otto suo exemplo comprobans, quam difficile sit adhibita quoque omni prudentia inter duas partes contrarias medium tenere. Cum enim idem Henricus eodem anno d. 6 Dec. in synodo Bellouacensi, ac iterum d. 28 Mart. a. 1115 in Remensi anathemate perculsus esset, absente semper Ottone, Fridericus Coloniensis archiepiscopus satis acerbam epistolam ad eum perscripsit, qua ei suam negligentiam exprobrat, et ad defensionem uel saltem ad liberam deplorationem grauissimi Ecclesie casus excitat, quem ipse etiam acerbe deplorat  ; ac illum tandem ita alloquitur: »Nolite nos longa exspectatione ulterius suspendere, sed de uestra sententia scripto nos certificate.  Salutat uos dominus Chuono pronepos tuus, episcopus et Romane Ecclesie legatus, qui imperatorem et Monasteriensem episcopum, et Hermannum de Wincenburg, cum omnibus Gallie episcopis in concilio Beluacensi excommunicauit, et hoc uobis notum fieri precepit. Eamdem sententiam iterabit in predictos et in omnes complices eorum in concilio Remensi, quod« erit Letare Ierusalem  , »cum aliis tribus episcopis nouiter a Romana sede directis.« Chuno cardinalis Prenestinus Ottonis  nostri pronepos forte ex linea materna, filius erat Egenonis fatoris comitum de Uhrah in Wurembergia  . Fratrem habebat Eginonem II comitem et sororem Mathildem nuptam Manegoldo comiti de Sumetingen seu Sunemotingen  . His tamen litteris permotus Otto eodem anno ante Natale Domini Coloniam uenit, ad synodum a legato indictam, ubi legato mortuo, a quo Adalbertus Moguntinus consecrationem exspectauerat, illam ab Ottone nostro in natiuitate S. Stephani die 26 Dec. suscepit  .

XXX. Exeunte anno 1115, Spire Natalem Domini celebrauit imperator, de suo in Italiam itinere deliberaturus, ut »Romane sedi et reipublice« consuleret. »Quapropter necessario nostros principes conuocamus,  ut inde sicuti iustum est, eorum consilium et auxilium habeamus;« ut scribit in suis ad Ottonem litteris  . »Ad quod plurimum indigemus tue fidei presentia et tui consilii prudentia, quoniam et te cordetenus diligimus, et tibi de omni honore nostro prout nobismetipsis indubitanter confidimus. Confidenter igitur et intime rogamus tuam dilectionem, ut die ueneris post proximum festum S. Marie  , uenias ad nos Spiram, et ibi super his tuo et aliorum nostrorum principum consilio ad Dei honorem de regni et Christiane pacis statu tractabimus; et hilariter facias hoc, sciens quod te cito dimittemus.« Ex familiaribus adeo litteris intimum quis Cesaris amicum fuisse Ottonem suspicaretur; nec tamen illum in eo conuentu presentem  lego, uti nec in itinere Italico breui postea suscepto socium.

Eodem anno, mense Martio, Paschalis II in Laterano concilium congregauit, ubi quidem inuestiture proscripte sunt, non tamen ipse imperator. Que ipsa causa fuisse uidetur, quod Otto illum nunquam seu excommunicatum habuerit, utpote necdum ab ipso papa ut talem declaratum: unde et plerumque ab eiusmodi conuentibus abstinuit, ubi idem negotium urgebatur. Imo nequidem in Coloniensi synodo pape iussu in diebus Rogationum a. 1118 ab eodem Conone legato indicta comparuit. De quo grauiter conquestus est Adalbertus Moguntinus in suis ad eum litteris  : »Quod proxime dominus Prenestinus  Romane Ecclesie legatus nobis apostolica auctoritate denuntiauerat, nostra quoque diligentia per omnia Romane auctoritati subdita solertim impleuerat, denuntians et uobis sub eadem auctoritate et nostra, uti ad concilium Colonie celebrandum uestra ueniret presentia. Sed quia hoc nescio qua pretermissum fuerit negligentia, eadem quidem, que et ceteris eiusdem concilii neglectoribus, uobis quoque iniuncta esset sententia, scilicet uel diuini officii suspensio uel a communione corporis et  sanguinis Domini formidanda interdictio, nisi nostre petitionis diligentia hoc peruenisset, et eximia sanctitatis uestre reuerentia, ne id fieret, apud Ecclesiam promeruisset. Quibus simul concurrentibus causis et cooperantibus hoc tandem obtinuimus, ne quid seueritatis uestra subiret dilectio, cuius hactenus in Ecclesia ualuisset deuotio. Dignum nimirum arbitratus sum, in omnibus honori uestro et reuerentie parcendum, et pro posse loco et tempori prouidere et consulere, cum sanctitatis uestre dilectio beata magno se deuote caritatis nobis obligauerit munere.« Hic consecrationem suam ab Ottone acceptam intelligit. »De cetero, sicut in mandatum accepimus, denuntiamus, ut ad concilium u Kalendarum augusti Fridislarie a predicto legato  celebrandum indubitanter ueniatis, ne et huius mandati neglector effectus austerioris sententie decretum, mea petitione nil amplius preualente, uobis indicatis.« Sed et hanc synodum supersedisse euincitur Otto ex aliis eiusdem Adalberti litteris  . »Excommunicationem, quam communicato fratrum et principum consilio  in regni inuasorem fecimus, iamdudum fraternitati uestre per litteras nostras significauimus.« Sed quia dubitamus, utrum ad uos peruenerint littere, »audiuimus enim, quod Ecclesia uestra uelit eas ignorare,« mittimus iterum presentes aspices, monentes, ut quod fecimus nos, et uos faciatis, et per omnes ecclesias uestras ipsum iniquitatis auctorem cum fautoribus suis a communione Christiana et omni diuino officio arceri precipiatis.«  Litteras has primum a. 1119 esse scriptas, indicium est titulus legati sedis apostolice, quem sibi hoc demum anno in litteris tribuit Adalbertus. Nisi forte ad Adalbertum II spectent, qui Conradum ducem regni contra Lotharium inuasorem simili pena affecit.

XXXI. Miratur nobiscum Callesius  , quid cause fuerit, cur Otto Bambergensis ab huiusmodi synodis abfuerit, sanctus alioquin presul, et sancte sedi si quis alius addictus. Causam coniicit in itinera a Cesarea factione undique obsessa, et illum pastoribus intentum curis subterfugisse consilia, que non magno sane Ecclesie emolumento nouas easque ingentes Germanie turbas datura timeret.  Ecclesie enim sue res duntaxat curabat, de ceteris regni turbis parum sollicitus: imitatus in hoc Paschalem II qui in concilio Lateranensi a. 1116, cum omnes Henricum u damnari peterent, inuestituras et cetera ab eo perperam gesta reprobasse contentus, persone adhuc pepercit, saniore quam Gregorius uII usus consilio. Ab hac autem agendi ratione cum longe alienus esset Adalbertus Moguntinus, turbulenti ingenii homo et priuato potius in Henricum odio quam publico bono intentus, inter illum et Ottonem uirum pacificum et pacis amantem conueniri  haud potuit. Auersum Adalberti erga Ottonem animum produnt etiam eius littere satis tumide ad clerum, primores et subditos Bambergenses hac ipsa occasione date  : »Nos in partem apostolice sollicitudinis uocati, fungentes tenore uicis nobis delegate, quia scimus anathema excommunicate communionis inter uos esse, interdicimus in omni loco hoc diuinis officiis, uerbo Domini et iudicio Spiritus sancti, usque ad satisfactionem uestri episcopi.« uerum bruta hec fulmina facile auerterit episcopus, qui Romanum pro se debet defensorem. Saltem quid inde consecutum sit, nullibi proditum legimus.

XXXII Sed iam a turbulentis his ad pia Ottonis negotia reuertamur. Anno 1117, cum in Italia eque  ac Germania terre motus plurima passim edificia euerteret, etiam Bamberge monasterii S. Michelis ecclesia, aliunde ex uetustate scissa, adeo concussa est, ut totius cenobii ruinam minitaretur. Hanc igitur, ut habet primus uite scriptor, »a fundamento destruxit, et ingenti sumptu ac pecunia maioris et elegantis fabrice monasterium in laudem et gloriam Dei et militie celestis erexit. Stipendia quoque fratrum talentis plus quam nonaginta redituum per singulos annos cumulauit. Multa quoque ornamenta eidem loco contulit, ipsumque usque ad nouissimam tubam et uocem filii Dei locum habitationis suo uenerando corpori elegit.« Sed de his plenius infra in illius monasterii historia disserendum erit.

 XXXIII. Inter donationes huic cenobio factas ab Ottone notari preprimis illa meretur, qua, teste Ebbone, »Ecclesiam iuxta Albuch, hereditario sibi iure propriam, eidem monasterio cum duabus aliis ecclesiis donauit, ob memoriam uidelicet sui« parentumque suorum, inibi corpore quiescentium. Parentes episcopi Ottonem et Adelheidam ex prouictia Alamannorum seu Sueuia supra uidimus, quin tamen de eorum familia constet. Aliquam saltem hic lucem effundit citatus ex biographo locus, ubi Otto iuxta Albuch ecclesiam »hereditario sibi iure propriam« habuisse legitur, et cum ibi »parentes eius sint sepulti,« totus locus cum uicinia ad eosdem pertinuisse uidetur. Locum hunc in Sueuia ad Brentzam  amnem constituunt geographi in pago Alba  , adeoquo in confinibus Wurtembergensis et Ulmensis territorii, ubi Rechbergensium comitum dominium. Albuch specialem Albe pagi tractum fuisse uolunt. quem uero communi Albe pagi nomine censeri asserit Besoldus  . Albuch tamen in citato scriptore haud intelligendum esse certum quemdam districtum, sed potius locum particularem, indicat ecclesie hereditarie et parentum ibi sepulture mentio. Huius nominis uille ad Brenzam meminit Munsterus  , illam uero in nullis hucusque mappis geographicis  uidere licuit. Neque etiam uerosimile est ab Ottone simplicem quamdam uillam monasterio Bambergensi tantopere dissito fuisse donatam, maxime quam alie due adhuc ecclesie ibidem exstitisse memorentur.

Haud frustra igitur coniicimus, memoratum Albuch non aliud esse quam Albech seu Albeck ex Munstero in eodem pago Alba, aut iuxta Chronicon Gottwicense  in Alpengowe priori contermino, unde et nomen Albeck ortum uidetur. Est uero Albeck nunc partim dirutum castrum in monte cum subiecto cognomine oppido, aliquot ab Ulma horis distans. Ab hoc olim denominati sunt milites ac dein comites de Albeck, quorum primum anonymum iam ad annum 933 sub Henrico Aucupe producit Frid. Luce  , qua fide, ipse uiderit. Primum certum  huius familie surculum reperio »Wittigouum nobilem de Albecke, qui pro salute et remedio anime sue et omnium parentum suorum« in monte S. Michelis prope Ulmam domum hospitalem instituit a. 1183 sub cura canonicorum regularium, qui postea in urbem ad insulas Wengenses translati sunt, ubi hodieque subsistunt  . Notantur adhuc in eiusdem canonie scriniis »Beringerus comes de Albecke frater fundatoris, uti et Sibotto comes de Albecke« eorumdem frater, ac »Wittigouus filius dicti Sibottonis,« qui ultimus sue familie decessisse memoratur.

Inde hic comitatus ad Werdenbergenses peruenit  , ex quibus Rudolphus castrum a. 1383 Ulmensibus uendidit. Ex his ergo uerosimilius arbitramur,  sepulturam Ottonis parentum in Albeck potius castro, quam in uilla ignota Albuch esse querendam, ubi Ottoni saltem aliquid paterne hereditatis relictum est, dum frater eius »Fridericus miles futurus possedit, que parentes in possessionibus et pecunia reliquerunt.« Aliam adhuc ecclesiam in Albuoch in pago Nahgowe in Lotharingia Mosellanica seu Francia noua reperio in Ottonis I imp. diplomate, quo Otto I imp. eamdem a. 962 cenobio S. Maximini Treuiris attribuit  . Dubium uero est, an idem sit locus, qui in charta Adalberti I, archiepiscopi a. 1135 dicitur uilla Albecho sita in pago Nachowe in comitatu Emmechonis comitis abbatie S. Albani Moguntie donata  . Alias Albacha seu Albachermarca dicebatur, hodie Albich  prope Alzeium in eodem pago, seu uicino Wormatiensi  . Qui uero pagi nimis dissiti uidentur ab Alemannia seu Sueuia, unde parentes eius orti erant, in Albuch sepulti, qui locus paterne hereditatis iure Ottoni attinebat.

Ulterius hic coniectari nolumus. Id unum ex his certum est, quod Otto suam hereditatem sicut et parentes sepulturam in Sueuia habuerit, non in Bauaria; unde tamen eius originem ex illustri Andecensium  comitum prosapia repetunt recentiores, de quo ante Braschium ne unus quidem prudens somniauit, aut si qui in ea opinione fuerunt, Ottonem I cum II episcopo indubitato illius stirpis surculo confuderunt. Nec etiam, que hucusque diximus de mediocri eius fortuna, unde nec studia quidem prosequi potuit, factus demum in Polonia ludimagister, aut quod in sua electione Babenbergensibus plane incognitus fuerit, altam aut diuitem eius prosapiam produnt. Sed de his genealogicis tricis satis, de quibus legendus Cl. Scholliner in eruditissima dissertatione de Ottonis nostri genere. Hic certe mundano hoc splendore opus haud habuit qui genus suum propriis factis et uirtutibus multo illustrius reddidit, quam accepit.

XXXIu. Anno 1119, d. 6 Maii diploma dedit de  monasterio S. Ioannis euangeliste in Micheluelt in Palatinatu superiore sua ope et studio constructo  , cui collatas a se uillas ibidem enumerat, et comitem »Berengerum de Sulzbach« illius aduocatum constituit. »Contulit ei« quoque »confessionis, communionis, baptismi et sepulture commoditatem, seu iura parochialia. Anno 1121 Henricus u imp. uIII. Kal. April. indict. XIII  . Ratisbone Ecclesie Bambergensi confirmauit traditionem monasterii Reginstorf in diecesi Halberstadiensi eidem factam. De isto hec habet biographus: Abbatiam Witzenburch, que nunc mutato loco et nomine Reginstorf appellatur, cum omnibus pertinentiis ab Henrico imperatore acceptis priuilegiis Babenbergensi  adiecit Ecclesie. uocatur alias etiam Reinsdorf seu Reinersdorf, situm ad Unstrutam Thuringie amnem inter Scheidungen et Memleben. De hoc ita scribit auctor de fundatione cenobii Bigungiensis  : »Nobilis quidam uizo de Wyzenborch, consanguineus Wicperti  moriens ipsum statuit heredem. Is congregationem sanctimonialium in eodem castello instituerat. Quo defuncto Wicbertus uenerabilem matrem suam dominam Sigenam iam secundo uiduatam ibi pausare usque ad finem uite in sancta conuersatione concessit. Qua mortua ibidemque sepulta, cum religiositas ibidem omnis deperisset, Wicbertus consilio Ottonis episcopi Bambergensis in uicinia eiusdem castelli iuxta fluuium Unstrut monasterium monachorum instituit  in loco, qui Reyndorp dicitur, cui abbas Wyndoltus  fratrem Ludigerum de Corbeia reuocatum abbatem instituit.« Id ad annum 1110 reuocant. Monachi anno 1491 Bursfeldensi reformationi nomen dedere, paulo post dispersi, et monasterio in usus profanos commutato.

Hoc item anno 1121 Otto ecclesiam cenobii S. Michelis consecrauit d. I Sept. postquam ante centum annos prima fuerat dedicata.

 XXXu. Tandem imperii principes diuturne discordie pertesi in solemni conuentu Wirceburgensi eodem anno d. 29 Septemb. de pace cum Cesare tractarunt. Quo consentiente Romam legati missi sunt, qui cause eius arbitrium ad pontificem et concilium generale referrent. »Designati quoque sunt in presenti« conuentu »domnus Otto Babenbergensis presul, dux Heinricus, comes Beringerus  , qui hec omnia Noricis principibus, qui tunc forte aliis occupati reipublice causis predicto conuentui deerant, apud Ratisbonam Kal. Nou. conuocatis intimarent, quos et ad omnia hec uoluntarios inuenerunt  .« uerum noua interim dissensionis causa suborta est an. 1122, dum, Erlongo Wirceburgensi episcopo mortuo, Henricus imp. Gebhardum intrusit,  clerus autem et populus Ruggerum elegit, a legatis apostolicis confirmatum, et ab Adalberto Moguntino in cenobio Schwarzacensi consecratum.

Ab hoc autem actu dum iterum abesset Otto, denuo ab Adalberto Moguntino acriter obiurgatus est, in data ad eum epistola  : Dilectioni uestre,« scribit, »pridem significauimus, ut sancte apostolice sedis legato et fratribus nostris cepiscopis uestris, ac ceteris catholicis principibus in loco, qui dicitur Prefeld  occurrere uelletis, et Wirzeburgensis episcopi interesse ordinationi. Ad quam utique prompto et alacri animo etiam non rogatus uenire debueratis, non solum quia cepiscopus, sed etiam quia conciuis uester est, et iure propinquitatis  ipsum quodammodo familiarius et specialius diligere debetis.« Ambigua hec sunt, num de propinquitate locorum Wirceburgi et Bamberge, an de illa sanguinis inter Ottonem et Ruggerum intelligenda sint; quod si ultimum, nouum hic suppeteret Sueuice originis episcopi Ottonis argumentum. Ruggerum enim Frisius et alii comitibus de uaihingen annumerant in ducatu Wurtembergie  .

Sed quia, pergit epistola, uenire neglexistis, dominus cardinalis usque ad satisfactionem a diuino officio ceteris consentientibus uos suspendere uoluit. Nos autem pro singulari amore et reuerentia, ne quid durius contra uos diffiniri deberet, uix obtinuimus.  Nunc itaque fraternitatem uestram rogamus, et ex auctoritate domini pape et apostolice sedis legati et nostra precipimus, ut uniuersali concilio in Natiuitate sancte Dei Genitricis Moguntie celebrando, omni amputata occasione, uestram exhibeatis presentiam, ut ibi et domini pape legationem cognoscatis, et de statu Ecclesie una nobiscum in commune consulatis. Si qui uero episcoporum huic sancto concilio interesse neglexerint, sciant se ex auctoritate domini pape et apostolice  sedis legati, et totius concilii synodali sententie qua huiusmodi presumptores feriendi sunt, modis omnibus subiacere.«

XXXuI. uerum mutata sententia synodus ista dein Wormatie eodem die uIII Sept. a 1122 habita est, in qua cum grauissimum negotium de pace imperium inter et sacerdotium restituenda ageretur, tam importuno monitore opus haud habuit Otto, ut ibi adesset. Adfuit igitur, et cum aliis principibus conuentioni Henrici u imp. qua prelatos ritui per annulum et baculum inuestiendi renuntiauit, ac sic funeste dissensioni finem imposuit d. 23 Sept. a. 1122  . Eodem quoque anno idem Henricus imp. Ottoni et Ecclesie Bambergensi perpetuo possidendum obtulit Cronacum oppidum, iam patri suo  Henrico Iu ab Henrico de Marchen collatum. Littere desuper Wirceburgi date sunt anno imperii Henrici XI, indictione Xu  .

XXXuII. Hucusque Ottonis in patria et episcopatu suo gesta recensuimus: nunc ad illa quoque enarranda pergamus, que peregre pro fidei propagatione et gentium conuersione apostolice peregit; apostolatum eius in Pomerania intelligo, eumque non unum sed geminum, passim tamen a scriptoribus confusum seu perperam assignatum. Hunc adeo Ottoni nostro tam gloriosum si prolixius nonnichil dilucidauero, rem lectoribus haud ingratam me prestiturum confido. Hec autem pleraque ex libro II uite Ottoniane desumpta sunt, cuius scriptor Sefridus his gestis ceu testis aderat, ut ab initio monuimus.

 XXXuIII. Cecis adhuc gentilitatis tenebris inuoluti erant Pomeranie populi, uariis nominibus appellati, de quibus consulendi sunt scriptores profani, gentis huius historiam pertractantes. Diuersis regulis seu ducibus parebant, ex quibus Suantibor Bogislai filius a. 1107 mortuus terram inter quatuor filios diuisit, Uratislaum, Ratiborem, Bogislaum et Suantopelckum, quorum duo primi in citeriore, alii duo in ulteriore preerant, que postea Pomerania parua seu Pomerellia est appellata  . His crebra erant bella cum uicinis Danis et maxime Polonis, quorum dux Boleslaus III a. 1117 et 1119 magna eos clade affecit adeo, ut ei subiecti Christi  fidem amplecti promitterent. Constat id ex ipsius Boleslai ducis epistola ad Ottonem nostrum circa an. 1123 data  . »Nosti enim,« inquit, »ut arbitror, quomodo Pomeranorum cruda barbaries non mea quidem, sed Dei uirtute humiliata, sociari Ecclesie per baptismi lauacrum, seque admitti petiuit. Sed ecce per triennium laboro, quod nullum episcoporum uel sacerdotum idoneorum mihique affinium ad hoc opus inducere queo.« Memor itaque ueteris cum Ottone amicitie, dum in diebus iuuentutis  apud eius patrem Uladislaum decentissime conuersaretur, Boleslaus dux eum ad hoc opus suis litteris inuitauit, promittens »impensas omnes et socios itinerum, et lingue interpretes, et coadiutores presbyteros, et quecunque necessaria fuerint.« Nec diu se rogari passus Otto consuetam ad id facultatem a Callisto II papa petiit et facile impetrauit.

XXXIX. Indixerat Henricus imp. solemnem conuentum Bambergam ad d. 17 Maii a. 1124 qui tamen iam mense Aprili fuit anticipatus, ut patet ex priuilegio imperatoris pro monasterio Schyrensi  : »Acta sunt hec anno Domini 1124, indictione XIII [, studiose procurauit, ut non solum illis non indigens, uerum etiam opulentus appareret, non  opes eorum sibi, sed ipsos potius uelle Deo lucrari. Assumptis ergo clericis idoneis, et eisdem ad iter abunde procuratis, missales aliosque libros et calices cum indumentis sacerdotalibus, et alia queque altaris utensilia, que in gente pagana subito non posse inueniri sciebat, prouida liberalitate secum fecit portari, ne sine instrumento agricola fidus in agrum domini sui exire uideretur. uestes quoque et pannos pretiosos aliaque donaria, nobilibus ac diuitibus apta, euangelista simplex et prudens in uiam portauit Euangelii, ne forte indigentie causa paganis  uideretur euangelizare, sed nouelle plantationi sua potius conferre, quam illius appetere.«

XLI. uix igitur aut necdum pleno finito conuentu predicto »paratis omnibus, que ad profectionem erant necessaria, proxima die post festum S. Georgii M. quod tum 24 April. celebrabatur, salutato clero et populo suo, tanquam hoc opere uiam suam sanctificaret, duas ecclesias, unam in Luchenberge, et alteram in uoliendrere consecrauit. Hinc transito nemore Bohemico uenit ad Cladrim cenobium Cluniacensis ordinis, ubi honorifice susceptus dedicauit ecclesiam in honore S. Nicolai.« Est hoc monasterium Kladran seu Cladrubium in districtu Pilsnensi, a Zwifaltensibus monachis tunc inhabitatum. »A Cladrim digressus peruenit Bragam, inde per Sacischam  in Albis fluminis ripa sitam ecclesiam«  »ad castrum ducis Bohemici, quod Mileciam dicunt, unde a duce ipso susceptus et donis honoratus est.« Id iam Prage factum memorat Ebho, ducemque Bohemie Ladislaum appellat. Per Mileciam castrum P. Gelasius Dobner ueterem arcem Miletium in Hradistiensi districtu intelligit  , Burdam penitus ignorat. »Inde per aliud eius  castrum, Burda nomine, usque ad Nemetiam  urbem ducis Polonie, atque inde per tres episcopatus Polonie, Bretzlauiensem uidelicet  et Callisensem  et Poznanensem usque ad archiepiscopatum Gueznensem cum gaudio et pace conducti sumus:« en scriptorem itineris socium.

 XLII. Fusius dein Sefridus Ottonis et sociorum iter in Pomeraniam prosequitur. Guesne igitur a Boleslao duce et optimatibus Polonie solemniter excepti et per septem dies humanissime habiti, acceptis a duce preter alia itineris necessaria interpretibus, tribus capellanis et centurione Paulitio iter Pomeraniam uersus ingressi sunt. De horum aduentu premonitus dux Uratislaus, quem Worcizlaum appellat scriptor, eis ad fines suos occurrit, ac benigne exceptis ex suis ductores et ministros dedit Inde transito flumine terram Pomeranie intrarunt, ac iter ad castrum Pirissam seu Piritseam direxerunt. Ibi post aliquam ipsis iniectam moram, ingenti fructu populum in Christi fide instruunt, in dicto triduano ieiunio post uiginti dierum spatium, quo  inter eos demorati sunt, ad septem fere millia hominum baptizarunt. Confirmata itaque et instituta Pirisse ecclesia, legatis eos deducentibus ad ducis ciuitatem Caminam peruenerunt in Natiuitate S. Ioannis Baptiste a. 1124.

XLIII. Camini fauore ducisse usus Otto cum suis magnam populi multitudinem sua predicatione ad fidem perduxit, sacroque fonte cum duce eiusque coniuge abluit, cui etiam persuasit, ut omnes concubinas dimitteret, cuius exemplum et alii plures  secuti sunt. »Exstructa quoque illic basilica, et sanctificato altari et sanctuario, collatisque illuc per ducem prediis ac dote in sustentationem sacerdotis, pater liberalissimus, sicut omnibus in terra illa ecclesiis faciebat, libros contulit et indumenta sacerdotalia, calicem quoque argenteum cum ceteris utensilibus, deque suis sacerdotibus unum, qui populum posset instruere, eidem prefecit ecclesie.«

XLIu. Cum Otto quinquaginta fere diebus Camini substitisset, cum suis nauigio Wollinum seu Iulinum re contulit, additis a duce legatis et conductoribus, qui eos sine turbis illam in urbem inducerent. Nocte igitur urbem ingressus in edibus ducis pernoctat; postridie autem concursu ciuium facto, non sine capitis periculo urbe rursus excedere cogitur.  Grauius tamen in fuga periculum subiit, nam fuste percussus a barbaro e ponte in lutum deiicitur, eiusque socii, dum episcopum protegunt, fustibus quoque grauiter mactantur. »Abeuntes ergo trans lacum, disiecto ponte a tergo nostro, ne iterum impetum super nos facerent, in campo inter areas et loca horreorum decumbendo respirauimus,« ut scribit Sefridus indiuiduus sancti in hac expeditione comes, qui et testatur, Ottonem hic esse conquestum, martyrii palmam sibi a sociis fuisse ereptam. Dum autem per quindecim dies secus stagnum manerent, Iulinenses nonnichil mitiores effecti episcopum honoris gratia inuisere ceperunt, quos ille ad Christi fidem amplectendam amice hortabatur, iniecto etiam ducis Polonorum metu. Tandem Stetinensium exemplum  secuturos se pollicentur: »hanc enim ciuitatem antiquissimam et nobilissimam dicebant in terra Pomeranorum matremque ciuitatum; et satis iniustum fore, si aliquam noue religionis obseruantiam admitterent, que illius auctoritate prius roborata non fuisset.«

XLu. Stetinum igitur cum suis nauigio profectus Otto, sub noctem in urbem Paulitio ductus, et in edibus ducis collocatus est. Postridie Polonorum legati causam aduentus episcopi primoribus libere exponunt: qui tamen se patrias leges in gratiam Euangelii dimissuros, prefracte negarunt. Ita spe frustrati menses duos et amplius sine fructu ibi heserunt. Tandem legatos ad ducem Polonorum decreuerunt, sciscitatum, an ipsis in sterili solo  diutius remanendum esset, an uero redeundum. His et Stetinenses suos nuntios adiunxere, cum promisso, »ut si apud ducem perpetue pacis stabilitatem obtinere, tributumque alleuiare queant, his ibi coram suis et nostris legatis ex scripto firmatis, Christianis se legibus sponte inclinarent.« Atque hec quidem anno 1124 sunt acta.

Interim Otto cum suis Stetini ueram fidei bis per septimanam, prelata cruce, sacerdotali cultu ornatus, publico in foro predicabat, plebe agresti magno numero confluente. Nec id sine fructu: »duo enim pulcherrimi adolescentes,« ut scribit Sefridus,  »filii cuiusdam nobilis de ciuitate, domum nostram frequentare, ac familiares se prebere, paulatimque de Deo nostro et de fide querere ceperunt.« Horum indole delectatus Otto eos in fide satis instructos baptizauit. Quod ubi resciuit illorum mater, Christianis parentibus nata, pre gaudio accurrit, et pretiosa de pelliculis chlamyde ab episcopo donata, familiares etiam et domesticos suos ad Christi fidem adduxit. Pueri autem isti neophyti elegantibus uestibus ab episcopo donati etiam equales suos ad sanctum Ottonem et fidem alliciebant, qui turmatim baptismum receperunt. »A pueris itaque et iuuenibus cana patrum prudentia se passa est erudiri, flammaque fidei paulatim progrediente concaluit ciuitas uniuersa; neque iam occulte uel pauci, sed publice  et multi simul quotidie ueniebant ad fidem.« Restabat adhuc amborum puerorum pater, tunc domo absens, qui hanc quidem mutationem grauiter tulit, suorum tamen precibus et uicinorum exemplo motus animum et ipse mutauit.

XLuI. Rediere interim e Polonia, legati cum litteris Boleslai ducis. Has recitat uite scriptor apud Henr. Canisium  in hunc modum. »Polislaus omnipotentis Dei fauente clementia dux Poloniorum,« hostis omnium paganorum, genti Pomeranice et populo Stetinensi promissa fidei sacramenta seruantibus pacem firmam et longas amicitias, non seruanti uero cedem et incendia et eternas inimicitias. Si occasiones quererem aduersum uos, iusta esse poterat indignatio mea, quod quasi fidei uestre  transgressores uos retrorsum abire conspicio, et quod »dominum et patrem meum Ottonem episcopum, omni honore ac reuerentia dignissimum, uita et fama in omni populo et gente preclarum, uestre saluti a Deo uero et nostro ministerio destinatum, sicut oportuit non suscepistis, neque hactenus secundum Dei timorem illius doctrine obedistis.« Omnia hec uestre ualebant accusationi; sed interpellauere pro uobis responsales et mei et uestri, honorati uiri ac prudentes, »precipue autem ipse pontifex apud uos manens, euangelista uester et apostolus.« Horum ergo consilio ac petitioni acquiescere dignum iudicans, seruitutis ac tributi pondus, »ut iugum Christi eo alacrius suscipiatis,« hoc modo releuare decreui. Tota terra Pomeranorum ducibus  Polonie, quicunque sint illi, trecentas tantum argenti marcas publici ponderis annis singulis persoluant. Si bellum ingruerit ei, hoc modo eum iuuabunt: nouem patresfamilias decimum in expeditionem armis et impensis abunde procurabunt, et eiusdem familie interim domi fideliter prouidebunt. Ista seruantes, et »fidei Christiane consentientes nostram pacem porrectione pacis et manus et eterne uite gaudium consequemini, et in omnibus opportunitatibus uestris presidia semper et auxilia Polonensium tanquam socii et amici experiemini.«

XLuII. His in publica concione lectis ingens in  populo letitia oritur, qui se certatim episcopo in fide erudiendos obtulerunt. Hoc feruore utendum ratus Otto publica ad Stetinenses habita oratione illos ad fidem prouocauit, atque in tantum animauit, ut, dum ipse cum suis sacerdotibus et clericis urbis fana et simulacra dirueret, ipsi quoque ciues in illis demoliendis operam suam conferrent. His peractis illos in fide instruxit, ac ingenti numero baptizauit. »Ordinatis autem illic omnibus, que rudi ecclesie profutura credebantur, exstructaque basilica diligenti cura in medio foro Stetinensi, collatisque omnibus, que sacerdotalis officii ratio poscebat, qui populo preesset, sicut ubique faciebat, sacerdotem inuestiri curauit.« Inde postea discedens ad Gratizcenses et Lubinenses in confinio positos  peruenit, quibus fidem pariter amplexis exstructo altari et ordinatis illic sacerdotibus per Oderam fluuium prospero uento ad Iuline littora cum suis reuersus est.

XLuIII. In illa ciuitate ab incolis ad Stetinensium exemplum meliora edoctis cum gaudio excepti breui tempore totam fere urbem et prouinciam Deo acquisierunt. »Et quia ciuitas hec in meditullio sita est Pomeranie, ciuesque Iulinenses fortes et dure ceruicis sunt, cum dux urotizlaus et principes terre sedem episcopatus fore censuerunt: scilicet ut gens aspera ex iugi doctoris presentia mansuesceret, nec ad pristinos rediret errores; et quod de medio ad omnes terre terminos chrisma et alia, que ab episcopo accipienda sunt, facilius deportari possent.  Itaque duas illic basilicas fieri precipiens, altaria tantum et sanctuaria sanctificauit Otto ad alia festinans. Episcopus enim, ut postea scribit Sefridus, propter festinationem de episcopatu Pomeranie pro uoto suo tunc ordinare non potuit, sed de prudentia ducis confisus, ei ex otio commisit ordinandum. At ille dux unum de capellanis suis Adalbertum nomine, quem de latere suo cum aliis duobus sacerdotibus in adiutorium concesserat episcopo, presulatus honore in gente illa sublimauit.« Patet id quoque ex bulla Innocentii de a. 1140  ad hunc ipsum Albertum Pomeranorum episcopum: statuimus »ut in ciuitate Wollinensi in ecclesia B. Alberti episcopalis sedes perpetuis temporibus habeatur.« Et ipse  Adelbertus se primum Pomeranorum apostolum scribit in litteris a. 1153 datis  . »Ex quo, ait, primum gens Pomeranorum deuoto studio domini Bolizlai gloriosi Polonorum ducis ac predicatione Ottonis uenerandi Babenbergensis episcopi fidem Christi ac baptisma suscepit sub principe eorum Wartizlauo, communis eorumdem principum electio et domini pape Innocentii consecratio me quamuis indignum primum Pomeranie prefecit episcopum sub apostolice confirmationis testato.«

XLIX. Wollino seu Iulina digressi noui apostoli Dordonam ibi in honorem S. crucis insignem basilicam construxerunt et baptizatis incolis Colobregam  seu Colbergam super littus maris sitam peruenerunt, ubi conuersionis negotium cunctantius non nichil processit, quod ciuium plerique urbis maritime negotiandi causa abessent, ac ceteri in eorum absentia nichil in religione mutandum censerent. Crebris tamen Ottonis exhortationibus moti et ipsi suscepto baptismo Ecclesie sunt aggregati, fundato ibi pariter altari et sanctuario. Hinc unius diei itinere progressi ad Belgradiam seu Belegardiam castrum, metam ibi sacre sue expeditionis etiam huius loci conuersione posuerunt.

Otto igitur, ut tempore paschali an. 1125 ad Ecclesiam suam Bambergensem reuerti posset, antequam e Pomerania discederet, singula adhuc loca in reditu lustrare uoluit, ut que forte primo labori  defuissent secundis curis suppleret aut perficeret. Et uero maximo suo gaudio ecclesias, quas primo rudes et imperfectas reliquerat, iam interim consummatas reperit ope sacerdotum, quos ubique constituerat; quas etiam consecrauit, et fidelibus recens conuersis confirmationis sacramentum impertiuit. Id quoque ingenti ei solatio accidit, quod plures adhuc, qui in primo eius aduentu peregre aberant, salutari unda ceteris aggregare potuerit.

L. Priusquam autem neophytis suis ualediceret, quedam discipline morumque capita litteris consignata reliquit, ut testatur Urspergensis ad a. 1125 ex quo illa huc apponimus, quia exinde Ecclesie huius temporis disciplina et gentis mores optime cognoscuntur, que partim etiam refert Sefridus.  Itaque Pomeranis »conuersis et baptizatis ecclesias construxit Otto et consecrauit; et hec secundum SS. Patrum instituta eos seruare docuit. Scilicet ut feria sexta abstinerent a carne et lacte more ceterorum Christianorum.« Ergo lacticinia eque ac carnes tunc erant prohibita in diebus abstinentie, quibus tamen Sabbatum necdum accensebatur. »Dominica die uacent ab omni opere malo, et ad ecclesiam diuinum officium audituri ueniant, ibique orationibus studiose insistant.« Opus malum hic tam de opere seruili prohibito, quam de quocunque peccaminoso saltem publico intelligi potest. »Solemnitas Sanctorum cum uigiliis, uel secundum quod eis indicatum fuerit, cum omni diligentia obseruent.«  Festa ab eis obseruanda hec recenset Sefridus in uita, de Incarnatione, de Natiuitate, Circumcisione, Apparitione, Presentatione, Baptismate, Transfiguratione, Passione et Resurrectione atque Ascensione, de Aduentu Spiritus S., de uigiliis et natalitiis apostolorum et aliorum martyrum et sanctorum. »Sacrosanctam Quadragesimam ieiuniis, uigiliis, eleemosynis et orationibus diligentissime obseruare studeant:« quibus Sefridus etiam Quatuor Tempora addit.

Que sequuntur, in Sefrido omissa, ritus baptismi tunc temperis usitatos concernunt. Infantes suos in Sabbato sancto Pasche et Pentecostes cum  candelis et cappa, que dicitur uestis candida, et patrinis comitantibus ad baptismum deferant, eosque ueste innocentie indutos per singulos dies usque in octauam diem eiusdem dici Sabbati ad ecclesiam deferant, et celebrationi diuini officii interesse satagant. »Hoc etiam districta redargutione prohibuit, ne filias suas necarent, quod nefas maxime inter eos uigebat:« ne etiam filios suos aut filias suas ad baptismum teneant, sed sibi patrinos querant, patrinis etiam fidem et amicitiam ut carnalibus parentibus seruent. »Interdixit etiam, ne quis commatrem suam ducat in uxorem, neque propriam cognatam suam usque in sextam et septimam generationem.« En gradus cognationis carnalis et spiritualis. »Unusquisque contentus sit una uxore.«  Sequentia ad paganos Pomeranorum ritus spectant: »Ne sepeliant mortuos Christianos inter paganos in siluis aut in campis, sed in cemeteriis, sicut mos est omnium Christianorum. Ne fustes ad sepulcra eorum ponant. Omnem ritum et prauitatem paganam abiiciant; domos idolorum non construant; pythonyssas non adeant; sortilegi non sint.« His quedam addit ex primitiue Ecclesie more desumpta, eodem tamen ex fine nunc Pomeranis ad tempus inculcata, quo gentibus recens conuersis per apostolos imposita, quorum adeo decretum in concilio Hierosolymitano necdum seculo XII plene exoleuerat. Sequitur enim: »Ne quid immundum comedant, non morticinum, non suffocatum, neque idolothytum, neque sanguinem animalium. Ne communicent  paganis, nec cibum aut potum cum ei aut in uasculis eorum sumant, ne in his omnibus consuetudinem paganam repetant.«

»Iniunxit etiam eis, ut, dum sani sunt, ueniant ad sacerdotes Ecclesie, ut confiteantur peccata sua: in infirmitate autem sua uocent presbyteros ad se, ut confiteantur peccata sua, et corpus Domini accipiant. Instituit etiam, ut de periuriis, de adulteriis, de homicidiis, et de ceteris criminalibus secundum canonum instituta penitentiam agant, et in omni Christiana religione et obseruatione obedientes sint.« Testantur hec de usitata tum adhuc Ecclesie circa penitentes disciplina. Demum »mulieres post partum ad ecclesiam ueniant, et benedictionem a sacerdote, sicut mos est, accipiant.« Recitat dein  Urspergensis nomina ciuitatum, in quibus predicauit Otto, perperam tamen in editis expressa: Piriz, Stetin, uulingumen, i. e. Wolin, Camin, Colberch, Belgrado, Lubingresch seu Lubin et Gresch siue Gradiz.

LI. Facile uero quis hic uidet, potissima tantum ecclesiastice discipline capita pro Pomeranis esse conscripta, non ipsam dogmaticam doctrinam, quam in libris ab eo haud dubie relictis legere poterant, non item priora. Doctrinam quoque de sacramentis eis ualedicens sermone primum, dein et breui scripto commendauit. Hanc refert Sefridus et ex eo  Harzheim  , unde nos notabiliora excerpsimus. »Discessurus a uobis trado uobis, que tradita sunt nobis a Domino, arrham fidei sancte inter uos et Deum, septem scilicet sacramenta Ecclesie quasi septem significatiua dona Spiritus sancti, quibus intendendo in laboribus et certamine huius uite non deficere, sed proficere uestra possit Ecclesia, suosque defectus reficere. uidete ergo et tenete, ut sciatis diligenter enumerare que tradimus uobis discedentes a uobis.«

Enumerat postea illa sacramenta alio nonnichil ordine, baptismum, quem »tempore opportuno, scilicet in Sabbato sancto Pasche ac Pentecostes« conferri precipit. De sacramento confirmationis seu unctione chrismatis in fronte monet, illud »non  usque in senectam differendum« esse, »ut quidam putant, sed in ipsius adolescentie feruore percipiendum, quia illa etas magis obnoxia est tentationibus.« Tertio loco ponit unctionem infirmorum ab omni Christiano in agone mortis desiderandam et percipiendam. Quartum dicit sacramentum eucaristie, ad quod sumendum frequenter missas celebrari iubet. »Oportet tamen,« addit, »et uos ipsos ter uel quater in anno, si amplius fieri non potest, et confessionem facere atque ipsi sacramento communicare.« De quinto seu penitentia nil aliud speciale monet; »quinque autem hec sacramenta quasi generalia sunt et omni Christiano necessaria:« reliqua autem duo particularia, pro certo tantum hominum statu instituta et cuiuis libera; sextum  nempe seu coniugium, ac septimum seu ordines sacri. Preprimis hic uxorum pluralitatem genti huic usitatam prohibet. »Si quis ergo in uobis est,« inquit, »qui plures habuerit uxores ante baptismum, nunc unam de illis, que sibi magis placet, eligat, dimissisque aliis hanc solam habeat ritu Christiano.« Ad sacramentum ordinis, »qui moribus ac scientia magis idonei sunt, inuitandi potius quam trahendi.« Unde eos adhortatur, ut de liberis suis ad clericatum tradant »liberalibus studiis prius diligenter instructos,« ut ipsi per se, sicut alie gentes, de lingua sua Latinitatis conscios possint habere clericos et sacerdotes.

Sermonem suum ita tandem concludit: »Quapropter  omni honore ac reuerentia eadem sacramenta seruate diligenter et ueneramini: docete ea filios uestros, ut memoriter teneant et diligenter obseruent in omnes generationes. Ecce habetis ecclesiam, habetis sacerdotem, de his omnibus et quecunque sunt necessaria uobis, abundantius uos instruere scientem. Ipsum ergo sicut me audietis, honorantes et amantes eum, et quecunque uobis dixerit facientes. Et nunc ego uado, iterum cito reuersurus ad uos. ualete in Domino, dilectissimi.«

LII. Igitur Otto a dilectis suis neophytis non sine lacrymis egre auulsus, adhuc mense Februario anni 1125 in Poloniam rediit, ingenti gaudio a Boleslao  duce exceptus, atque magnifice donatus splendidissimo cum comitatu in Bohemiam reductus. Ibi Uladislaum ducem pene iam in extremis agentem reperit, eumque ad pacem cum Sobieslao fratre suo exsule et paulo post successore persuasit. uel unicum hoc factum Ottonis reditum ad annum 1125 extra omne dubium ponit; Uladislaus enim paulo post die 12 April. huius anni defunctus est. Otto autem omnis more impatiens Bambergam contendit, per Cladubriam monasterium, ubi priore anno transiens ecclesiam dedicauerat, suam diecesin ingressus. Reditum hunc paucis describit Ebbo alter eius biographus: »tandem fines peregrinationis sue egressus« ad monasterium »Michiluet uenit« feria tertia maioris hebdomade seu d. 24 Martii, ubi  »occurrentibus sibi multis de clero et populo Bambergensi cenam Dominicam celebrauit.« Ea occasione, ut uidetur, eidem monasterio donationem a Carolo de Smalenohe banni obligatione stabiliuit, sigillique sui impressione muniuit »ipsa die, qua ipsum per se corpus illius inibi sepulture tradidit,« ut ex eius archiuo liquet  . Inde autem discedens »Sabbato sancto Pasche Turstatt« seu Teuerstatt S. Iacobi ecclesiam in suburbio Bambergensi »adiit, sed ea die urbem intrare distulit. Mane ergo primo resurrectionis Dominice  Bambergensem Ecclesiam geminata excepit letitia tam iucunditate paschalis festi, quam etiam aduentu pii Ottonis illustrata. Conuenit etiam tota ciuitas nouum nostri temporis apostolum excipiens.«---»Sic infinito  stipatus agmine processit ad ecclesiam, quibus ille uerbum Dei solita eructans dulcedine, Pomeraniam Christi legibus subiugatam annuntiabat, et cunctorum affectus ad considerandam diuine pietatis gratiam accendebat.« Inter tantos tamen letitie applausus non deerat pio pastori commiserationis dolor de incendio, quod Bambergensis ciuitas in eius absentia perpessa est a. 1124, d. 28 Aug. qua festiuitas S. Hermetis M. agebatur, »cuius pretioso corpore locus ipse in primordio per fundatorem suum B Henricum nobiliter est insignitus.

LIII. Que porro gesserit sanctus presul post suum in diecesin reditum, paucis recensuit Sefridus. »Omnia, que dudum inchoauerat cenobiorum et ecclesiarum septa, quantocius consummare accelerabat,  ne si quid in his neglectum foret, subtractum de mercede sua postea doleret.« Huc spectat charta Ottonis »data et confirmata anno Dom. Incarnationis 1126, indict. XIu,  XII Kalend. Iunii, feria III, in synodo Babenbergensi in presentia cleri et populi  .« In illa profitetur Otto, »se cellam S. Fidis« in occidentali parte montis B. Michelis a se constructam, cum omnibus appendiciis suis cenobio S. Michelis donasse ea conditione, ut septem fratres  et duo conuersi ex eodem cenobio ibi habitent, »qui in eadem cella quotidianas circa diuinum obsequium excubias agant, et propriis utilitatibus tam foris quam intra seruiant.« His etiam abbas Hermannus in circuitu Celle triginta iugera ad faciendos hortos et pomaria contulit; uti et episcopus diuersa predia cum »hospitali S. Gertrudis« ex altera parte fluminis; quorum aduocatias uariis aduocatis commisit, scilicet »Gebehardo comiti de Sulzbach, Bertolfo comiti de Blassenberg, Botoni comiti de Gichen, Poponi comiti, Hermanno de Bamberg, Rapotoni comiti« et aliis et quidem hoc pacto, »ut per semetipsos sine subaduocatis eas administrent, placitum uero cum colonis nequaquam ponant, nisi aut de percussura, aut de furto, aut de irrupto agrorum  limite, uel certe si aduersiantur  a preposito uel priore. Quinque dies in anno quilibet rusticus suo operatur aduocato.« Subscribuntur inter alios »Eberhardus prepositus et Egilbertus decanus.«

Henrico u imp. ad an. 1125, d. 23 Maii mortui ac Spire sepulto, Adalbertus Moguntinus aliique episcopi ac principes datis ad Ottonem nostrum litteris illum ad curiam in festo B. Bartholomei apud Moguntiam pro eligendo nouo rege celebrandam inuitarunt  . Eum tamen electioni Lotharii regis d. 30 Aug. interfuisse haud lego. Alia adhuc eiusdem Moguntini exstat epistola  , qua Ottonem post mortem Ruggeri Herbipolensis episcopi pro substituendo successore ad synodum inuitat; id quod ad annum 1125 spec are alibi  ostendimus: nec tamen  ibidem comparuisse uidetur,

Ad quem porro annum pertineat Ottonis Halberstadiensis episcopi ad nostrum epistola  , qua ei miserum suum statum conqueritur, eiusque auxilium implorat, haud facile statuerim. Data ea est post proximam expeditionem, in qua ob honorem regni et Ecclesie diligentius ceteris laborauerit. Id de infausta Lotharii regis expeditione contra Sobieslaum Bohemie ducem mense Februario a. 1126 suscepta intelligendum existimo, in qua Saxones magno numero interfuere, ut refert Annalista Saxo et annales Hildesienses. Hec itaque epistola ad eumdem annum consignanda uidetur, quod etiam eius epilogus persuadet. »Proinde rogamus, quatenus litteras uestras ad metropolitanum dirigatis, et  ut in causa nostra diligens esse uelit causa uestri, efflagitetis. Rogamus quoque, ut ubicunque concilium pro huius rei discussione conuocetur, uos adesse uelitis. Necdum igitur hac de causa synodus quedam habebantur, que primum a. 1129 Moguntie fuit decisa, reuerso iam altera uice Ottone e Pomerania.

LIu. Anxia hucusque Ottonem nostrum sollicitudo tenebat de nouella sua in Pomerania plantatione. Hec eo magis necessaria erat, quod inaudierat,  Stetinenses et Iulinenses sacrificulorum suorum suasu ad auitas superstitiones rediisse, Christum simul et idola colentes, quod fuse enarrat Ebbo. Secundam adeo profectionem in Pomeraniam necessariam duxit, de qua ita scribit Sefridus: »Post hec triennio domi detentus Otto, post quadriennium, quamuis multis domi teneretur negotiis, ipse tamen amore nouelle colonie sue flagrans, omnibus postpositis illam reuisere aggreditur.« Dubium inde scriptoribus motum, quo anno alterum hoc in Pomeraniam iter sit institutum, plerisque in annum 1128 consentientibus. Nos annum 1127 preferendum censemus, ducti rationibus partim in ipsa narratione occurrentibus, partim postea referendis. Triennium itaque a Sefrido memoratum de incepto tantum intelligimus,  a reditu nempe a. 1125, d. 29 April. usque ad. 31 Mart. 1127. Quadriennium uero ab incepto primo itinere d. 25 April. a. 1124 meliorem auctores conciliandi uiam doctoribus relinquentes.

»Igitur electus Dei pontifex, ut scribit Ebbo, audiens inimicum bono semini zizania superseminasse, petita benedictione a domino apostolico Honorio II et serenissimo rege Lothario barbarorum fines rursum adire disposuit. Preparatis itaque uie necessariis, pluribus etiam ministris et cooperatoribus assumptis, in Cena Domini sacratissima  post confectionem chrismatis et missarum solemnia deuote peracta, ieiunus et sandaliis, sicut altari astiterat, ornatus elato crucis uexillo iter predicationis arripuit.« Nolim hic recensere que porro acta memorant  in hoc itinere, quod hac uice, ne Bohemie et Polonie ducibus denuo molestus esset, per Saxoniam et marchiam Brandenburgicam disposuit, et apud Hallam naues uictualibus onerans, per Albam flumen in Hauelam perlapsus Leutitie usque littora adductus est. Ibi cuncta sua quadraginta curribus imponens Timinam, hodie Demmin, ciuitatem Pomeranie transportauit. Ibi Wortislaum ducem a Luititiorum expugnatione reuersum reperit, a quo pro ueteri amicitia susceptus, res suas nauigio impositas tridui itinere Uznoimam, nunc Ussedom premisit, ipse pedestri itinere ducem illuc subsecutus.

Lu. Hoc in loco interim sacerdotes ab Ottone prima uice relicti populum iam magna ex parte  conuerterant. Dux uero sancti presulis monitu regionis totius primoribus generalem conuentum ad proximam Pentecosten d. 22 Maii Uznoimam indixit, et adducto secum illuc episcopo fere omnes ad recipiendam eius predicationem et fidem eleganti oratione persuasit: unde etiam perorantem sibi episcopum tranquille audierunt. Letum huius conuentus exitum ita describit Sefridus: »Quosdam iamdudum Christianos, sed errore paganismi denuo inquinatos, presenti sermone ad compunctionem et ualidam cordis contritionem emollitos, cum magno fructu aspicientium per manus impositionem Ecclesie reconciliauit; alios autem certatim se offerentes, catechizatos  ac pro tempore instructos baptizauit, et totam illam hebdomadam doctrine sacrisque operibus instabat gaudio ingenti, adeo ut uere Spiritus sancti presentiam illic adesse certissime constaret. Itaque concilium hoc non antea solutum est, quam principes ipsi et omnes, qui cum eis aduenerant, baptismi sacramenta percepissent.«

Substitit ibi adhuc cum duce episcopus, ac duos ante se presbyteros Udalricum et Albinum premisit Hologastum seu Wolgastum, uiam Euangelio paraturos. Illuc iam in prima sua predicatione penetrare uolebat Otto, uti et in reliquas adhuc tres ciuitates cum uicis et insulis earum, Uznoimiam, Gozgangiam et Timinam. Wolgastum itaque uenientes predicti sacerdotes, benigne quidem a prefecti coniuge sunt  excepti, sed ab incolis mox ad necem quesiti, quam nec effugissent, nisi superueniens dux cum episcopo tumultum sedasset, eique publice loquendi facultatem impetrasset. Erat tunc animorum mira mutatio: nam »tandiu mansit in loco illo disputans et suadens de regno Dei, quousque omnis populus fidei sacramenta percipiens fana sua destrueret, et ecclesie sanctuarium cum altari prepararet: quod episcopus consecrans Ioannem presbyterum eis ordinauit, et ut reliquam basilice formam post suum discessum promoueret, admonuit.«

LuI. Wolgasto digressus Otto sine Wortislao duce Gozgangiam seu Gozgauiam peruenit, oppidum tunc cum castro, nunc uicum ad Panim fluuium Gutzkow nuncupatum. Incole opera preprimis Mizlai loci domini,  quem nuper Usedomi baptizauerat, faciles quidem aures prebuere, metuebant autem fano suo, quod insigne recens magnis sumptibus exstruxerant. Ab episcopo autem demum persuasi, ipsi suis manibus delubrum cum simulacris demoliti sunt, et paulo post baptizati. Ut uero eos de amisso fano consolaretur, basilicam ibidem construxit, et nonnichil absolutam solemni ritu dedicauit.

Interim maxima in populo fiebat perturbatio, quod Boleslaus Polonie dux cum infesto exercitu Pomeranie finibus immineret, eorum perfidiam et a fide defectionem grauiter ulturus. Unicum hic in sancto episcopo perfugium erat, qui eorum rogatu assumptis secum clericis et gentis legatis duci obuium se dedit, eique egre tandem persuasit, ut firmatis denuo  prioribus sacramentis et pace reddita ad sua rediret. Quo ipso magis in fide firmati sunt, et eam rursus amplectendam, quam partim abiecerant partim paganis superstitionibus uitiauerant, animati Stetinenses et Iulinenses. Ad hos igitur profectus Otto, quamuis non sine magno uite discrimine, ingenti labore, pluribus miraculis, et Witsaci ciuis opulenti, qui a Danis captus insigni miraculo per Ottonem liberatus fuerat, impigra apud conciues opera Stetinenses primo, dein et Iulinenses ad eiuratam religionem reduxit, ac semidirutam ab ipsis S. Adalberti ecclesiam suis sumptibus reparari curauit

 Quo autem tempore hec contigerint, palam fit ex narratione Sefridi de rustico diuinitus punito, qui in agro cum uxore sua fruges metebat in festo Assumptionis B. Marie, que erat feria secunda. Hic a pretereunte Ottonis sacerdote monitus, ut cessaret, et festo honorem haberet, reposuit. »Heri propter Dominicam non licuit operari, et iterum hodie uacare debemus. Que est hec doctrina, que homines a rebus necessariis bonis iubet cessare? quando ergo collectas uidebimus fruges nostras?« uel sola hec nota secunde huius Pomeranice expeditionis epocham determinat, annum nempe 1127 quo festum Assumptionis in secunda feria euenit.

LuII. His in Pomerania pro fide gestis, etiam ad Rutheros seu Rugianos pergere constituit: quos tamen  cum sub Danorum archiepiscopi iure esse resciuit, aliene messi se immittere noluit. Domum igitur redire parabat, minis etiam ac litteris euocatus: »Lotharius« enim rex, ut scribit Ebbo, »ceterique principes diuturnam beati uiri egre ferentes absentiam, utpote qui consiliis et piis artibus pre ceteris tunc temporis regnum nobilitare consueuerat, precipiendo simul et petendo mandant, ut se quantocius expediret, et Babenbergensem Ecclesiam desiderato suo reditu recrearet.« Quinimo rex iureiurando affirmauerat, se res eius in suum redacturum dominium, nisi quamprimum rediret  . His minis accessere Wigandi abbatis Tharisiensis littere  , quibus eum summopere ad reditum hortabatur, etiam ad Ecclesie sue damna precauenda  necessarium, unde et illi circa festum S. Mauritii in Saxoniam usque obuius processerat.

His igitur »legationibus contraire non ualens« Pomeranorum apostolus, »uisitatis circa circum fidelibus et in fide confirmatis, Christo, cui crediderant, eos commendans, iter cum suis aggressus est. Cumque emenso itinere in Poloniam uenisset, dux Boleslaus antiquus sue familiaritatis custos solita eum benignitate excipiens tanta melliflue doctrine eius intendebat auiditate, ut euolutis octo diebus uix dilecto patri licentiam abeundi indulgeret. Tandem longo peregrinationis huius labore consummato, in uigilia S. Thome apostoli Otto Deo dignus episcopus et Pomeranorum apostolus Ecclesiam  suam desiderabili aduentu letificans, omni utriusque professionis et sexus plebe in unum concurrente summa cum iucunditate et spirituali gaudio pater a filiis suscipitur.« Durauit autem altera hec sacra expeditio a die 31 Martii usque ad 20 Dec. a. 1127 cui potius, ut uidimus, illiganda est, quam sequenti anno, quo plerumque domi erat.

LuIII. Ex superius citata Wigandi abbatis ad Ottonem epistola quedam adhuc referre iuuat, que Germanie ac precipue diecesis Bambergensis statum concernunt. »Nolumus uos ignorare, scribit, quia ex quo recessistis, semper imminebat nobis  dies angustie et tribulationis. Tyrannus enim Conradus toto pene anno in castello Nurenbergensi moratus bona episcopatus sibi uicina deuastauit, de redditibus uestris frumentum ex parte abstulit, censum sibi persolui statuit, uillicum de Rustall bis captiuatum omnibus rebus suis dispoliauit. Insuper urbem Babenberg callida machinatione, ut fertur, apprehendere studuit; sed, Deo gratias, iniquitas eius nequaquam preualuit. Ego enim et Conradus custos de dispensatione nobis credita solliciti presidia et custodes cum ceteris fidelibus uestris deputauimus, militibus prout opus erat stipendia erogauimus, reliqua omnia, que commisistis, diligenter procurauimus.«

Conradus iste frater erat Friderici de Hohenstauffen  ducis Sueuie, qui ob matrem suam Agnetem Henrici u imp. sororem propinquius ius ad regnum se habere arbitratus, contra Lotharium regem rebellis anno 1127 regium nomen principibus quibusdam sibi fauentibus assumpsit, a rege post Pentecosten in castro Nurenberg frustra obsessus, ac demum in conuentu Wirceburgensi in Natali Domini a tribus archiepiscopis anathemate percussus est. Hanc sententiam Ottoni iam tum reuerso Adalbertus Moguntinus per litteras indicauit  . Quorsum autem sequentia dicte epistole spectent, haud facile dixerim: »Inter Hermannum et Fridericum maxima guerra habetur, insidie diuerse altrinsecus tenduntur, rapine rapinis, incendia incendiis redduntur: inter que uilla subiacens Lapidi Botonis cum ecclesia  combusta est. Fridericus quadam nocte munitionem Niestein cum militibus suis clam ingressus uiriliter agere cepit. Sed qui in arce erant, missis iaculis et iactis lapidibus unum de suis occiderunt, plures uulnerauerunt, sicque infecto negotio uix cum suis omnibus euasit. Preterea per totam prouinciam multa mala grassantur, rapinis, incendiis omnia uastantur.«

LIX. Ad annum 1128 pertinent littere Conradi archiepiscopi Salisburgensis ad Ottonem episcopum et canonicos Bambergenses de eorum decano in patriarcham Aquileiensem electo, de quibus infra in Egilberto agemus. Eodem anno Lotharius rex Natalem B. uirginis Bamberge egit, ubi Scampachium  uicum a S. Henrico imperatore cum decimis et possessionibus Ecclesie huic attributum, a se autem instauratum amplissimo firmauit priuilegio, dat. Xu Kal. Sept., indict. uI, anno regni sui tertio Babeberge.

Mortuo ad a. 1130 Honorio II papa in successoris electione schisma exortum est; unde Innocentius II legatos ad regem in Germaniam misit, qui ob eam causam mense Octobri concilium Herbipolim indixit, ad quod pape legati Ottonem his litteris inuitarunt: »Inter principes fraternitatem uestram primam aut inter primos pro seruitio Ecclesie ad curiam festinasse  credidimus, quippe quem inter reliquos episcopos regni Teutonici mater nostra Romana Ecclesia quadam prerogatiua dilexit, et tanquam specialem filium creans propriis manibus benedixit. Rogamus itaque dilectionem uestram, et in ea fide et deuotione, quam matri uestre Romane Ecclesie debetis, mandamus ut omni occasione et excusatione remota quantocius ad nos ueniatis, et in causa Ecclesie tanquam fidelis et catholicus nobis assistendo legationem domini pape cum litteris suis una cum aliis fratribus recipiatis et obaudiatis.«

Nec tamen ibi ab initio saltem adfuisse uidetur Otto, morbo prepeditus, ut patet ex ipsius Lotharii regis ad cum litteris  : »Propter instans et ualde necessarium Ecclesie et regni negotium Wirtzburch  gratia Spiritus sancti tractandum, de infirmitate tua, que aduentum tuum ad nos tardauit, dolemus, quia prudentie tue discretione ac consilio ad opus Ecclesie et regni potissimum nunc indigemus. uerum quia uirtus in infirmitate perficitur, in caritate, quam Ecclesie, pro qua Dei gratia semper deuote laborasti, debes, commonemus te et quam intime rogamus, ut si alio uehiculo non possis, nauigio saltem ad nos et ad conuentum uenerabilium confratrum et cepiscoporum tuorum Wirtzburch una nobiscum aduentum tuum desiderabilem prestolantium uenire properes. uale.« Similis fere tenoris est Conradi Salisburgensis ad eum epistola  . »Miramur et satis dolemus uestram non adesse presentiam, cum in hoc negotio nemo posset  nobis esse magis necessarius. Obnixe itaque dignitatem uestram monemus et rogamus ut, remota penitus omni occasione uel excusatione, adhuc tentetis uenire, scientes omnes principes desiderare presentiam uestram et exspectare.« Satis hec ostendunt, quante auctoritatis et existimationis apud summos etiam Germanie principes ob suam prudentiam exstiterit sanctus hic presul.

LX. Hoc ipso anno 1130 Non. April., indict. uIII regni sui u Babenberge ad S. Andream in rotundo sacello Lotharius rex dato diplomate uicum Staffelstein in Radenzgau turribus et menibus cinxit, ac mercatu certisque priuilegiis instructum per manus Reginbodonis comitis de Giech Ecclesie Bambergensi  obtulit. Otto autem episcopus, teste Hofmanno, ineu te eodem anno S. Michelis cenobium amplificare aggressus, paradisum et uicinum hospitium ad usum eorum construxit, qui illuc negotiorum causa diuerterent. His sacellum B. uirginis, et oratoria S. Bartholomei et S. Oswaldi adiunxit, que omnia magnifice exornauit, uariis paramentis sacris instruxit, locumque sibi in sepulturam elegit.

LXI. Ad annum 1131 insigne Ottonis factum legitur apud unicum continuatorem Cosme Pragensis,  dignum proin, quod hic ceteris eius gestis inseratur, Meinhardus Pragensis episcopus in peregrinatione Hierosolymitana absens apud Sobieslaum Bohemie ducem coniurationis in eum conflate reus agebatur. Hic Pragam redux et talia audiens ac ueritus, ne inimicorum suorum machinationibus sede sua deturbaretur, ab Ottone, quem ex primo in Pomeraniam itinere sibi amicissimum habuit, per litteras consilium et auxilium expetiit. Prestitit Otto quod petebatur, et scripta ad eum epistola  consilium dedit, ut se de obiectis in sua Ecclesia apud ducem et principes terre purgare satagat. Meinhardo igitur duci ad omnia iudicia subeunda paratum se offerente, huius iussu missi duo ecclesiastici uiri cause arbitrium ad Adalbertum  Moguntinum et Ottonem Bambergensem detulerunt. Causa ab illis discussa, et episcopi innocentia probata, legati in Bohemiam sunt remissi, comitante eos Ottone nostro. »Ibi Iu Kal. Octobris an. 1131 presul Bambergensis et antistes Olamucensis cum septem Bohemiensibus abbatibus, astante duce Sobieslao cum populo et clero Meginardum Pragensis Ecclesie episcopum ab omni culpa, que sibi prius illata fuerat, per depositionem stolarum suarum expurgauerunt, profitendo uidelicet, Meginardum episcopum nichil aduersi duci Sobieslao cogitasse. Hec stolarum depositio solemnis ea etate ecclesiasticorum iuramenti ritus erat, quo clerus se indignum sacrorum ordinum munere, ipsisque priuandum declarabat, nisi ueritatem ediceret. Facile uero crediderim,  Ottoni hunc honorem delatum fuisse a duce Sobieslao, quod eius potissimum opera cum Uladislao fratre suo reconciliatus fuerit, dum in primo suo e Pomerania reditu an. 1125 Pragam peruenerat, ut superius iam probauimus ex uite scriptoribus, qui etsi ultimi huius facti non meminerint, illud tamen ob scriptoris nostri sinceritatem extra dubium est  .

LXII. Anno insequente 1132 »Locum Lancheim, ut porro refert biographus, a tribus fratribus Hermanno, Wolframmo et Gundelocho ministerialibus S. Georgii sibi sueque ecclesie traditum, in nomen abbatie prouexit, et beatissime uirgini Marie dicauit, tribuens eidem loco predia in usus fratrum  Deo inibi seruientium profutura«. que recenset et confirmat Ottonis successor Egilbertus an. 1142  .

Hoc item anno 1132 aliud Cisterciensium cenobium condidit in diecesi Eichstettensi, Heilsbronn seu fons salutis dictum, cuius fundationis litteras hoc anno Bamberge datas recitat Hocker  , unde sequentia notamus. Predium Heilsbrunne cemit ab Adelberto comite eiusque fratre Conrado ac tribus eorum sororibus, quod per manus Adalberonis de Tagstetten Ecclesie sue Bambergensi  obtulit, ibique in honorem B. uirginis monasterium et ecclesiam erexit atque abbatem instituit, cui per manus Wignandi de Beerbach predium apud Adelsdorf pretio comparatum, item Witramsdorf, Erlehe, Oberendorf, uelsendorf, et Peccemannesdorf tradidit eique non alium quam Bambergensis Ecclesie aduocatum constituit. Testes erant Adelbero de Tagstetten, Adelbertus de Dachsbach, Fridericus de Hergoldispach, aliique plures; de canonicis uero Egilbertus decanus.

Annus 1133 alterius monasterii dedicatione nobilitatus est, Biburgi scilicet in Bauaria et diecesi Ratisbonensi, de quo ita Hundius  : »Anno 1125 Conradus. Ergo et Bertha de Birburg consilio et auxilio S. Ottonis episcopi Bambergensis« de  suo patrimonio Benedictinis uiris et feminis cenobium edificare ceperunt, et octauo anno compleuerunt, hoc est anno 1133, quo etiam in die Simonis et Iude D. Otto Bambergensis episcopus et Henricus pontifex Ratisbonensis templum Biburgense consecrarunt. Innocentius II comprobauit hanc fundationem et diplomate confirmauit. »Datum, id est uII Id. Ian. an. 1139  , ubi testatur, religionem secundum B. Benedicti Regulam per studium atque industriam Ottonis Bambergensis episcopi« ibi institutam esse; »quascunque preterea possessiones, quecunque bona idem frater noster Otto episcopus prefato monasterio B. Marie Biburgensis consensu fratrum Babenbergensium contulit illibata permaneant.« In bulla  Alexandri III an. 1177 statuitur, ut abbas »cum consilio et auxilio Babenbergensis episcopi« aduocatum eligat, et inutilem remoueat, adnitentibus »episcopo Babenbergensi ratione fundi,« et Ratisbonensi ratione diecesis: quod item in diplomate Friderici I imp. an. 1177 legitur; unde monasterium hoc feudum Bambergense fuisse constat.

LXIII. Anno 1135 Lotharius imp. XuI Kal. April. celebrem Bamberge conuentum egit, ubi Fridericus Sueuie dux eidem reconciliatus est  . Ibi Cesar diploma dedit pro monasterio Mallerstorf, etiam ab Ottone Bambergensi subscriptum. Legitur illud in monumentis Boicis  , uti et eius confirmatio dicte fundationis an. 1129 Mallerstorf Bauarie monasterium biographi inter illa referunt, que a S. Ottone  fundata sint aut restaurata, cuius tamen operam huic fundationi impensam in chartis saltem haud reperio. Primam huc monachorum coloniam sub primo abbate Burkardo e S. Michelis Bamberge cenobio an. 1109 fuisse traductam, ipsi academici Boici suspicantur. Nexum autem aliquem huic monasterio cum Bambergensi Ecclesia intercessisse prodit bulla Innocentii an. 1139 d. 7 Ian. uiuente adhuc Ottone data, qua Epponi abbati priuilegia et possessiones suas confirmat, »salua nimirum iustitia  et reuerentia Bambergensis Ecclesie; cui idem cenobium cum suis pertinentiis tuo studio ac petitione constat esse delegatum atque subiectum  .

Hoc quoque a. 1135 ut saltem Hoffmannus asserit, Lotharius imp. Ecclesie Babenbergensi priuilegium dedit, quo regium tributum quatuor gentis Henete seu uenete prouinciis relaxauit, et permittente Alberto Urso marchione Brandenburgensi, in cuius marchie finibus eedem prouincie incluse erant, Ottoni episcopo beneficii loco attribuit; dignum existimans, ut qui in destruenda idololatria et conuertenda Slauorum barbarie primus in ea uicinia laborauerat, in terris adhuc aliquem laboris fructum perciperet. Produxisset modo asserti sui tabulas. Hoc item anno Godeboldus comes de Henneberg  cenobium uesseram ad altare B. Petri in Bamberg tradidit  .

LXIu. Nullibi etiam reperio acta aut mentionem saltem synodi, quam solus iterum Hoffmannus ad a. 1136 recitat. »Otto frequentem omnium dieceseos sue clericorum et prouincialium conuentum Babenbergam aduocauit, et mentione de formando Ecclesie et reipublice statu illata, labentem monachorum disciplinam cercuit. Ibi sublata uetere Amorbacensium regula, rigidam et religione plenam Hirsaugiensium disciplinam in cenobio montis archangeli Michelis instituit, et additis uiginti, qui dudum ibi consederant, quinquaginta amplius monachis, et eruditione et pietate conspicuis, in communi eos uitam agere et diuinis laudibus insistere  precepit, et, ut ceteros monasteriorum suorum abbates ad pulcherrimi huius facti imitationem accenderet, ob id eos sub diuini numinis obtestatione litteris adhortatus est.« Delitescunt adhuc in scriniis hec acta, aut in eorum recensione aberrauit Hoffmannus, qui ad posteriores Ottonis annos retulisse uidetur, que ad priores spectant. Ex hucusque enim dictis et suo loco dicendis colligitur, ab Ottone in potissimis suis monasteriis iam in eorum exordio nonnisi Hirsaugienses monachos esse constitutos. In cenobio quoque S. Michelis a se reformato an. 1112 Wolframum pariter ex Hirsaugia abbatem ordinauit. Iam tum igitur Hirsaugiensis disciplina ibi fuit introducta, abrogata Amorbacensi, quam primus  eius abbas Batto ante seculum inuexerat. Porro de collapsa celebris alias huius monasterii disciplina regulari, circa a. 1140 ex Hirsaugia quoque restituta legendus est P. Ignatius Gropp in eius historia  .

LXu. Prouocat dein Hoffmannus ad litteras S. Ottonis ad monasteriorum suorum abbates, quos ad regularem obseruantiam exhortatur. Datum iste nullum preferunt, quod adeo aliunde eruendum est. Inscripte sunt Wulframo abbati S. Michelis, Wigando Tharisiensi, Baldewino Banzensi, Eggehardo  Uraugiensi, Imbriconi Michelueldensi, Walchuno de Entsdorf, Eriboni de Pruueningen, Friderico de Gengenbach, Eberhardo Scuturensi, Ottoni Steinensi, Liugero de Regenstorff, Ingramo de Arnolstein, et prepositis de Cluniken et Osterhofen  . In uiuis adeo tunc simul agebant memorati abbates, et Bambergensi Ecclesie iam tradita eorum cenobia et ab Ottone reformata. De monte, S. Michelis iam diximus, cuius abbas Wolframus d. 22 Oct. a. 1123 obiit, ultra quem igitur annum dicte littere differri haud possunt; imo cum Imbrico Michelfeldensis nonnisi biennio ab a. 1119 usque 1121 prefuisse legatur, intra hos annos sunt referende: quo tempore iam abbas erat Wigandus et Baldewinus ac Eggehardus. Difficultatem hic faciunt Eribo seu  Erbo de Priflingen et Walchunus de Ensdorf, ex quibus primus successit S. Ermenoldo a. 1121, d. 6 Ian. defuncto; alter uero iuxta acta domestica primum a. 1123 e nostro D. Blasii monasterio Ensdorfium dimissus est; quod tamen prius fieri debuit, ut cum Imbricone a. 1121 mortuo notari possit. Idem de Ottone Steinensi dicendum. De Ludigero seu Luigero Regnisdorfensi supra ad a. 1121 diximus. Ingramus iam a. 1116 primus abbas in Arnoldstein ordinatus est. Fridericus in Gengenbach a. 1118 abbas factus est, quem Gallia Christiana iam a. 1120, d. 19. Oct. defunctum scribit, quod superioribus repugnat. De tempore Eberhardi Schutterani nil constat. Supersunt in dicta encyclica due prepositure in Osterhouen et Glunicken. De priore  tunc adhuc secularium, ab anno autem 1127. Norbertinorum canonicorum collegio diximus supra, cui adeo post edificatam ibi a. 1110 ab Ottone basilicam prepositum fuisse datum ex hoc loco colligitur. Glunick seu Gleinck superioris Austrie O. S. B. monasterium prope Stiram ab Arnhalmo de Glunic et Prunonio filio fundatum; ac circa 1121 Ottoni Bambergensi esse traditum, pluribus probat Aquilinus Cesar  , ubi tamen abbas serius aliquantulum institutus fuisse uidetur, cum hoc loco prepositus tantum nominetur. Notandum preterea, nullam in hac epistola reperiri mentionem de aliis monasteriis, que iam post primum quam secundum e Pomerania reditum adhuc exstruxit,  que nec etiam in Callisti II bulla a. 1123 memorantur. Haud igitur multum aberrauero, si hanc encyclicam ad annum 1121 reuocauerim, scriptam adhuc ante dictam Callisti bullam, cum Otto non pontificie sed episcopalis tantum sue confirmationis meminerit.

LXuI. Constitutus mortuo Lothario nouus rex Conradus Ecclesie Babenbergensi antea infestus, in proxima Pentecoste a. 1138 generalem principum curiam Bambergam indixit, ubi nouus archiepiscopus  Moguntinus Adalbertus II in Sabbato Quatuor Temporum d. 28 Maii sacerdotio initiatus, et »sequenti die octauis uidelicet Pentecostes ab Ottone ipsius Ecclesie Bambergensis antistite episcopus consecratus est  .« Eodem anno Otto ecclesiam in monasterio uessera a se constructam d. 16 Oct. ceu Dominica dedicauit. Die autem 11 Dec. amplissimas pro monasterio Pruflingensi litteras dedit, quibus eius fundationem, possessiones et subiectionem ad Bambergensem Ecclesiam denuo confirmauit. »Actum Babenberc anno Dom. 1138, indictione I, tertio Idus Decembris, anno Chuonradi regis tertii primo, anno uero ordinationis domini Ottonis Babenbergensis episcopi octaui XXXII scilicet a consecratione  .«

 LXuII. Peruenimus tandem ad annum 1139, qui tot Ottonis laboribus gloriosum finem imposuit, quin tamen ab iis ante quiesceret, quam uiuere cessaret. Perfecerat quidem monasteria a se hucusque siue constructa, siue alias in meliorem statum redacta. Adhuc tamen de eorum firmitate sollicitus ab Innocentio II eorum omnium confirmationem petiit, et data Laterani X Kal. Febr., indict. II seu a. 1139 bulla obtinuit  . Quin nec his contentus monasterium Alderspacense, quod circa a. 1120, licet pauperculum canonicis regularibus tradiderat, interim tamen auctum morti iam proximus confirmauit a. 1139  : »Salua proprietate et iure Babenbergensis, nec non etiam debita subiectione Patauiensis Ecclesie.«

 Eodem insuper anno, die haud notato, dedit litteras fundationis, dotationis et confirmationis pro monasterio in Ensdorf pridem a se constructo, in quibus notum facit omnibus, qualiter »in episcopio Ratisbonensi iuxta uilsam in predio Palatini comitis Ottonis de Wittelinespach ipsius rogatu, consensu, auxilio, et consilio locum, cui Ensdorf nomen est inditum, in saluationem animarum prouidimus eligendum, construentes ibidem in honorem Dei omnipotentis et S. Iacobi apostoli monasterium secundum Regulam B. Benedicti degentium,« quod idem Palatinus Ecclesie Bambergensi defendendum tradidit. Recenset deinde predia tam a se quam a Palatino ad uictum et uestitum concessa, illaque  confirmat ac libera declarat, »sicut in initio apostolica et regia auctoritate sancitum est. Anno Incarnationis Domini millesimo centesimo trigesimo nono, indict. II. Acta sunt hec anno Kuonradi III regis secundo, episcopatus uero domini Ottonis XXXII. Babenberg feliciter. Amen  .« Ibidem etiam  habetur Ottonis charta incerti anni, qua decimas noualium inter Pruflingenses et Ratisbonenses controuersas, ne utrisque perirent, Ensdorfensibus attribuit.

 Sed hic iam meta laborum, quos si quis alius sui temporis episcopus exantlauit, siue pro conuertendis gentibus, siue pro conseruanda ecclesiastice discipline ac fidei puritate: quem in finem tot ubique solide doctrine ac pietatis domicilia aut meliorem in ordinem redegit, aut immensa fere liberalitate erexit. Accedunt his predia et possessiones, quibus propriam suam auxit ac eleemosyne, quas in pauperes liberalissime distribuit, dicere solitus, »se quanto magis in opera Dei erogaret, tanto magis quod erogaret, habere.« Preter prudentem uero economiam aliorum quoque nobilium ac diuitum subsidio et opibus in pio suo proposito suffulciebatur. Hos inter precipui erant Uratislaus Pomeranie, Boleslaus Polonie, et Uladislaus Bohemie duces,  nec non Bela II Hungarie rex, amicitia eidem coniunctissimi: quorum auxilio adiutus in misericordie operibus tantus erat, »ut sui temporis secula hunc solum hunc unum tante misericordie uirum« habuisse publice contestatus sit Embrico Wirceburgensis episcopus in sermone, quem in Ottonis funere Bamberge dixit: qui cum precipuas eius laudes atque uirtutes complectatur, infra inter probationes comparebit  .

LXuIII. Cum itaque iam ultra septuaginta etatis annos numeraret, et Ecclesiam triginta sex annis non minore prudentia quam sanctitate administrasset, morbis et uiribus corporis exhaustus, ubi »se acrius premente languore in proximo ad Dominum speraret migraturum, illud amicum sibi semper ac  solitum opus eleemosyne tante ardentius exercuit, quanto illi constabat, quod diu hec exercere non daretur. Inde« supplici et pura confessione premissa, »unctione sacri olei delibutus, propitiabile uiaticum, corpus Domini percepit, et circumstante  illo suo semper familiari collegio uirorum religiosorum tam monachorum quam clericorum, psalmis et orationibus agonem eius deuote Deo commendantium, plenam operibus bonis et eleemosynis, plenam honoris et gratie animam exaltauit in celum.« Diem obitus haud notat Sefridus, quem signat Ebbo: »Nocte, qua festiuitas seu commemoratio S. Pauli apostoli agitur, hora diei prima pius Otto celo reddidit animam.« Obiit ergo pridie Kal. Iulii seu 30 Iunii feria sexta a. 1139, qua die notatur in Necrologio S. Michelis. Pergit Sefridus: »Per totum triduum dormitionis eius dilecti corporis gleba per omnes ecclesias circumferebatur, iugi sacrificio indefessisque orationibus et multis eleemosynarum largitionibus beata eius anima Deo commendata fuerat  ab omnibus. Quarto die ubi ad locum tumuli uentum est, episcopus  commendationem celebrauit, atque inter missarum solemnia ad merentem et lugentem conuersus multitudinem breuem intulit sermonem . . . . . Sic ergo finita missa, in loco, ubi cernitur, in ecclesia B. Michelis, comitibus, marchionibus, seu aliis quibuslibet nobilibus feretrum eius certatim gestantibus, sarcophagum leuantibus, seu alia, que ibi erant necessaria, operariorum more suis manibus deuotissime agentibus, eius corpus tumulatum est, anno Dominice Incarnationis 1139, tertio Nonas Iulii feliciter. Amen.« Cum autem hoc modo sexto demum, non quarto post obitum die sepultus fuisset, Sollerius hic pro tertio Nonas Iulii legendum censet  tertio Iulii. Festus Ottonis dies in Martyrologio Romano secunda Iulii consignatur, Bamberge die 30 Sept. celebratur, qua sacrum eius corpus a. 1189 in eius canonizatione translatum est, uti infra in Ottone II dicemus.





SANCTI OTTONIS BAMBERGENSIS EPISCOPI EPISTOLAE ET DIPLOMATA. INTERMISCENTUR uARIORUM AD IPSUM LITTERAE.




I. S. Ottonis Bamberg. ep. littere ad Paschalem II PP. de sua electione. 


Domino suo PASCHALI sancte et apostolice sedis uniuersali episcopo, OTTO Bambergensis Ecclesie id  quod est, tam deuote quam debite subiectionis orationes et seruitium.

Quia totius ecclesiastice dignitatis ac religionis firmamentum in Christo petra est, etc. uide in Paschali, Patrologie tom. CLXIII, col. 464.





Paschalis pape responsum.


PASCHALIS seruus seruorum Dei, OTTONI dilecto fratri Bambergensis Ecclesie electo, salutem et apostolicam benedictionem.

Filius sapiens letificat matrem. Opera tua et consilium tuum uirum preferunt sensatum. Nos igitur honorare et profectus tuos iuuare congruum duximus. Nihil ergo de nostra beneuolentia dubitans tuam nobis quantocius uales presentiam exhibeto. Certi enim sumus quod diuina sapientia etiam malis hominibus bene uti nouit.





II. Henrici Iu imp. memorabile diploma pro ecclesia Bambergensi. 

 In nomine sancte et indiuidue Trinitatis, HEINRICUS, diuina fauente clementia, tertius Romanorum imperator augustus.

In examine Dei cuncta conspicientis equale meritum credimus fore dantis et corroborantis. Credimus etiam ad regalem nostram maiestatem pertinere totius regni curas precipueque omnium sanctarum Dei ecclesiarum commoda considerare, et omnia eisdem aduersantia sub omni festinatione abolere, ne uel graui incommoditate uilescant, uel qualibet pro nostra culpa orta occasione a pristino cultu et religione recedant, quatenus, dum hoc pro amore pariterque timore Dei fideliter peragimus, illorum qui hec pio affectu Deo  contulerunt meritis et glorie communicemus.

Proinde omnibus in Christo fidelibus, scilicet tam futuris quam presentibus, notum esse uolumus, qualiter ob hanc spem, et ob memoriam aui nostri imperatoris Cuonradi, et auie nostre Gisele imperatricis auguste, nec non patris nostri imperatoris Heinrici et matris nostre Agnetis imperatricis, ac memorande coniugis nostre imperatricis Berthe et precipue ob memoriam pii Heinrici imperatoris, nostri consanguinei, fundatoris Sancte Babenbergensis ecclesie; preterea per interuentum dilectissimi filii nostri Heinrici u regis, consilio precipue principum nostrorum, qui interfuerunt, Frederici Coloniensis archiepiscopi, Brunonis Treuerensis archiepiscopi, Huberti Premensis archiepiscopi, Oberti  Leodiensis episcopi, Ioannis Spirensis episcopi, Burchardi Monasteriensis episcopi, Utonis Hiltinisheimensis episcopi, Heinrici Boidelbrunnensis episcopi, Burchardi Traiectensis episcopi, Wttilonis Mindensis episcopi, Mazonis uirdunensis episcopi, Walcheri Cameracensis episcopi Frederici ducis Sueuie, Heinrici ducis Lotharingie, Magni ducis Saxonie, Heinrici marchionis de Isenburc, Utonis marchionis de Staden, precipue ceterorum principum aliorumque fidelium nostrorum, qui aderant; pro amore etiam dilecti fidelisque nostri uII  eiusdem Ecclesie episcopi Otthonis, eumdem locum a diuo imperatore Heinrico secundo pro sua suorumque  anima in episcopatum, diuina inspirante clementia, perfecte fidei spei caritatisque deuotione in honorem principis apostolorum Petri et sancti Georgii martyris sublimatum consensu fidelium nostrorum, sancimus et omnium contradictione remota regalis nostre maiestatis auctoritate corroboramus Omnes etiam res mobiles et immobiles eiusdem sancte Dei ecclesie, quas ipse diuus imperator pro ardore celestis patrie ibidem larga manu contulit, ea ratione confirmamus, ut fidelis noster Ottho uII eiusdem loci episcopus eiusque in perpetuum successores secura eas tranquillitate possideant, et liberam potestatem habeant, res et proprietates eiusdem ecclesie cum consensu cleri et populi ordinare, componere, commutare et augmentare.

 Nostra quoque auctoritate sancimus ut in abbatiis, monasteriis, comitatibus, foris, mercatis, monetis, naulis, theloneis, castellis, uillis, uicis, areis, seruis, ancillis, tributariis, decimis, forestibus, siluis, uenationibus, piscationibus, molis, molendinis, aquis aquarumque decursibus, campis, pratis, pascuis, terris cultis et incultis, libris, auro, argento, gemmis, uasis, ornamentis uel aliquibus utensilibus in cultum et religionem Dei et ibidem collatis, et in omnibus terminis et rebus eiusdem ecclesie, ac quidquid ad presens illuc pertinet, uel ex his amplificari potest, nulla sit infestatio tyrannorum, nulla potestas ibi per uiolentiam irruat, nullus ibi comes aut iudex legem facere presumat infra urbem, preter  episcopum eiusdem loci, omnis possessio famulantium ibi Deo pro immunitate habeatur. Sit ille episcopatus liber, et ab omni extranea et iniqua securus potestate, quatenus ibidem Deo famulantes et primi constructoris memoriam celebrare, nosque fautores et corroboratores possint et uelint Deo precibus suis commendare. Et ut hec nostre auctoritatis traditio firma et inconuulsa permaneat, hoc priuilegium inde conscriptum manu propria corroborantes sigilli nostri impressione iussimus insigniri.

Signum domini Heinrici tertii Romanorum imperatoris inuictissimi.

Erlongus cancellarius  uice Rothardi archicancellarii recognoui.

Datum Idus Iulii anno Dominice Incarn. 1103,  indict. XI, anno autem domini Heinrici tertii Roman., imperatoris Aug. ordinationis L, regni XLuIII, imperii uero XX, anno autem ordinationis filii eius Heinrici Iu.

Actum Leodii feliciter in nomine Domini. Amen.





III. Heinricus Iu imp. S. Ottoni Bambergensi gratulatur pontificatus sui auspicia. 

HENRICUS Dei gratia R. I. A. OTTONI Babenbergensis Ecclesie episcopo, gratiam, dilectionem et omne bonum.

Perfectus amor cum utique domesticus cordis sit,  non ad oculum tantum ualet, non ad oculum spectat, non pendet ex tempore, per quem absentes quanto longius separantur, tanto arctius mutua pro se sollicitudine constringuntur. Nos certe absentis tui ampliorem, quam dum adfuisti, curam gerimus, eodem quo te proueximus animo cuncta tibi prospera cupientes, aduersa etsi non accidant, quia possunt accidere, uerentes. Unde maximo nobis gaudio est, quod adhuc de rebus tuis optata comperimus, te uidelicet ab Ecclesia tua honorifice receptum, grata omnibus responsionum habitibus et actuum temperantia placuisse, et in prestandis beneficiis necessariam laudabiliter exhibuisse cautelam.

Qua de re consulimus, hortamur et petimus ut quod facis facias, ne primitias bone fame, si manum  remiseris, perdas, quia bona inceptio sine fine speciosi corporis instar est sine capite. Nemo te a delectu ecclesiastice secundum iustitiam utilitatis terrore detorqueat, pretio flectat, suadendi fellito melle seducat, quoniam tentatus his omnibus, si probatus fueris, facile omnia propulsabis. Si quid autem graue tuis uiribus estimabis, ad nos tibi procul dubio succursuros ex nostri deferas occasione precepti  .





Iu. Heinricus Iu imp. Bambergensi episcopo scribit de expeditione in Flandriam. 

HEINRICUS D. G. R. I. A., Babenbergensi episcopo, suo fideli carissimo, gratiam et omne bonum.

 Cum Dei prouidentia et magne pietatis eius consilio de nostro regno ubique pacificato gauderemus, aduenerunt nobis nuntii ex parte G. ducis Loth, et B. Balduini comitis aliorumque fidelium nostrorum marchie Flandrensis intimantes, eos diutius non posse sustinere molestias Roberti comitis, qui regnum nostrum inuasit, et ad ignominiam omnium, qui in eo sunt, sibi nostrum Cameracensem episcopatum usurpauit. Unde, quemadmodum res hortabatur, nostros principes conuocatos consuluimus, et ab eis sapienter re notata constituimus eorum consilio nos facturos expeditionem in Flandriam supra tam presumptuosum hostem, qui noster miles debet  esse, ne diutius de imminutione et dedecore regni nostri impune superbiat. Hoc siquidem tam manifestum et tam commune regni nostri dedecus tibi fieri, si tuum honorem diligis, pensare debes corde tenus.

Ut igitur fideliter hoc facias et prudenter, rogamus te sub spe remunerationis gratissime, et per fidelitatem, quam nobis et regno debes, monemus ut, omni occasione destructa, sicut honor est regni atque tuus, ad expeditionem uenias, sciens quod in proximo festo Sanctorum Omnium Tungris iuxta Leodium conueniemus, parati super Flandriam equitare.  Nec mireris mutatum esse aduentum nostrum Radisponam, sicut intellexeras, quando nobiscum eras, quia huius rei necessitas interuenit, et utiliter ad decus regni firmiter est laudata ab omnibus nostris expeditio nostra super hostes in Flandriam  .





u. Heinricus Iu imp. datis litteris S. Ottonis Bamb. auxilium contra filium implorat. 

HEINRICUS D. G. R. I., OTTONI Babenbergensi episcopo, suo dilecto et certo fideli gratiam et omne bonum.

Nunc imminente necessitate debet apparere qui sint fideles nobis, et ipsa euidentia rei manifestandum  est quantum nos diligant et honorem nostrum. Scias igitur quod nos usque Wirzeburc uenimus cum multis militibus, et adhuc ibidem plures exspectamus, cupientes cum Dei adiutorio inimicos nostros inuadere, et castrum nostrum Nurenberc, quod obsident, liberare. Quapropter tibi, sicut optimo fideli, rogando mandamus ut ad nos uenire festines cum omnibus quos habere poteris, sicut tibi confidimus. Insuper etiam diligenter te rogamus ut in presenti nostram consideres necessitatem, et A. qui nobis est necessarius, concedas beneficium quod a te postulat, animaduertens quomodo nos presens periculum compellit multis supplicare, et eorum uoluntatem faciendo ipsos in nostra fidelitate confirmare et hac ratione constrictos de his et de aliis multis  oportet nos te rogare aliter quam uellemus. Sed nos, Deo uolente, si prosperitas aduenerit, te et ecclesiam tuam sicut dignum est respiciemus. De hac re fac secundum quod tibi dicit N. ex nostri parte.





uI. Alia eiusdem epistola ad eumdem similis argumenti.

HENRICUS D. G. R. I. A., OTHONI Babenbergensi episcopo, gratiam et omne bonum.

Scimus quia legationibus filii nostri frequenter fatigaris, sicut nobis per tuum nuntium mandasti. Confidimus autem de tue bonitatis fide quod nec precibus, nec minis, nec persuasionibus, nec blanditiis unquam acquiescas nostris contrarius inimicis, sed semper fideliter nobiscum permaneas. Quantascunque  autem persecutiones ab inimicis nostris sustineas, nullatenus tamen terrearis, sed certus esto quod te non deseremus siue in pace siue in periculo, et fiduciam habeas in omnipotente Domino quod nobiscum cito a presente liberaberis periculo. Sicut ergo de te confidimus, et per nuntium tuum tibi mandauimus, ad diem et locum, quem tibi condiximus, uenire non dubites. Igitur per fidem, quam nobis debes, neque precibus neque minis aliquatenus terrearis, ut ad filium nostrum transferaris, et ab omni Ecclesia atque per omnes congregationes tibi commissas orationes sine intermissione  fac fieri ad Deum pro nobis. Castrum etiam tuum ita diligenter custodiri facias, ne aliquis ex custodibus ab eo descendat. Nuntium etiam tuum ad consolandos mittas Nurenbergenses.





uII. Bambergensis Ecclesie littere ad Welfonem Baioarie ducem pro liberatione episcopi sui Ottonis. 

Illustri et magnifico N. duci, humilis et luctuosus Bambergensis clerus, deuotas in Christo orationes.

Quia magnificentiam uestram non magis fortitudine insignem quam clementia placabilem ex bone opinionis uestre odore [qui] late diffunditur [cognoscimus], contra indignissimum facinus, quod in Deum et episcopum nostrum admissum est, ut pro  indignitate rei Christianissimus animi uestri zelus insurgat, per ipsum uos Christum obsecramus. Neque enim simplici in eum genere seuitum est; cum enim et episcopo et ad sedem apostolicam religioso habitu proficiscenti sacrilegas manus iniecissent, deinde ingentes pecunias, quas ad tanti itineris impensas parauerat, diripuere, nec adhuc tanta preda contenti nunc ab eo mille manseros, id est totum episcopii patrimonium, extorquere conantur.

Quis rogo barbarus crudelius in aliquem captiuum seuiret? Certe periculosus iste temporum motus hunc, quia titulum non fert, pro correctione morum et meliorando statu Ecclesiarum, ea que usquequaque patimur actitat. Itane uero per sacrilegia et rapinas boni illi mores nobis reuocantur?  Itane uero per uastationem et direptionem florentissime ecclesie damna ecclesiarum resarcienda sperabimus? uestram ergo gloriosam eminentiam et pro liberatione pastoris nostri, qui innocentissimus tenetur, et pro incolumitate Ecclesie nostre omni genere supplicationis imploramus, ut a patronis nostris, beato uidelicet Petro, Georio dignam compensationem meritorum uestrorum ante illud terribile Christi tribunal consequi mereamini.



uIII. S. Ottonis Bamberg. ep. littere ad Paschalem II. P. pro sua ordinatione. 

Domno apostolico PASCHALI, prerogatiua meritorum  et sanctitate morum Romane sedis apice condigne sublimato, OTTO Dei gratia Babenbergensis electus, cum omni deuotione orationes promptissimas et seruitium tam uoluntarium quam debitum.

Quia tandem, Domino miserante et ecclesie sue nauem moderante, post nubilas errorum tempestates serene lux ueritatis Occidentali refulsit Ecclesie  , ante omnia et super omnia desideramus scire sanctitatem tuam in omnibus nos paruisse, uti decuit, legato tuo, episcopo uidelicet Constantiensi  , et summa deuotione cuncta, que per  ipsum edocti sumus, partim exsecutos fuisse, partim si uita detur exsequi paratos. Quamobrem uestigiis pedum tuorum aduoluti obnixe flagitamus, ut paternitatis tue seruum patienter audias, si quidem, mundo iam in maligno posito, cum uix cuiquam creditur homini aut loco  , non parue nos torquent angustie pro ordinationis nostre assecutione. Proinde dubius, et anxius et fluctibus curarum naufrago simillimus cum principe apostolorum, cuius uicem tenes, ad te clamo: Domine, salua me. Et ut paucis summam nostre cause concludamus, in hac hora et potestate tenebrarum te solum respiciunt oculi nostri, tibi debitam seruare obedientiam parati sumus, tecum aut consistere aut pro te in carcerem ire decreuimus.

 Auctoritati ergo tue tota mente desideramus inniti, tu nobis manum porrige, quod nobis uelis facere iube. Si mandas ut ad te ueniamus, opes nostre, licet rapina et igne sint attrite, tamen desiderio te uidendi et consecrationis gratiam consequendi, cum debita seruitutis nostre benedictione  tue maiestatis presentabimus aspectibus. Dignentur ergo uiscera pietatis tue super hoc negotio aliquo nos rescripto certum reddere, quo et iter tutius ad te ueniendi nobis premonstretur, et benedictionem quam deuoti efflagitamus a te percepturos esse significetur. Quam nimirum propterea tue sanctitatis manu tantopere expetimus, quia metropolitanus noster  , etsi per te habeat consecrationis gratiam, tamen quod sine lacrymis fateri nequimus,  magnam cooperatorum spiritualis doni habet iniuriam [f. penuriam].





IX. Paschalis II. P. S. Ottonem Bamberg. ep. a se ordinatum Ruthardo ep. Mogunt. commendat. 

PASCHALIS episcopus . . . . RUTHARDO Moguntino archiepiscopo . . .

Quantum a sue institutionis exordio Babenbergensis Ecclesia sedi apostolice familiaris exstiterit, prudentie tue notum esse existimamus. Congruum igitur duximus, etc. uide in Paschali, Patrologie t. CLXIII, col. 191.





X. Paschalis II PP. littere ad clerum et populum Bambergensem de Ottone episcopo a se ordinato. 


PASCHALIS episcopus, seruus seruorum Dei, clero et populo Bambergensi . . .

Quanto affectionis debito Bambergensis Ecclesia ab ipso sue institutionis exordio sedi apostolice constringatur etsi nos lateret, litterarum uestrarum significatio manifestat. Quod affectionis debitum, etc. uide ubi supra, col. 192.



XI. S. Ottonis Bamb. ep. ad suam Ecclesiam littere de peracta sua consecratione. 


OTTO Dei gratia Bambergensis episcopus, EGILBERTO  preposito, ADELBERTO decano, ceterisque fratribus, omne bonum.

Quantum ego noui et expertus sum caritatem uestram, scio uos iam diu exspectare euentum nostri laboris, ut de nostro successu, siquidem bene per misericordiam Dei successerit, gaudeatis. Ne ergo diutius suspensi aut dubii de nobis sitis, sed ut iustum est sincerissime congratulemini, litteris istis significare uobis decreuimus quam misericorditer  Deus more suo post immensos labores et sudores plurimos nobiscum operatus sit.

In die sancto Pentecostes, qui dies ex aduentu sancti Spiritus sacratus et cunctis fidelibus iure solemnis est, illo, inquam, die Deo sic ordinante in Anagnia ciuitate Campanie, que Romaniam diuidit et Apuliam, episcopalis benedictionis munus quamuis indignus Domino largiente suscepi, beatissimo papa Paschali manum imponente, ceteris uero episcopis plurimis cooperantibus, clero quoque Romane Ecclesie, cuius magna pars ea die in eamdem ciuitatem conuenerat, astante et consentiente. Et, quod nulli a Romano pontifice consecrato nostris temporibus contigit, sine oblatione alicuius iuramenti consecratus sum. Huius loci, huius diei, huius  gratuite misericordie Dei semper memores esse uelitis cum omni gratiarum actione obnixe precamur, precipue cum alie complures uenerande persone de magnis rebus apud apostolicam sedem agentes infecto negotio redierunt.

Magnificate ergo Dominum mecum et exaltemus nomen eius inuicem, cui quam facile est resistere superbis, tam facile est humilibus dare gratiam. Quia uero asperum est confusis temporibus esse prepositos, curandum nobis est et omnino satagendum ut res dura fiat mercedis occasio. Dum ergo seminandi tempus est, semina bonorum operum serere non cessemus, ut maiores in die messis letitie manipulos reportemus capiti nostro, quod est  Christus, per compagem caritatis adherentes, ne ab eo mundanis plus iusto intenti lucris separemur, et ueluti palmites de uite eiecti arescamus. Sed quia in exsequendis iustitie operibus diuine gratie adiutorio opus est, omnipotentis Dei assiduis precibus clementiam exorate, quatenus ad hec nobis operanda et uelle tribuat et posse concedat, atque in ea nos uia cum fructu boni operis, quam se esse testatus est, dirigat, ut sine quo nichil possumus per ipsum implere omnia ualeamus.





XII. Paschalis II PP. monasterium Weissenense confirmat. 


PASCHALIS seruus seruorum Dei, dilecto filio OTBERTO eiusque successoribus regulariter substituendis in perpetuum.

Desiderium, quod ad religiosum propositum et animarum salutem pertinere monstratur, auctore Deo sine aliqua est dilatione complendum. Illustris siquidem uir Eribo cum coniuge sua Guilla, et neptis eius Hadimuot in Babebergensi parochia in fundo proprio, qui uocatur Guizna [al. Wizenabe] ecclesiam Beati Bonifacii episcopi et martyris nomini fundauerunt, quam beato Petro apostolo et sancte  eius Romane ecclesie cum omnibus dotis siue prediis obtulerunt. Quam nos pro eorum deuotione Romane matri in filiam adoptantes uniuersa dotis eius tam predia quam mancipia huic pagine diligenter annotari iubemus. Sunt igitur hec predia die fundationis eius a predictis personis filie nostre perdonata, Guizna, Nidrendorff, Diedungesdorf, Salewenbergh, Hilteboldesdorf cum castro in eodem fundo sito, Crummenaha, Eppenruit, Suphenruit, Cretsinruit, Herbendorf. Preterea in prouincia, que Mannua [al. Manau dicitur], Churenberch, Bocchesruit, Niwenruit, Paffenruit, Sibenlinten, Liubenstat, Rampogen, Rutenbach, Tittenwiden, Albewinesberch, Utelenhofen, Pulteshofen, Tiuskiendorf, Woluesbach, Helehenuelt, Nerdesdorf, Moseten, Thetgingen, Husen; mancipia uero, ut  breuiter perstringamus, utriusque sexus, quecunque fundatores habuerunt, ecclesie dabant quam fundauerunt, exceptis tribus, Wezelone, Hotescalco et Potone.

Huius ergo loci fundationem apostolice sedis auctoritate communimus, ut semper in iure proprio nostre Romane Ecclesie sub disciplina monastici ordinis conseruetur, et ex eo quotannis byzantius Lateranensi palatio persoluatur. De cetero autem constituimus, imo beatorum apostolorum auctoritate precipimus, ut quecunque diximus predia, uillas et mancipia seu cetera bona, que prenominate persone ad eumdem locum contulerunt, quecunque etiam in futurum aut per ipsos aut per alios fideles  de ipsorum iure largiente Domino conferentur, sub monastica regula illic militantibus firma semper et integra conseruentur, nullique hominum liceat ecclesiam illam temere perturbare, aut eius possessiones auferre uel ablatas retinere, uel iniuste datas suis usibus uindicare, minuere, uel temeraria uexatione fatigare, sed omnia tuta maneant et quieta, eorum pro quorum sustentatione et gubernatione concessa sunt, usibus profutura. Nullus ibi abbas qualibet subreptione seu uiolentia preponatur quem non communi sensu fratres uel eorum pars consilii sanioris uel de suo, uel de alieno, si oportuerit, collegio secundum Dei timorem et beati Benedicti Regulam  elegerint. Baptismum et sepulturam eidem loco libere concedimus, ut ibi si qui tumulari uoluerint, eorum deuotioni et extreme uoluntati, nisi forte excommunicati sint, nullus obsistat. Permittimus quoque ut communi consilio fratrum abbas aduocatum, quem sibi utiliorem prouiderint, instituat, qui, si postmodum monasterio inutilis fuerit et fratribus grauis, alium quem uoluerint preficiant. Nulli quoque abbatum sine fratrum electione et confirmatione ibidem Deo seruientium aliquam aduocatiam prorsus alicui concedere liceat, ne forte locum et occasionem rapiendi que sua non sunt laicalis persona manu importunitatis inueniat. Quod si fecerit, in uirtute Dei et Domini nostri Iesu Christi et auctoritate beati Petri principis apostolorum et nostre  excommunicationi subiaceat, graduque officii et ordinis sui dignitate in perpetuum careat. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione digna emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax in Domino nostro Iesu Christo, quatenus et his fructum bone actionis percipiant, et apud iustum iudicem premia eterne pacis inueniant. Amen.

 Ego Paschalis catholice ecelesie episcopus, etc.

Ego Rodbertus presbyter tituli Sancti Eusebii, etc.

Data Lateranis per manum Ioannis sancte Romane Ecclesie diaconi cardinalis ac bibliothecarii XuIII Kl. Maii, indictione II, Incarnationis Dominice anno 1109, pontificatus autem domini Paschalis secundi pape anno X.





XIII.  Paschalis II PP. S. Ottoni Bamb. Ep. eiusque successoribus usum pallii et preferende crucis potestatem concedit. 

Paschalis . . . . uenerabili fratri Ottoni Babenbergensi episcopo eiusque successoribus canonice promouendis in perpetuum.

 Charitatis bonum est proprium congaudere profectibus aliorum, caritas enim non querit que sua sunt. Unde et Apostolus: Tunc, ait, uiuimus, si uos statis in Domino ; et iterum: Que est enim nostra spes aut gaudium aut corona glorie? nonne uos ante Dominum nostrum Iesum Christum? ------Hoc igitur caritatis debito prouocamur, et apostolice sedis auctoritate compeliimur, honorem debitum fratribus exhibere, et sancte Romane Ecclesie dignitatem pro suo cuique modo ceteris ecclesiis impertiri.

Idcirco uenerabilis frater Otto Ecclesie Babenbergensis  episcope, dilectioni tue pallium ad sacra missarum solemnia celebranda concedimus, quo nimirum fraternitas tua intra ecclesiam tuam uti nouerit, illis tantum diebus, quos presens descriptio continet, uidelicet die sancto Resurrectionis Dominice et Pentecostes, item Natiuitate Domini nostri Iesu Christi, et in Natalitio sanctorum apostolorum Petri et Pauli, et in solemnitate S. Dionysii martyris, anniuersario etiam tue consecrationis die et dedicationibus ecclesiarum.

Cuius nimirum pallii uolumus te per omnia genium [al. gratiam] uindicare; huius siquidem indumenti honor humilitas atque iustitia est. Tota ergo mente fraternitas uestra se exhibere festinet in prosperis humilem, et in aduersis, si quando eueniunt,  cum iustitia erectam, amicam bonis, peruersis contrariam, nullius unquam faciem contra ueritatem suscipiens, nullius unquam faciem pro ueritate loquentem premens, misericordie operibus iuxta uirtutem substantie insistens, et tamen insistere etiam supra uirtutem cupiens, infirmis compatiens, bene ualentibus congaudens, aliena damna propria deputans, de alienis gaudiis tanquam de propriis exsultans, in corrigendis uitiis pie seuiens, in fouendis uirtutibus auditorum animum demulcens, in ira [al. intra] iudicium sine ira tenens, in tranquillitate autem seueritatis iuste censuram non deserens. Hec est ergo, frater carissime, pallii accepti dignitas, quam si sollicite seruaueris, quod foris accepisse ostenderis, intus habebis.

 Ad hec etiam crucis uexillum intra Babenbergensis ecclesie parochiam ante faciem tuam portari concedimus, salua uidelicet Moguntine metropolis reuerentia, ut speciali sancte Romane Ecclesie dignitate preditus, specialiter ei studeas obedientie ac seruitiis insudare. Fraternitatem tuam superna dignatio per tempora longa seruet incolumem. Amen, amen.

Scriptum per manum Ioannis scriniarii regionarii ac notarii sacri palatii.

Dat. Rome in insula Lycaonia per manum Ioannis sancte Romane Ecclesie diaconi cardinalis ac bibliothecarii, uice domni Friderici archicancellarii et Coloniensis archiepiscopi  XuII. Kal. Maii,  indictione IIII, incarnat. Dominice anno 1111, pontificatus autem domini Paschalis secundi pape XI, imperii uero Henrici quarti imperatoris anno primo.





XIu. Bruno Treuirensis ep. Ottonem Bambergensem euocat ad cognoscendam causam Spirensis electi. 

BRUNO Treuerorum Dei gratia prouisor indignus. O. Bambergensis Ecclesie sancto pontifici, sincere caritatis obsequium.

Beatitudini uestre magna hilaritate congratulor, quoniam non absque magno sanctitatis uestre merito  prouenire [existimo], memoriam uestri dominum papam tam dulciter retinere. Cum enim domini mei regis legatione functus essem, de obedientia uestre caritatis mecum contulit, uobisque salutem et apostolicam [benedictionem] per me mandauit. Inito autem dispensationis sue consilio nobis iniunxit, ut electum Heistettensem atque Spirensem  consecraremus, uosque in adiutorem et cooperatorem nobis uocaremus. Quia tamen de Spirensi quedam sibi significata fuerant, precepit ut sancto eum studio examinaremus, etsi ordine, fratrum qui adessent testimonio posset se de obiectis expurgare, ad Dei honorem et Ecclesie necessariam prouidentiam ipsum ordinaremus. Ex parte igitur domini pape uos moneo ut ad hoc, quia causa Dei est, ne per uos  proteletur studeatis, et a die Dominice Resurrectionis infra Xu dies ad nos Spiram ueniatis.





Xu. Friderici Coloniensis ep. littere ad Ottonem Bambergensem, quem ad suas partes contra Heinricum u sollicitat. 

Domino OTTONI Bambergensis Ecclesie uenerabili episcopo Fr. Coloniensium Dei gratia id quod est in orationibus et obsequio, quidquid uere fraternitatis non otiosa efficit dilectio.

Quasdam sanctitati uestre litteras iam antea misimus, quas si forte accepistis de tam longa responsionis uestre dilatione non parum miramur. Ut enim longam earum sententiam breuiter replicemus, summa  intentionis erat, ut prudentiam uestram ad defensionem uel saltem ad liberam deplorationem huius, quem uidetis, grauissimi sancte Ecclesie casus excitaremus, quem ipsum tacito desiderio uos diu intrinsecus fouisse iam olim cognouimus.

Iterum, uenerande frater, iterum idem dicimus. Si zelus domus Dei, imo si ueraciter amor Ecclesie, que domus Dei est, uos medullitus comedit, ne tantam eius desolationem, tam crudelem hereditatis Dei direptionem et profanationem nimia patientia ulterius dissimuletis. Ecce per misericordiam Dei magnum nobis ostium apertum est, ut ueritas que diu siluit, in manifestum prodeat, ut libertas nostra diu suppressa ceruicem erigat, quia pro nobis et pro seipsa iam in uocem prorupit sancta Romana  Ecclesia. Iungit se nobis Francia  , libero, sicut audistis, ore ueritatem Saxonia profitetur. Et quem, carissime frater, non moueat, quia omnis ecclesiastici uigoris auctoritas aulicis et palatinis in questum uersa est. Synodales episcoporum conuentus, annua concilia, omnes denique ecclesiastici ordinis administrationes in regalem curiam translata sunt, ut illorum marsupiis inseruiant, que spiritualiter examinari debuerant. Quid de cathedris episcopalibus dicemus, quibus regales uillici president, quas disponunt, et de domo orationis speluncam plane latronum efficiunt. De animarum lucris nulla  penitus questio est, dum tantum terrenis lucris regalis fisci os insatiabile repleatur.

Hic nos, qui Ecclesie Dei per ipsius gratiam columne sumus, qui nauem Petri per huius seculi procellosos fluctus gubernare debemus, hic, inquam, nos aduigilare, hic clauum moderaminis firmiter tenere conuenit, ne nobis segniter torpentibus, dum sine nisu moderaminis fluctuat, his et similibus impie tyrannidis scopulis allisa conuellatur, et  irruentium fluctuum grauitate mergatur: ne canes muti et latrare non ualentes prophete uerbis arguamur , neue illud in nos conueniat: Nonne ascendistis ex aduerso, ut opponeretis murum pro domo Isrelis . De nobis quidem, sancte et uenerabile frater, non ex nobis, sed ex uirtute  quam Deus in nobis operatur, hoc uobis fiducialiter in ipsius gratiam promittimus, quia ex hac qua cepimus ueritatis libera professione, nec tribulatio nec angustia, nec mors nec uita [nos] separabit. In hoc uero, scitis, positi sumus, in hoc nouum hominem induimus, ut mortificationem Iesu in corpore nostro circumferamus, ut propter ipsum in mortem tradamur, quatenus et uita Iesu in hac nostra mortali carne quandoque manifestetur.

In hac ergo tam gloriosa spe non defecimus, et de uestra constantia idem speramus et intime optamus, et quia indigne passi sitis, ut ad memoriam uestram sepe reducatis, hortamur. Nolite nos longa exspectatione ulterius suspendere, sed de uestra sententia scripto nos certificate. Salutat uos dominus Chuono  pronepos tuus episcopus [Prenestinus] et Romane Ecclesie legatus, qui imperatorem [Heinricum], nec non Monasteriensem episcopum [Purchardum], et Hermannum de Winceburg cum omnibus Gallie episcopis in concilio Beluacensi  excommunicauit, et hoc uobis notum fieri precepit. Eamdem sententiam iterabit in predictos et in omnes complices eorum in concilio Remensi, quod erit Letare Ierusalem , cum aliis tribus episcopis nouiter a Romana sede directis. uale.  .





XuI. Heinricus u. imp. Ottonem ad conuentum Spirensem inuitat. 


HEINRICUS D. G. R. I. Aug., OTTONI Babenbergensium dilecto episcopo, gratiam abunde et omne bonum.

Roma nostri nuntii rediere, et Dei gratia ex parte maxima nobis leta et prospera retulere. Mandant etiam nobis nostri fideles quod tempus habemus acceptabile, ut Romane sedi et reipublice consulamus. Quapropter necessario nostros principes conuocamus, ut inde, sicuti iustum est, eorum consilium et auxilium habeamus. Ad quod plurimum indigemus tue fidei presentia et tui consilii prudentia,  quoniam et te corde tenus diligimus, et tibi de omni honore nostro prout nobismetipsis indubitanter confidimus.

Confidenter igitur et intime rogamus tuam dilectionem, ut die ueneris post proximum festum S. Marie uenias ad nos Spiram, et ibi super his, tuo et aliorum nostrorum principum consilio, ad Dei honorem et regni et Christiane pacis statum tractabimus. Et hilariter facias hoc sciens, quod te cito dimittemus. Et [ob] hoc libenter tibi parceremus, nisi tam alti negotii nos urgeret instantia. Preterea mandamus tibi, ut mittas pro comite N. quem tibi commisimus, et eum nobis representes  . negligentia, eadem quidem, que et ceteris eiusdem concilii neglectoribus, uobis quoque iniuncta esset  sententia, scilicet uel diuini officii suspensio uel a communione corporis et sanguinis Dominici formidanda interdictio; nisi nostre petitionis diligentia hoc preuenisset, et eximia sanctitatis uestre reuerentia, ne id fieret, apud Ecclesiam promeruisset; quibus simul concurrentibus causis et cooperantibus hoc tandem obtinuimus, ne quid seueritatis uestra subiret dilectio, cuius hactenus in Ecclesia ualuisset deuotio. Dignum nimirum arbitratus sum, in omnibus honori uestro et reuerentie parcendum, et pro posse loco et tempori prouidere et consulere, cum sanctitatis uestre dilectio beata magno se deuote caritatis nobis obligauerit munere  .

De cetero, sicut in mandatum accepimus, denuntiamus ut ad concilium u. Kalendarum Augusti Fridislarie  a predicto legato celebrandum indubitanter ueniatis, ne et huius mandati neglector effectus, austerioris sententie decretum, mea petitione nil amplius preualente, uobis indicatis. Preterea ducem [Sueuie Fridericum] et confratrem eius, et G. [Godefridum comitem] Palatinum et reliquos complices eorum in predicto concilio excommunicatos noueritis. Litteras etiam nostras, rogamus ut fratribus nostris, Pragensi scilicet et Morauiensi episcopis dirigatis.





XuII. Adalberti ep. Moguntini ad Ottonem Bambergensem littere de eius absentia a synodo Coloniensi conquerentes. 

 Reuerentissimo Bambergensium episcopo, A. Moguntine sedis minister indignus, fraterne dilectionis et orationis inuiolabile pignus.

Quod proxime dominus Prenestinus Romane Ecclesie legatus nobis apostolica auctoritate denuntiauerat, nostra quoque diligentia per omnia Romane auctoritati subdita solertim impleuerat, denuntians et uobis sub eadem auctoritate et nostra, uti ad concilium Colonie celebrandum  uestra ueniret presentia. Sed quia nescio qua pretermissum fuerit



XuIII. S. Ottonis Bamberg. ep. littere fundationis pro monasterio Michelfeld. 
[Ex archiuo monasterii. Sed apud Bruschium corrupte.]


In nomine sancte et indiuidue Trinitatis OTTO diuina fauente clementia octauus sancte Babenbergensis Ecclesie episcopus.

Nouerit Christi fidelium uniuersitas, tam presentis eui quam etiam futuri, monasterium Sancti Ioannis euangeliste in loco, qui dicitur Micheluelt, nostro opere, nostro studio esse constructum. Recognoscant etiam, tam presentes quam futuri, quibus bonis ipsum locum cumulauerimus, de quibus  possessionibus fratribus illic in seruitio diuino excubantibus subsidia temporalis uite procurauimus, ut dum huius ueritatis testimonium multos assertores, multos testes habuerit, que a nostra humilitate statuta sunt, iugiter inconuulsa permaneant.

Sciant etiam omnes quod ipse locus, in quo monasterium constructum est, cum esset mansus ad ius nemoris pertinens, alio manso in Risehe [Reisach] episcopatui restitutus est. Per ambitum quidem monasterii lata spatia agrorum, pratorum, sed et nemoris partem usque ad uiam meridianam, que in transuersum silue porrecta est, et in occidentali ponte apud Seberc terminatur, ad ipsum monasterium tradidimus, et in hoc quieti monachorum consulentes. Preuidimus enim ineuitabile, ut uicinorum  querulosis litibus non grauarentur, si eorum possessiones alienis possessionibus arctarentur. Preterea de iure nemoris ad episcopatum pertinentis, uolente et rogante comite Berengero  cum conniuentia primatum cleri et populi Babenbergensis Ecclesie in usum monasterii et monachorum tanquam priuilegio beneficii hec transtulimus, in preterfluenti fluuio, qui dicitur Begenz ab eiusdem nominis uilla usque ad rupem, qui dicitur Gozenstein, piscationem propriam monasterio largiti sumus. Pascua animalium infra semitam, que a uilla Begenz directa uiam contingit ducentem uelden. A supradicto ponte concessione nostra libere ceduntur ligna ad edificiorum celleque usum, sparsim tamen, et ubi custodes nemoris monuerint ad focum uero  ligna, que trabilibus operibus apta non sunt, ubicunque potuerint inueniri, nisi in locis condensioribus et latibulis ferarum. Faciendis quoque alueolis apum ubique in nemore largam licentiam dedimus.

uille autem, quas ips. monasterio contulimus, iste sunt. Ipsa uilla Micheluelt, Heroltesruit, Nuseze, Ruchedorf, Widelwanch, Willeberc, item Heroitisruit, Churbendorf ex parte, Buchenbach cum parochia, uutenloch, Ruikersberg, Birche ex parte,  Sconenueld, Bucha ex parte, Benzenruit, cum Risehe, Huwenstein qui et Gernotestein dicitur, Sigehartisruit, Urbach, Uueloch, Pileinstein, Luzenbuche, Ebersberg, Friderichesruit, Perhartsruit, Sumerhawen, Namegast, Hophenahe ex parte, Franckenahe, Circhendorf ex parte, item Circhendorf ex parte, Artolfesprunnen, Hagenach, Godesendorf, Steinegewazzer ex parte, Rachenberc, Cimerberc, Igelsruit, Plez, Toberin, Iunruit, Gozemarsberg, Pernhach, Grune, predium Henphenuelt et parochiam cum fundo et omnibus pertinentiis suis, Swaigoltesruit ex parte, Otenberch, Snelharstesdorf, Welmesgeseze  .

Delegauit autem eas super altare sancti Ioannis uir illustrissimus comes Berengerus, quem eiusdem  loci aduocatum constitueramus. Affuerunt autem testes horum omnium Bucco de Culmen Meinhart de Parchstein, Wignandus Udelscalch, Wirnt de Wolferingen, Wignandus de Wolfesbach, et fratres eius Rapoto et Bruno, Merboto et Eppo de Ebermannesdorf, Rupertus de Bibra, Engelmar de Woldelspach et Alibero frater eius, Poppo de Sconeuelt, Baldewin de Restelbach, Eckenbertus de Tennelberc et fratres eius Poppo, Reinolt, uolcholt de Gelhendorf, Hertuinc de Bernruit, Rupertus de Stein, Marquart de Gunzendorf, Roho frater Ruperti  .

Igitur ut hec et alia que ipsi monasterio uel per nos collata sunt, uel postmodum a fidelibus Christi conferenda erunt, tam apostolico quam regio cum  priuilegio per nostram solertiam dato rata sint, et ut si quis eorum iniusta usurpatione quidquam Ecclesie subripuerit, uel priuilegia immutauerit, eterno anathemate percutiatur, et maiestatis reus habeatur, sigilli nostri impressione hanc chartam de his omnibus conscriptam signamus, ut in omne euum statuta nostra, Domino fauente, corroboremus.

Anno Dominice Incarnationis 1119, indict. XII, II Nonas Maii, actum feliciter. Amen.



XIX. Notitia de eadem fundatione, et collatione iuris parochialis.
[Ex eodem archiuo.]

Nouerit, tam nostre collegium etatis quam successio  totius posteritatis, qualiter Babenbergensis episcopus Otto cenobium Michelueldense in honore S. Ioannis euangeliste fundauerit, et per uarios reditus sumptibus suis quacunque quesitos pro posse ac nosse ditauerit. Qui etiam magne deuotionis affectum eidem loco exhibere cupiens, ut ab omnibus comprouincialibus liberius frequentaretur, contulit ei confessionis, communionis, baptismi et sepulture commoditatem secundum arbitrium abbatis, annuente Regelone parochiano ueldense.

Data in fundo eiusdem ecclesie Michelueldensis,  presentibus et aure tractis  his testibus, Eberhardo preposito et Egilberto maioris ecclesie decano, Sefrido capellano, Regilone, parochiano de uelden, Wernhero capellano et aliis quampluribus.

Anno Dominice Incarnationis 1120  , indictione XII, II Non. Maii, actum feliciter.



XX. Idem Otto parochiam Michelfeldensem erigit.
[Ex archiuo monasterii.]


Notum sit omnibus Christi fidelibus, tam presentibus quam futu ris, quantum utilitatis omnibus conferat, qui in edificandis monasteriis laborat. Et quia uoluntatis nostre est ut omnimodis quieti et prosperitati  Deo seruientium prouideamus, maxime tamen in illis locis decet nos eniti, ubi laboris nostri diligentia uel sumptuum necessaria aut prediorum subsidia constant. Inter cetera autem quoniam et Michelueldensis cenobii locus quasi quoddam insigne ad monimentum nostri laboris refulget, ob amorem ipsius quem Dominus iehsu Christus speciali prerogatiua castitatis dilectionis sue preconio fecerat dignum, eumdem locum ipsi specialiter dedicauimus. Quia autem propositi nostri est locum ipsum exaltare et amplificare in omnibus, ita uidelicet, ut tam presentibus quam superuenientibus in longinquum consulamus, ecclesiam S. Leonhardi, a quodam capellano nostro Heroldo nomine constructam ipsique monasterio adiacentem, auctoritate nostra  eidem monasterio tradidimus.

Ut autem ampliori dilectionis studio locus ipse frequentetur ab omnibus, statuimus ut omnium adiacentium uillarum populi, que et ipsius monasterii iuris sunt, in eadem ecclesia omnia Christiane fidei instituta ab eo, cui permiserit abbas, accipiant. Ad maiorem itaque firmitatem horum omnium, ne quis imposterum aduersarius hec infringere et infirmare conetur, banno firmamus, et sigilli nostr impressione signamus. Affuerunt autem testes horum omnium Heroldus canonicus maioris ecclesie, Wernherus de Erhinbach, Sefridus capellanus; ministeriales episcopi Ezzo de Burgelin, Stercher de Muchindorf, Eberhard de Lapide, Wolfram de Zudinruit, Hadmar de Dornhach, Heinricus de Churtinruit,  Hartwicus de Plez, Sigbot de Turndorf, Erchenbertus de Hanbach.

Anno Dominice Incarn. 1121, indict. XIu, uIII Idus Nouembris actum feliciter.





XXI. Adelberti II ep. Monguntini acres littere ad Ottonem ob eius absentiam a synodo. 

ADELBERTUS Dei gratia sancte Moguntine Ecclesie, licet indignus et humilis, minister, OTTONI dilecto et uenerabili fratri suo Babenbergensi episcopo,  fraternam in Domino dilectionem et orationes.

Fraternitatem uestram coram Deo et hominibus hactenus laudabiliter uixisse, et contra hereticos tempore huius schismatis plurimum desudasse pro Ecclesia, nulli pene dubium est. Quanto igitur zelum uestrum erga Deum et Ecclesiam feruentiorem dudum esse cognouimus, tanto magis nunc miramur, quod tamen salua fraterna caritate dicimus, uos Deo et Ecclesie minus deuotum existere, et quodammodo refrixisse, cum iam magnum ostium nobis apertum sit recuperande unitatis ecclesiastice, cum iam bonum certamen nostrum Domino cooperante peruenerit ad finem, et nunc quammaxime nobis et omnibus orthodoxis summopere satagendum sit,  ut quod dudum a nobis est incohatum bene, uotiuum in Dei nomine sortiatur effectum.

Dilectioni uestre pridem significauimus ut sancte apostolice sedis legato et fratribus nostris cepiscopis uestris, ac ceteris catholicis principibus in loco, qui dicitur Plefeld, occurrere uelletis, et Wirzeburgensis episcopi  una nobiscum interesse ordinationi. Ad quam utique prompto et alacri animo etiam non rogatus uenire debueratis, non solum quia cepiscopus, sed etiam quia conciuis uester est et iure propinquitatis ipsum quodammodo familiarius et specialius diligere debetis. Sed quia uenire neglexistis, dominus cardinalis usque ad satisfactionem a diuino officio ceteris consentientibus uos suspendere uoluit. Nos autem pro singulari amore et  reuerentia ueriti ne quid durius contra uos diffiniri deberet, uix obtinuimus.

Nunc itaque fraternitatem uestram rogamus, et ex auctoritate domini pape et apostolice sedis legati et nostra precipimus, ut uniuersali concilio in Nauitate sancte Dei Genitricis Moguntie  celebrando omni amputata occasione uestram exhibeatis presentiam, ut ibi et domini pape legationem cognoscatis, et de statu Ecclesie una nobiscum in commune consulatis. Si qui uero episcoporum huic sancto concilio interesse neglexerint, sciant se ex auctoritate domini pape et apostolice sedis legati et totius concilii synodali sententia, qua huiusmodi presumptores feriendi sunt modis omnibus subiacere.



XXII. S. Ottonis ep. Bamberg. charta fundationis monasterii Uraugiensis  . 


C. ego OTTO sola Dei omnipotentis gratia Sancte Babenbergensis Ecclesie humilis episcopus omnibus in Christo fidelibus cupio fore notum qualiter intuitu diuine contemplationis, in propitiationem peccatorum  meorum atque in memoriam Heinrici benigni quondam imperatoris cuius eleemosyne dispensatorem a Deo ordinatum me profiteor, nec non in remedium et salutem omnium successorum meorum, in loco illo, qui Uraugia nuncupatur, sancto Laurentio monasterium construere incepi, quod, annuente diuina gratia consummaui, consecraui, et in auxiliare patrocinium sanctorum dedicaui, bonis immobilibus dotaui, deinde etiam aliis emolumentis dilataui, quosdam Deo famulantes illuc congregaui, iis etiam et eorum in diuino obsequio successoribus pro perpetua sustentatione de necessariis prospexi, postmodum etiam auctoritate pontificali corroboraui.

Et quoniam anno Dominice Incarnationis 1108 episcopatus uero nostri anno uI, accedente imprimis  cleri nostri et aliorum fidelium nostrorum consensu simul et consilio, illud edificium inchoatum, anno quinto postmodo ad fastigia perductum, nec non in honorem sanctorum martyrum Laurentii et Georgii solemniter, ut predicitur, dedicatum, per manum Starcheri aduocati iuxta decentiam ditaui, ad reliquias etiam eorumdem sanctorum martyrum quasdam ecclesiolas, uillas, agros, siluas, pascua, aquas aquarumue decursus, uineas, homines, et alias prorsus omnes utilitates, que ad predictum castellum seu uero curtim hactenus pertinere uidebantur, delegaui, que inquam curtis quondam late celebrata, edificiis etiam et fortaliciis sic est constructa, quod Ernustus dux Orientalis Francie commorans in ualido castello ibidem, prout ex signis apparenter adhuc cognoscitur   cum suis familiaribus residentiam fecerit ibidem, cuius parentela usque modo nondum defecit.

Ne igitur hec traditio unquam a successoribus nostris pro damnosa, aut ab alia qualibet persona per inuidiam  impretiata pro iniqua quomodolibet reputari ualeat, sane nos illam curtem cum prediis suis attinentibus, quorum annui prouentus annuatim soli hoc tempore septem libras in reditibus exponere consueuerunt, multo meliore concambio restaurauimus. Siquidem castellum Albinstein cum omnibus pertinentiis suis magno labore comparatum, et curtem eidem proxime adiacentem, que Houestat dicitur, ecclesie nostre in  proprium inde contulimus et tradidimus; atque sic hoc concambium firma stipulatione, imo etiam scripti consensus apostolici et imperialis munimine fecimus corroborari. Insuper etiam propria quedam dona de stipendio nostro comparata eidem monasterio sine contradictione cuiuslibet hominis, communi suffragio iuris gentium attitulante delegauimus, atque pro sustentatione huius monastice congregationis perpetuo seruitio mancipauimus.

 Quapropter omnes nostri ordinis successores generatim et eorum quemlibet speciatim, per excelsum nomen Domini Zebaot, et per uirtutem eidem sancto Petro a Deo concessam, nec non et per uictoriam sanctorum Laurentii et Georgii humiliter exoramus, quatenus hnic nostre intentioni prorsus et omnimode se conformare, et eumdem locum paterna beniuolentia protegere, pauperibus etiam Christi inibi habitantibus manum auxiliarem patrocinii porrigere uelint, ut in iis omnibus fructum sempiterne retributionis ex hoc opere nobiscum participare mereantur id quod tribuere dignetur, cuius regnum et maiestas iugiter perennat a seculis in secula.

Testes huius sunt Euerhardus prepositus, Egilwardus decanus, Thammo [Thaimo] prepositus,  Udalricus custos, Dudo scholasticus, Ruschelin, uolmar, Heriman. Laici, Arnold de Cunstat et frater eius Werenzo Ratlac et filius eius Migger. Gundelacus de Obirsteineueld, Henricus de Weida, Adalbero de Wiselach, et alii quamplures.

Actum Babenbere anno Domini 1122, indictione Xu, regnante Heinrico iuniore.



XXIII. Ottonis episcopi traditio ad monasterium S. Michelis. 
[Ex diplomatario monasterii.]

In nomine sancte et indiuidue Trinitatis. Otto Dei gratia episcopus.

Quia facile res in obliuionem ducuntur, quorum origo nescitur, debet earum series litteris imprimi,  ne per succedentia tempora ipsarum memoria mentibus hominum possit elabi. Quapropter presentis charte pagina omnibus, tam presentibus quam futuris, significare uolumus qualiter predium in Altenholfeld de manu Adeloldi Walpotonis in ditionem nostram cesserit, uel in quos usus a nobis deputatum sit, ne per ignorantiam rei geste liceat cuiquam in posterum uel aliud hinc estimare, uel minus forsitan utiliter aliquid inde disponere. Udalricus Walpoto cum exigentibus culpis suis anathematis uinculo innodari meruisset, in breui exhinc sub ipsa excommunicatione presentem uitam finiuit: qui, cum adhuc uiueret, cum fratre suo Adeloldo disposuerat ut de bonis suis pro remedio anime sue ad cenobium Sancti Michelis in montem daretur predium  Damesdorf, ubi ecclesia sita est, atque molendinum cum aliis duobus mansis in Dalenuelt, ut post obitum suum sepulturam ibidem ipse consequeretur, et fratres deuotius in communicatione orationum et eleemosynarum suarum eius memoriam haberent.

Defunctus autem cum propter excommunicationis sententiam sepeliri non permitteretur, frater eius Adeloldus nos adiit, et accepto consilio predium Altenholfeld libero et absoluto iure possidendum nobis tradidit, quatenus et sibi beneficium fratris eidem mortuo fratri sepulturam soluto banni uinculo impetraret. Obtinuit ergo quod uoluit, sed a monasterio  Sancti Michelis oblationem, quam frater disposuerat, subtrahere sibi retinuit. Nos autem predium nobis traditum possessiuo iure sub potestatem et dominium nostrum redegimus, et habita postmodum deliberatione ad altare Sancti Michelis sine omni contradictione donauimus, ut lumen unum continuum perpetuo exinde habeatur ibi, ut et nobis lumen perenne Dominus cum sanctis suis concedere dignetur. Sane curam et defensionem ipsius allodii Walthero de Streitberg ea conditione commisimus, ut non aduocati iure sed defensoris pietate rusticis preemineat, nulla eos ui opprimendo aut iniqua exactione ledendo. Testes huius rei sunt Eberhardus prepositus, Egilbertus decanus, Udalricus custos, Tuto scholasticus, Reginboto comes, Storkerus  comes, Arnoldus de Chunstatt, Ezzo de Willhalmerstorf, Billinc de Memenstorf, et alii multi.





XXIu.  Callisti II PP. littere ad Ottonem Bamberg. ep. quibus monasteria ab ipso constructa confirmat. 

Callistus episcopus . . . uenerabili fratri Ottoni Babenbergensi episcopo S. et A. B.

Bonis fratrum nostrorum studiis non solum fauere, sed ad ea ipsorum etiam debemus animos incitare. Tuis igitur reuerendissime [al. carissime] et uenerabilis frater Otto Babenbergensis episcope, supplicationibus inclinati monasteria sancti Ioannis Baptiste in Regnisdorf, sancti Ioannis euangeliste in Michelinuelt,  Sancti Iacobi in Entisdorf, Sancti Laurentii martyris in urowa, Sancti Georgii martyris in Bruuiningen, que ipse propriis sumptibus construxisti, et Babenbergensi Ecclesie conferens apostolice sedis roborari munimine quesiuisti, in beati Petri eiusque Romane ecclesie protectione suscipimus contra prauorum hominum nequitiam defensanda, Statuimus enim ut possessiones, predia et omnia bona, que et fraternitas tua eisdem monasteriis diuini amoris intuitu contulit, queque aliorum fidelium iusta oblatione concessa sunt, aut in futurum iuste legaliterue acquiri uel offerri contigerit, firma eis et illibata Domino auctore permaneant. Ordinationes sane abbatum uel monachorum suorum a catholicis episcopis diecesanis accipiant. Rerum uero  ipsorum monasteriorum curam et administrationem in tua tuorumque successorum potestate manere censemus.

Nulli itaque hominum facultas sit eadem monasteria temere perturbare, aut eorum possessiones auferre uel ablatas retinere, minuere, uel temerariis uexationibus fatigare, sed. omnia integre conseruentur eorum, pro quorum sustentatione et gubernatione concessa sunt, usibus omnimodis profutura. Si qua igitur ecclesiastica secularisue persona etc.

Scriptum per manum Geruasii scriniarii regionarii et notarii sacri palatii.

Datum Laterani per manum Hugonis sancte Romane  Ecclesie subdiaconi, III non. April, indict. I, Incarn. Dnice an. 1123, pontificatus autem Dni Calixti sedi pp. anno quinto.



XXu. S. Ottonis Bamb. ep. epistola encyclica ad abbates et prepositos monasteriorum, que ipse aut fundauit aut restituit, quos ad officium suum exsequendum cohortatur. .

Otto Dei gratia Babebergensis Ecclesie minister humilis, uenerabili fratri Wulframo abbati cenobii S. Michelis, Wigando Tharisiensi, Baldewino Banzensi, Eggehardo Uraugiensi, Imbriconi Michelueldensi, Walchuno de Enthisdorf, Eriboni de Pruueningen, Friderico de Gengenbach, Eberhardo Scuturensi,  Ottoni Steinensi, Lingerio [seu Liugero] de Regenstorf, Ingramo de Arnolstein, preposito de Clunicken, preposito de Hosterhouen, et omnibus sub ipsis pie conuersantibus, salutem et perseuerantem in Dei uoluntate famulatum.

Cum primum cure pastoralis regimem, quamuis indigni, suscepimus, monasteria Ecclesie nostre subdita qualiter in monastica religione disposita essent, diligenter attendimus, sed omnia a discipline sue rigore nimis resoluta inuenimus. Quod moleste ferentes ac dispensationi nostre incautum existimantes, diu multumque laborauimus fusis ad Deum precibus, ut per diuinam prouidentiam, que in sui dispositione non fallitur, hoc mutaretur in melius. Tandem Deus uirtutum, cuius est totum quod est  optimum, uota respiciens humilium, in omnibus monasteriis nostris religionis prestitit augmentum, quia uos gregi suo pastores idoneos elegit, ac fratrum uestrorum numerum in sancta conuersatione multiplicauit; quod in uicino S. Michelis monte ostenditur, quia dum non plus quam uiginti fratres et eosdem sub tenui disciplina inuenimus, iam Deo gratias plus quam septuaginta ibi cernimus, absque his qui honeste conuersantur extrinsecus. Unde nos non mediocriter letificati omnes uos prelatos ac subditos in caritate sancta appellamus, omnium pedibus humiliati in Deo et propter Deum obsecrantes, ut digne ambuletis uocatione qua uocati estis, et religionis uestre ac spiritualis discipline rigorem alii succedentes aliis hereditario iure  in longitudinem dierum conseruetis.

In memoriam igitur tam salubris exhortationis addimus decretum nostre episcopalis confirmationis dirigendum, transcribendum, relegendum singulis monasteriis; monastice religionis spiritualem militiam Deo placitam, hominibus acceptam, celebrem angelis, terribilem hostibus, ut iam per omnia cenobia nostra sub auctoritate Spiritus sancti renouauimus, instituimus, sic deinceps integram illibatamque perseuerare, sancimus atque decernimus, commendantes eam sub testimonio Christi et Ecclesie uobis electis rectoribus ac dilectis fratribus, per  uos nichilominus commendandum omnibus uestris successoribus.

De cetero in nomine Domini uobis benedicimus; testis enim mihi est Deus quomodo cupiam omnes uos in Christi uisceribus. Amen  .





XXuI. Boleslai III Polonie ducis littere, quibus S. Ottonem Bamberg. ad conuersionem Pomeranie inuitat. 
[Anselmus Meiller in uita S. Ottonis, p. 106.]

Domino suo et Patri amantissimo Ottoni uenerabili episcopo, Bolezlaus dux Polonorum filialis obsequii humilem deuotionem.

Quia in diebus iuuentutis tue apud patrem meum  decentissima te honestate conuersatum memini, et nunc quoque Dominus tecum est, firmans te et benedicens tibi in omnibus uiis tuis, si tue non displicet dignitati, ueteres tecum renouare animo sedet amicitias, tuoque consilio simul et auxilio uti ad Dei gloriam promouendam ipsius gratia coadiuuante.

Nosti enim, ut arbitror, quomodo Pomeranorum cruda barbaries non mea quidem sed Dei uirtute humiliata sociari Ecclesie per baptismi lauacrum, seque admitti petiuit. Sed ecce per triennium laboro, quod nullum episcoporum uel sacerdotum idoneorum mihique affinium ad hoc opus inducere queo. Unde quia tua sanctitas ad omne opus bonum prompta et indefessa predicatur, rogamus, Pater amantissime,  non te pigeat, nostro comitante seruitio, pro Dei gloria tueque beatitudinis incremento id laboris assumere. Sed et ego tue paternitatis deuotus famulus impensas omnes et socios itinerum et lingue interpretes et coadiutores presbyteros, et quecunque necessaria fuerint, prebebo. Tu tantum, sanctissime Pater, uenire dignare.





XXuII. Callixtus II PP. omnia instituta S. Ottonis confirmat. 

Callixtus . . . uenerabili fratri Ottoni Babebergensi episcopo. . . .

Sanctorum Patrum preceptis et canonicis sanctionibus demonstratur, quod pradia et possessiones ecclesiarum, que uota fidelium, pretia peccatorum  et pauperum patrimonia non immerito nuncupantur, uendi uel alienari non debeant. Que enim diuine maiestatis obsequio et celestium secretorum usui sunt dicata, non decet in alienum ius redigi et in alterius seruitii formam transmutare. Nempe ut beati Symmachi uerbis loquamur, possessiones, quas unusquisque Ecclesie proprio dedit aut reliquit arbitrio, alienari quibuslibet titulis aut distractionibus uel sub quocunque argumento non patimur.

Ea propter nos tuis iustis postulationibus annuentes, mansos, qui episcopalis mense tue seruitio  dediti sunt, in eodem statu, in quo bene a te dispositi cognoscuntur, futuris temporibus permanere presentis scripti nostri confirmatione sancimus, statuentes ut nulli successorum tuorum uel alicui hominum liceat eos uendere, siue in laicorum beneficium tradere, aut in usus alios commutare; sed sicut a te dispositum est, de unoquoque predictorum mansorum denarius unus annis singulis Babebergensi Ecclesie pro anima imperatoris Henrici fundatoris eius ad concinnanda luminaria conferatur. Abbatias uero et regulares canonias per industriam tuam in religionis ordine stabilitas, et alia a te recte constituta nulli hominum facultas sit in posterum immutare. Si quis autem contra hanc nostram confirmationem uenire temerario ausu presumpserit,  excommunicationis uinculo subiaceat.

Data Laterani Idib. Aprilis, indictione secunda.



XXuIII.  Narratio de S. Ottonis Bamb. ep. apostolatu in Pomerania. 

Anno Dominice Incarnationis millesimo centesimo uicesimo quarto, indictione secunda, Callixto papa secundo Romane sedi presidente, Otto Dei gratia Babenbergensis Ecclesie octauus episcopus, igne diuini amoris succensus, et predicti apostolici auctoritate assensuque roboratus partes Pommeranorum paganorum cum quibusdam ciuitatibus terre Lutitie aggressus est, ut eos ab errore gentilitatis reuocaret, et ad uiam ueritatis agnitionemque Christi  filii Dei perduceret, quibus Domino opitulante conuersis et baptizatis ecclesias construxit et consecrauit.

Deinde iuxta SS. Patrum instituta hec eos seruare docuit, scilicet, ut sexta feria abstineant a carne et lacte more Christianorum, Dominico die uacent ab omni opere malo, et ad ecclesiam diuinum officium audituri ueniant, ibique orationibus studiosi insistant, solemnitates Sanctorum cum uigiliis secundum quod eis indicatum fuerit omni diligentia obseruent, sacrosanctam Quadragesimam ieiuniis, uigiliis, eleemosynis et orationibus diligentissime obseruare studeant, infantes suos in sancto Sabbato Pasche et Pentecostes cum candelis et cappa, que  dicitur uestis candida, et patrinis comitantibus ad baptismum deferant, eosque ueste innocentie indutos per singulos dies usque in diem octauam eiusdem Sabbati ad ecclesiam deferant, et celebrationi diuini officii interesse satagant.

Hoc etiam districta redargutione prohibuit ne filias suas necarent, nam hoc nefas maxime inter eos uigebat, ne etiam filios suos aut filias ad baptismum teneant, sed sibi patrinos querant, patrinis etiam fidem et amicitiam ut carnalibus parentibus seruent. Interdixit etiam ne quis commatrem suam ducat in uxorem, neque propriam cognatam suam  usque in sextam et septimam generationem, et unusquisque contentus sit una uxore, ne sepeliant mortuos Christianos inter paganos in siluis aut in campis, sed in cemeteriis, sicut mos est omnium Christianorum, ne fustes ad eorum sepulcra ponant, omnem ritum et prauitatem paganismi abiiciant, domos idolorum non construant, pythonissas non adeant, sortilegi non sint, ne quid etiam immundum comedant, non morticinum, non suffocatum, non idolothytum, neque sanguinem animalium; ne communicent paganis, ne cibum aut potum cum eis aut in uasculis eorum sumant, ne in his omnibus consuetudinem paganismi repetant.

Iniunxit etiam eis ut dum sani sint, ueniant ad sacerdotes Ecclesie, et confiteantur peccata sua;  in infirmitate autem uocent ad se presbyteros, ac pura confessione expiati corpus Domini accipiant. Instituit etiam ut de periuriis, de adulteriis, de homicidiis et ceteris de criminalibus secundum canonica instituta penitentiam agant, et in omni Christiana religione et obseruatione obedientes sint, et ut mulieres post partum ad ecclesiam ueniant, et benedictionem a sacerdote, ut mos est, accipiant.



XXIX. S. Otto confirmat donationem Michelfeldensi cenobio factam. 
[Ex archiuo monasterii.]

Notum sit omnibus scire uolentibus, qualiter Karolus de Smalenahe super altare Sancti Ioannis  euangeliste Michelfeldensi cenobio mansum cum molendino in quodam municipio See nuncupato, quod allodium, quia ipse primus inter laicos hunc locum dotauit, sibique sepulturam inibi procurauit, banni obligatione Otto episcopus Bambergensis eidem cenobio stabiliuit, sigillique sui impressione muniuit ipsa die qua ipsum per se corpus illius inibi sepulture tradidit  . Huius rei testes sunt Ezzo de Burgeline, Starcher de Mutechendorf, Wolfram de Zudenruit, Hademar de Dornbach, Sigeboto de Turndorf, Erchenbrecht de Hannebach, Gelphrad de Chungesteine.



XXX. Littere quorumdam episcoporum et principum, quibus S. Ottonem ad nouum regem Heinrico substituendum inuitant. 


Adalbertus Moguntinus, Fridericus Coloniensis, Udalricus Constantiensis, Bucco Wormatiensis, Arnoldus Spirensis per Dei misericordiam archiepiscopi et episcopi; Udalricus Fuldensis abbas; Henricus quoque dux [Bauarie], Fridericus dux [Sueuie], Godefridus Palatinus comes, Berengerus comes de Sulzbach, et ceteri utriusque professionis principes, qui exsequiis imperatoris intererant, uenerabili fratri Ottoni episcopo, hinc fraternas in Christo  orationes, inde fidelissimum deuote seruitutis obsequium.

Postquam domnus imperator uiam uniuerse carnis ingressus est, et nos exsequias eius cum iusta deuotione et reuerentia compleuimus, ipse ordo rei et temporis qualitas exigere uidebatur ut de statu et pace regni aliquid conferremus, si non abesset presentie uestre consilium et aliorum principum, tanto negotio utile et pernecessarium. Quam exspectare quia graue erat et difficile, sedit omnium nostrum sententia, si uestre tantum non displicet concordie, curiam in festo beati Bartholomei apud Moguntiam celebrare, et ibidem conuenientibus principibus de statu et successore regni ac negotiis necessariis, prout Spiritus sanctus aspirauerit, ordinare   .

Nullum tamen preiudicium deliberationi et uoluntati uestre facientes, nichil nobis singulare ac priuatum in hac re usurpamus, quin potius discretioni uestre hoc apprime intimatum esse cupimus, quatenus memor oppressionis, qua Ecclesia cum uniuerso regno usque modo laborauit, dispositionis diuine prouidentiam inuocetis, ut in substitutione alterius persone sic Ecclesie sue et regno prouideat, quod tanto seruitutis iugo amodo careat, et suis legibus uti liceat, nosque omnes cum subiecta plebe temporali perfruamur tranquillitate. Contestamur etiam dilectionem uestram, ut pacem credito uobis celitus populo infra prescriptum curie terminum et ultra ad quatuor hebdomades ordinetis,  quatenus omnibus tutior fiat concursus ac reditus, et ut curialiter, more uidelicet antiquorum principum, cum propria impensa neminem pauperum ledentes conueniatis.





XXXI. Adalberti Moguntini littere, quibus Ottonem Bamb. ad synodum uocat. 

ADELBERTUS sancte Moguntine ecclesie humilis minister et apostolice sedis legatus, uenerabili et in Christo dilecto fratri et cepiscopo, domno OTTONI, salutem et obsequium fraterne dilectionis.

Tribulationes et destructiones Herbipolensis Ecclesie que et quante sint, quandiu durauerint, iam dudum discretioni uestre innotuit, que usque adeo  multiplicate sunt, nisi in breui eis prouideat omnipotens et misericors Dominus, quod in proximo Ecclesia illa omnimodis annichilabitur. Unde si facultas suppeteret, uestre fraternitatis presentiam et  consilium potissimum desideraremus conuenire, et de ipsius reformanda pace et religione, quantum diuina misericordia concedet, sollicitius pertractare.

Siquidem fratrum, qui nobiscum sunt, et quos presentialiter uel per litteras nostras conuenire potuimus, tale est consilium. Quoniam uenerabilis frater et cepiscopus noster Rogerus  uiam uniuerse carnis ingressus est, in hoc Ecclesie illi prouideamus, ut promouendo fratrem illum Gebehardum dispersa illius Ecclesie dispensatorie potius recolligamus, quam alium super imponendo grauiter quidem dispersa funditus exstirpare permittamus.

Quocirca fraterna uos commonemus caritate, ut presentiam uestram conuentui fratrum nostrorum,  quos in idipsum conuocauimus, in proximo festo B. Luce  uelitis representare, uel si id minime ualueritis, adimplere consilio quod Spiritus sanctus uobis dictauerit, consensus uestri litteras non differatis transmittere. ualete, et in orationibus uestris nostri memoriam facite  .



XXXII. Ottonis ep. Bamberg. littere de restauratione monasterii Banthensis. 
[Ex archiuo Banth. et uinar.]

C. In nomine sancte et indiuidue Trinitatis, Otto humilis sancte Babenbergensis Ecclesie episcopus octauus. Quia summus et essentialiter bonus pastor curam sancti ouilis sui committere dignatus  est humilitati nostre, peruigili corde debemus amare, fouere et augere profectum spiritualis uite, et in hoc ipsum uota fidelium uerbo et exemplo informare et adiuuare. Ecclesiam igitur monastice professionis, quam in Bantzensi castro fundauit et edificauit felicis memorie Alberad comitissa  pro redemptione anime sue et omnium suorum, et domino meo beato Petro in hoc Babenbergensi loco cum omnibus prediis suis per manum mundiburdi sui Hermanni marchionis delegauit, negligentia prelatorum suorum spiritualibus et temporalibus bonis desolatam paterna gratia respeximus, eamque innouare et in ecclesiasticum statum erigere omnimodis intendimus. Et ne in uacuum  denuo curreret intentio bone uoluntatis nostre, Baldewinum uirum probabilem et omnibus bonis conuenientem abbatem inibi ordinauimus, adiunctis ei uiris fidelibus et religiosis. Ipsam uero ecclesiam anno Dominice Incarnationis millesimo centesimo  decimo quarto, indictione septima, undecimo Kalendas Octobris solemniter dedicauimus in honore beati Petri principis apostolorum et magni pretiosique martyris Dionysii.

Ipsa die secundum tenorem testamenti sui et fidem antique traditionis, consilio et testimonio piorum et ministerialium nostrorum, eidem Ecclesie omnia bona sua computauimus, assignauimus et confirmauimus, uidelicet Muggeburg cum omnibus pertinentiis suis, mobilibus et immobilibus, uillis, pratis, siluis, pascuis, uiis et inuiis, exitibus et reditibus, et totum Bantzgowe quod inter Itesam et Moyam situm est, cum uillis, siluis et terminis suis, exceptis prediis et beneficiis ministerialium, et excepto monte Stekkiltze et predio Grodeze cum pertinentiis suis,  et foresto Bantzensi, in quo tamen habet abbas eiusdem loci cedendi et pascendi liberam facultatem. Quecunque igitur bona ipsius ecclesie infra terminos Muggeburgensis predii uel in aliqua parte possessionis eius iniustis beneficiis, imo predatoriis permissionibus aliqua occasione uel ingenio a ministerialibus nostris uel ab aliis hominibus usurpata et distracta fuerunt, solerti cura et frequentibus expensis ei recognosci et restitui effecimus, omnemque possessionem eius uel in locis descriptis uel in uolckaba et in Cloden, uel ubicunque sitam, utpote sortem Domini, diuino banno ab aliorum inuasione muniuimus.

Succedente quoque tempore considerantes, prefatum  montem Stekkiltze importunis et malis hominibus in presidium uesanie sue congruentem, prospicientes future securitati sub priuilegio et testibus idoneis ipsi ecclesie in perpetuam possessionem redonauimus anno Dominice Incarnationis millesimo centesimo uigesimo septimo, indictione quinta, regnante gloriosissimo imperatore Lothario. Huius rei testes sunt Eberhardus prepositus maior, Egilbertus decanus, Tuto magister scholarum, Eberhardus, Uodalricus, Reginboto comes, Stercker comes, Babo, Thiemo, Arnolt, Starker, Luipolt, Liupolt et alii multi de clero et populo. Hoc autem pactum cum abbate stabiliter iniuimus, ut neque per eum neque per aliquem successorum eius uenditione, concambio uel beneficio in aliam transeat  personam. Ipsi quoque et successoribus eius auctoritate Dei et nostra hoc mandatum et consilium dedimus, ut de prediis in presentiarum habitis, uel in futuro ex oblatione fidelium uel aliquo euentu acquirendis nulli beneficium concedatur, nisi ratione maioris emolumenti, preter hereditaria beneficia fidelium suorum, que etiam pro opportunitate persone et temporis redimere et expedire laborent.

His ita compositis cum eadem plantatio fidelium Christi nostra opera et industria abbatis sui diuinis et humanis proficeret incrementis, annua aduocatorum seruitia, que ex paterna hereditate illis statuta dicebantur de fratrum cellario, non sine magno familiaris rei detrimento persoluebantur. Quapropter  petente ipso uenerabili abbate a comite Rapotone, qui eo tempore aduocatus eius erat, hoc obtinuimus, ut omne ius suum, quod sibi de ipsa abbatia deberi affirmabat, in manus nostras remitteret, et hoc ei in stabile beneficium concessimus, ut annuatim duo talenta ab eiusdem loci abbate pro debito totius seruitii ipsi eiusque heredibus persoluantur. Hec omnia successoribus et filiis nostris in perpetuum memoriale insinuamus et commendamus, ut sciant et recogitent quod pro fide et merito fundatorum suorum exemplo nostre humilitatis Bantzensi Ecclesie debeant prodesse et preesse speciali gratia, saluo priuilegio libertatis eius in canonica electione prelati sui.

Et ut hec omnia rata et inuiolata permaneant, et  ea nemo temerarius infringat, chartam hanc inde iussimus conscribi et sigillo nostro reborari, anathematizantes et banno episcopali obligantes omnes qui in ea traditorum uel confirmatorum uiolatores exstiterint. Conuentionis autem nostre cum aduocato hi testes sunt, Egilbertus decanus, Tuto magister scholarum, Uodalricus custos, Gerunck decanus de Tuirstat, Stercker comes, Reginboto comes, Helmrich, Adelbero, Poppo, Diepolt, Arnolt, Rinmunt, Gotefrit, et alii multi de clero et populo Babenbergensi.





XXXIII. Wigandi Tharisiensis abbatis littere, quibus S. Ottonem ad reditum e Pomerania hortatur. 

 Domino et Patri carissimo pio Ottoni, episcopo ac gentis Pomeranie apostolo, Wigandus Tharisiensis cenobii prouisor indignus, dignum in omnibus seruitium et orationum spirituale debitum.

Benedictus Deus, Pater misericordiarum, Pater luminum, qui ex utero formans uos seruum sibi dedit in lucem gentium, ut salus eius in extremis terre per uos annuntiaretur, ac lumine fidei tenebrosa gentilium corda irradiarentur. Unde mater Ecclesia nouo filiorum augmento digne letatur, dum per ministerium uestrum multa millia barbare nationis sacro baptismate renascuntur, et abiecta idolorum cultura, destructis delubris, reedificatis ecclesiis uerus Deus adoratur et colitur.

 Ergo post Euangelium alienis annuntiatum, post tanti ministerii opus consummatum, iam ad proprias oues reuertenti pastori grex omnis letabundus occurrit, clerus cum populo, ac singulari gaudio monachorum processio Patrem suum suscipit, concinens in iubilo cordis et uoce exsultationis: Reuertere, reuertere, Sunamitis, reuertere, reuertere ut intueamur te . Ego autem horum omnium minimus, sed fidei et dilectionis integritate nulli secundus, circa festum S. Mauritii in Saxoniam ueni, sperans optatissimum aduentum domini mei, ut primus susciperem, quem nouissimus deduxi. Sed redeunte nuntio uestro spe exspectationis mee frustratus, multum autem de certo reditu uestro letificatus, quod corporali presentia non  potui, in spiritu humilitatis dominum meum primus salutare studui, dicens non sono tantum oris, sed flagrantissimo etiam iubilo cordis:

Salue, magne Pater, dic libere, dic reuerenter,
   Dic rogo uersifice, inclite presul aue.
Exspectate redis populi spes, optio cleri,
   Digne dator legis, certa medela gregis.

Nolumus ergo uos ignorare, Pater sanctissime, quia ex quo recessistis, semper imminebat nobis dies angustie et tribulationis. Tyrannus enim Conradus  toto pene anno in castello Nurnbergensi moratus bona episcopatus sibi uicina deuastauit, de redditibus uestris frumentum ex parte abstulit, censum sibi persolui statuit, uillicum de Rustall bis captiuatum omnibus rebus suis dispoliauit. Insuper urbem Babenberg callida machinatione, ut fertur,  apprehendere studuit, sed Deo gratias iniquitas eius nequaquam preualuit. Ego enim et Conradus custos de dispensatione nobis credita solliciti, ciuitati presidia et custodes cum ceteris fidelibus uestris deputauimus, militibus, prout opus erat, stipendia erogauimus, reliqua omnia que commisistis diligenter procurauimus.

Inter Hermannum et Fridericum maxima guerra habetur, insidie diuerse altrinsecus tenduntur, rapine rapinis, incendia incendiis redduntur; inter que uilla subiacens Lapidi Botonis [Botenstein] cum ecclesia combusta est. Fridericus quadam nocte munitionem Niestein cum militibus suis clam ingressus uiriliter agere cepit. Sed qui in arce erant, missis iaculis et iactis lapidibus unum de suis occiderunt,  plures uulnerauerunt, sicque infecto negotio uix cum suis omnibus euasit. Preterea per totam prouinciam multa mala grassantur, rapinis incendiis omnia uastantur. Ergo tot malis, tot miseriis, finem facere sperantes aduentum uestrum clamamus singuli, clamamus omnes: ueni, domine, ueni, festina, ne tardaueris, adueni desiderabilis, quem exspectabamus in tot tribulationum tenebris.

Reliquus rerum uestrarum status in Bauaria et Saxonia satis prospere agitur. De negotio autem mihi specialiter iniuncto paternitatem uestram scire uolo, quia cuprum ad septingentos et eo amplius centenarios comparauimus, ex quibus trecentos maxima difficultate usque Smalchalten perduximus, et iam uiribus exhausti manum auxilii uestri  ardenti desiderio prestolamur, ac exoptatissimum omni regno sanctitatis uestre reditum uix exspectamus.





XXXIu. Adalberti II ep. Mog. epistola ad Ottonem Bamb. de excommunicatione Conradi inuasoris regni a. 1127 facta. 

Adelbertus Dei gratia Moguntinus archiepiscopus et apostolice sedis legatus, uenerabili fratri Ottoni Babebergensi episcopo, salutem in Domino.

 Excommunicationem, quam communicato fratrum et principum consilio in inuasorem regni fecimus, iam dudum fraternitati uestre per litteras nostras significauimus. Sed quia dubitamus utrum ad uos peruenerint littere, audiuimus enim quod ecclesia uestra uelit eas ignorare, mittimus iterum presentes apices monentes, ut quod fecimus nos, et uos faciatis, et per omnes ecclesias uestras ipsum iniquitatis auctorem cum fautoribus suis a communione Christiana et omni diuino officio arceri precipiatis  .





XXXu. Conradi archiep. Salzburg. littere ad Ottonem et canonicos Bambergenses de eorum decano in patriarcham Aquileiensem electo. (Anno 1128.

 uenerabili fratri O.[TTONI] Babenbergensis Ecclesie episcopo, C. [ONRADUS] Salzburgensis Ecclesie Dei gratia humilis minister, deuote orationis affectum ac seruituis obsequium.

Electo Aquileiensi Ecclesie in episcopalis fastigii dignitatem decano uestro, fratre nostro et consacerdote dignissimo, eliminatam fuisse ueterum spurcitierum, que longo illic tempore dominata fuerat, credebamus feditatem, cum abiecta indigna satis omni ecclesiastico regimini persona, clerum et populum uidimus tam honeste atque canonice de alterius substitutione cogitare, talemque uirum mirabili unanimitate elegisse, cuius persona, scientia et uita uere nobis idoneum representarent episcopum. In illius siquidem uirtute Babenbergensis  decoratur et honoratur Ecclesia, in quam rursus eum necesse fuerit fiducialius spem ponere, uirtutis et discipline fructus inueniri non dubitamus, cuius primitias tam dulces in hoc uiro pregustauimus.

uerum, ut apparet, nondum impleta sunt peccata Aquileiensium, qui eadem perfidia, quam contra illum Gerardum [al. Richardum] stirpem inutilem exercebant prius ob illius nequitiam, nunc contra istum canonice electum, ideoque merito suscipiendum, semper insani et perfidi tumultuantur ob eius probitatem omnibus amplectendam, ut illud, quod mali bonum elegerunt, non suum, sed Dei fuisse ostendant, et per hoc quod innocentem persequuntur, propositum suum sui similem eligendi  fuisse euidentissimum faciant. Quorum malitiam et quantum oportuit patienter sustinens, et quantum potuit pro tempore leniter arguens, ac deinde negata sibi a clericis obedientia honesta occasione prudenter declinans, egregie uirtutis et modestie exhibuit documentum, et transgressoribus digne confusionis intulit opprobrium.

Nunc itaque absentiam eius, si recederet, equanimiter ferre non ualentes, apud nos manere rogauimus, quousque castigata furentium insolentia electum suum recognoscerent, et debita reuerentia reposcerent. Sed metuentem, ne fama sua propter  uicinitatem locorum aliquid suspicionis ex hac re pateretur, eum tenere non potuimus, uirtutum suarum apud nos depositum seruantes in pace dimisimus, obsecrantes uos, tam pro antiqua amicitia quam pro adepta sibi et nobis honoris gloria, diligere eum ut fratrem, honorare eum ut electum pontificem, seruare ut necessarium hominem, in quo nichil preter pietatem inuenimus et honestatem, quem etiam denuo in opus, ad quod assumptus est, restitui necesse erit.


Eiusdem littere ad canonicos Bambergenses.

C. Saltzburgensis Ecclesie Dei gratia, si quid est, fratribus omnibus Babenbergensis canonice orationem cum dilectione, omne bonum cum salute.

Succisa in Aquilegensi Ecclesia arbore, que inutiliter  terram occupabat, estuantibus nobis, ne similem uel certe nequiorem uacanti sedi improbitas clericorum adduceret, repente nobis uir probitate conspicuus, omnium honore dignissimus sacerdotalem infulam suscepturus dominus et frater noster E. [GILBERTUS] decanus uester producitur, cuius uirtute atque in bonis artibus exercitata prudentia omnem nostram anxietatem expulsam esse gratularemur. In quo, ut uerum fateamur, Ecclesie uestre honor plurimum sublimatur, in qua tam utilis tam egregia persona nutrita cognoscitur. Unde quia nichil in eo nisi quod ecclesiasticam personam deceat, bonos delectet et malos offendat, experti sumus honestatem seculi, pietatem Dei, per que etiam Aquilegiensium displicuit oculis, iure dignum est, ut  a uobis atque omnibus ecclesie filiis honoretur et diligatur pro magno probitatis eius testimonio, quod malis displicuit. Displicuisse tantum malis, ait beatus Gregorius, magna bonorum commendatio est.



XXXuI. S. Otto Bamb. ad concilium Herbipolense inuitatur pro Innocentio papa recipiendo. 

In Christo plurimum dilecto fratri Ottoni Bambergensis Ecclesie uenerabili episcopo, frater Gualterius Rauennatis Ecclesie humilis minister, et frater Gerhardus sancte Romane Ecclesie cardinalis, apostolice sedis legati salutem et omne bonum.

 Fraternitati uestre notum esse credimus quod dominus noster papa Innocentius cum litteris suis misit nos et ad regem et ad regni principes, qui cum amore et honore nos recepit, sed responsionem suam ad consilium principum distulit, inter quos fraternitatem uestram primam aut inter primos pro seruitio Ecclesie ad curiam festinasse credidimus, quippe quem inter reliquos episcopos regni Teutonici mater nostra Romana Ecclesia quadam prerogatiua dilexit et tanquam specialem filium creans propriis manibus benedixit. Rogamus itaque dilectionem uestram, et in ea fide et deuotione, quam matri uestre Romane Ecclesie debetis mandamus, ut omni occasione et excusatione remota quantocius ad nos ueniatis, et in causa Ecclesie tanquam  fidelis et catholicus nobis assistendo legationem domini pape cum litteris suis una cum aliis fratribus recipiatis et obaudiatis.





XXXuII. Lotharii regis inuitatio.

Lotharius Dei gratia Rom. rex Ottoni dilecto fidelique suo Babenbergensi episcopo, gratiam suam et omne bonum.

Propter instans et ualde necessarium Ecclesie et regni negotium Wirtzburch gratia Spiritus sancti tractandum, de infirmitate tua, que aduentum tuum ad nos tardauit, dolemus, quia prudentie tue discretione ac consilio ad opus Ecclesie et regni potissimum nunc indigemus. uerum quia uirtus in infirmitate perficitur, in ea caritate, quam Ecclesie, pro  qua Dei gratia semper deuote laborasti, debes, commonemus te et quam intime rogamus, ut si alio uehiculo non possis, nauigio saltem ad nos et ad conuentum uenerabilium confratrum et cepiscoporum tuorum Wirtzburch una nobiscum aduentum tuum desiderabilem prestolantium uenire properes. uale.



XXXuIII. S. Ottonis Bamb. littere fundationis monasterii Heilsbronn. 

C. In nomine sancte et indiuidue Trinitatis. OTTO sancte Babenbergensis Ecclesie gratia Dei episcopus, uniuersis Christi fidelibus.

Quia subsidia temporalis uite a Christo Redemptore  nostro nos accepisse recolimus, indignum est, si non etiam ad laudem et gloriam eiusdem Redemptoris nostri que possumus bona operemur. Quapropter uniuersorum notitie patere uolumus, qualiter nos predium apud Halesprunnem ab Adelberto comite et a fratre suo Chunardo atque a tribus sororibus suis digno pretio comparauimus, idque beato Petro in Babenbergensi Ecclesia, cui auctore Deo deseruimus, per manum Adelberonis de Tagestetten donauimus. Ut autem in predicto loco desiderii nostri adiuuante Domino compleretur effectus, quo scilicet monastice religionis ordinem inibi institueremus, basilicam ibi in honore beate Marie uirginis cum claustralibus officinis exstruximus,  conuocatisque illic fratribus, ac ordinato eis spirituali patre locum ipsum in nomen abbatie promouimus. Dedimus quoque eidem cenobio per manum Wignandi de Beerbach in usus fratrum predium apud Adelstorf, quod a quodam Dieterico et a sorore eius ac Eberhardo, nec non et ab Irmingarda et a liberis eorum CXCu marcis comparauimus. Item Halesprunnem, Witramdorf, Erlehe, Obpendorf, uelsendorf, Pecemannesdorf. Hec igitur bona prefato monasterio presentis scripture pagina roboramus, statuentes ut quascunque possessiones, quecunque bona idem cenobium inpresentiarum iuste et legitime possidet, aut in futurum concessione pontificum, liberalitate regum uel principum, oblatione fidelium seu aliis iustis modis, prestante Domino  poterit adipisci, firma in perpetuum et illibata eidem monasterio et fratribus inibi Deo seruientibus permaneant.

Sane aduocatum eidem cenobio nullum specialiter designamus, sed aduocatum altaris Beati Petri principalis ecclesie, eiusdem cenobii defensorem esse sancimus. Decernimus ergo ut nulli omnino hominum liceat locum ipsum temere perturbare, aut eius possessiones auferre, uel ablatas retinere, uel temerariis uexationibus fatigare, sed omnia integra conseruentur fratrum ibidem Domino famulantium usibus profutura. Si quis autem huic nostre constitutioni temerario ausu contraire tentauerit, si commonitus reatum suum non correxerit, sciat se banni nostri uinculo ligatum et cum hac  catena ad tribunal eterni iudicis pertrahendum. Cunctis autem eidem loco sua iura seruantibus sit pax Domini nostri Iesu Christi et perpetua cum electis Dei cohabitatio concedatur in regno celesti.

Huius rei testes sunt hi: Adelberto de Tagestetten, Adelberecht de Dahspach, Fridericus de Hergoltispach, Heinrich, Eberhart, Megingoz de Otlohesdorf, Otnant de Esenowa, Ezzo de Burgelin, Uro de Willehalmisdorf, Gernot et filius eius, Rudolf de Putendorf, Macelin et Berhtolt de Husen, Wolfram de Stetebach, Chunrat de Nuisaze, Dietmar de Hohenekke, Egino de Chrigenbrunnen. De canonicis uero Egilbertus decanus, Chunradus custos, Dietpertus, Udalricus longus, uolmarus, Sefridus  et alii multi.

Anno Dominice Incarnationis 1132, indictione X, regnante imperatore Lothario, actum Babenberch feliciter.



XXXIX.  S. Otto cenobio S. Michelis capellam seu cellam S. Fidis donat. Anno 1137, Maii 25.

In nomine sancte et indiuidue Trinitatis. OTTO, diuina dispensante clementia, octauus Babenbergensis episcopus.

Quia facile in obliuionem res ducitur, cuius causa nescitur, debet rerum gestarum series litteris imprimi, ne a succedentium memoria possit elabi. Proinde uniuersorum notitie patere uolumus  qualiter nos diuini amoris instinctu cellam in occidentali parte montis beati archangeli Michelis in honore Domini et Beate Fidis uirginis construximus, eamque cum omnibus appenditiis suis cenobio S. Michelis donauimus, uolentes utique in hoc utrique loco consulere, quatenus uni prestaretur obsequium, nec alteri necessitatis sue deesset solatium. A uenerabili quoque Hermanno abbate et reliquis fratribus predicti cenobii hoc obtinuimus, atque ab eis perpetuo firmatum est, ut septem fratres et duos conuersos eidem celle dimittant, qui in eadem cella quotidianas circa diuinum obsequium  excubias agant, et propriis utilitatibus tam foris quam intus inseruiant.

Ad quorum sustentationem hec predia eidem loco contulimus: uellendorf, Tragamusil, Gissital, que una cum ecclesia ac mancipiis ac molendino comparauimus a Richperto de Saxonia octoginta marcis, et Gebehardo comiti de Sulzbach defensanda commisimus. Item Silwiz et Grunowa que emimus a Luitpoldo de Kirchendorf, simul cum ministeriali quodam nomine Bertolfo, qui de ipso allodio duos mansos in beneficium habet, qui scilicet mansi post obitum eiusdem Bertolfi ad S. Fidem sicut et cetera pertinebunt, eo quod filios non de consociali sed de externa habeat uxore. Ipsa bona Bertolfo comiti de Blassenberg sub mundiburdio  commendauimus. Item predium apud Chemtmerice, quod postea commutauimus cum Klucowa et Kumele et Dornowa et Bucha et Reuit et Streitruit, ac manso uno apud Goren, que partim (a Regnibotone comite de Giche et ab Eberhardo ministeriali nostro digno pretio acquisiuimus [, partim ab Eckeberto de Saxonia quadraginta marcis emimus, et insuper uxori eius Berthe ac filie eius beneficium, quod ab Ecclesia nostra idem Eckbertus habuerat, concessimus, quorum scilicet bonorum Popo comes aduocatus est. Item predium ac beneficium cuiusdam Thiemonis apud Alren et Eppental et Timenreut, quod ab ipso Thiemone et ab heredibus suis quadraginta quinque marcis redemimus. Dedimus preterea eidem celle S. Fidis hospitale  S. Gertrudis, quod est ex altera parte fluminis cum prediis suis Mirinhule, et Potechendorf, quod utrumque accepimus ab Hermanno de Bramberch pro beneficio fratris sui Stephani, ipsorumque bonorum aduocatiam idem Hermannus habet. Item apud Schlurispach XuI mansos una cum ecclesia et dote eius ac molendino, quod Ratpotoni comiti tuendum commisimus. Ipsum est allodium, quod nobis Sigeboto Wundingesaze dedit pro aduocatia Holueld et pro beneficio, quod habuit Waldo maritus sororis eius preter Utzingen, et Wunckendorf, que et ipsa ad idem hospitale donauimus, e quibus Uzingen Arnoldo de Chunstat, Wunckendorf Friderico de Luitenbach defensandum commisimus, statuentes  tam de his quam de prenominatis prediis quotidie ad ipsum hospitale sex denarios dari, quibus alantur aduenientes peregrini.

Sane aduocatias omnium predictorum bonorum prenominatis personis sub tali conditione concessimus, ut per semetipsos sine subaduocatis eas administrent. Placitum uero cum colonis nequaquam ponant, nisi aut de percussura, aut de furto, aut de irrupto agrorum limite, uel certe si accersiantur a preposito uel priore. Quinque dies in anno quilibet rusticus suo operatur aduocato. Dedimus autem eamdem cellam predicto S. Michelis cenobio cum omni iustitia ad se pertinente, hoc est utriusque  sexus mancipiis, ecclesiis, uillis, edificiis, areis, exitibus et redditibus, agris cultis et incultis, quesitis et inquirendis, pratis, pascuis, uiis, et inuiis, aquis aquarumue decursibus, molis, molendinis, piscationibus, siluis, uenationibus, ac cum omni utilitate, que ullo modo inde prouenire poterit, statuentes ut nulli deinceps persone facultas sit ipsam cellam cum quibuslibet pertinentiis suis occasione qualibet ab eiusdem cenobii iurisdictione subtrahere. Fratribus autem in ipsa cella habitantibus de bonis sancti Michelis ab abbate obtinuimus in circuitu ipsius celle de cultis et incultis circiter XXX iugera ad faciendos hortos et pomaria siue alia utilitati sue necessaria.

Nulli ergo temerare liceat que a nobis pro diuini  nominis honore sunt disposita. Maneant humilitatis nostre statuta omni euo inconuulsa, nulli successorum nostrorum pontificum ea uiolare sit licitum, pro quorum custoditione premium debet sperare perpetuum: de cuius pietate confidimus, ut ea, que ministrantium Deo usibus a nobis pro eius sunt amore collata, augeat potius quam minuat. Si quis autem contra hec uenire tentauerit, ipse peccabit, admonitusque si reatum suum digna emendatione non correxerit, penas delicti sui in iudicio Domini sustinebit. Cunctis autem eidem celle iusta seruantibus eique de suis largitionibus suffragium impertientibus sit pax Domini nostri Iesu Christi et eterna retributio in uita perenni. uerum ut hec sciantur a posteris, presentem chartam fecimus  inde conscribi, quam banno nostro roborantes sigilli quoque nostri impressione iussimus insigniri. Huius rei testes sunt Eberhardus prepositus, Egilbertus decanus, Conradus custos, Tuto scholasticus, Pero, Henricus, Udalricus, Sifridus, canonici; Hatho, Bernolt, Hartnit, Gerunch, Megindach et ceteri parochiani: Ratpoto comes, Walpoto, Adelber de Steina, Arnol de Cunstat et frater eius Wirnt, Heinrich de Hofstete, Pabo de Schonebrunnen, Hermannus Otgotz de Lizendorf, Pillunc de Mamesdorff et frater eius, Gundeloch, et alii multi.

Data et confirmata anno Dominice Incarnationis 1137  uIII Kalend. Iunii, feria III, in synodo  Babenbergensi in presentia cleri et populi.



XL. Alia eiusdem Ottonis donatio ad idem cenobium facta anno incerto.
[Ex eius diplomatario.]

In nomine------Otto sancte Babenbergensis Ecclesie solo nomine episcopus, Christi fidelibus perpetuam in Domino salutem.

Quia facile in contemptu res deducitur, cuius origo nescitur, debet rerum gestarum series litteris imprimi, ne a posterorum notitia possit elabi. Qua propter notum esse cupimus, tam futuris quam presentibus, qualiter uenerabilis noster Gotefridus presbyter S. Ratisbonensis Ecclesie predium apud  Sante iuxta Wacherode situm in comitatu Rapotonis comitis a quodam Nizone et ab heredibus eius Eggehardo et Ludeuico sedecim talentis emit, et in presentia nostri propria manu sub altare S. Michelis in monte Babenbergensi donauit, ea scilicet ratione ut, dum ipse uita presenti fungitur, in anniuersario matris sue fratribus inde seruiatur, post obitum uero suum agendus anniuersarius transeat ad ipsum. Sed et casulam nouam cum aurifrigio decenter ornatam, et albam cum stola et calice ipso die B. archangelo cum magna deuotione obtulit; uenerabilis uero abbas Hermannus una cum fratribus suis consortium plene fraternitatis sue eidem Gothefrido donauit, ut quidquid uni de fratribus uiuo uel defuncto impenditur, sibi perpetualiter  persoluatur. Ut autem de his nullus reddatur ambiguus, atque ut per succedentia tempora firma hec et inconuulsa permaneant, petitione fratrum presentem chartulam fecimus inde conscribi, quam et sigilli nostri impressione iussimus insigniri.



XLI. Fragmentum litterarum S. Ottonis Bamberg. ep. de fundatione cenobii uessera. 

In nomine sancte et indiuidue Trinitatis. OTTO, sancte Bambergensis Ecclesie episcopus Dei gratia.

Quia facile in contemptum res ducitur, cuius origo nescitur, debet ergo rerum gestarum series litteris imprimi, ne ad posteros memoria possit elabi.  Proinde notum esse cupimus tam futuris quam presentibus, qualiter Godebaldus comes de Honneberg cum uxore sua Luckharde et ex unanimi consensu heredum suorum pro amore Christi, et propter sancte uite perennitatem, quemdam proprietatis sue locum, qui a nomine cuiusdam fluminis uessera nomen accepit, manu emisit, et diuino seruitio assignauit, eumdemque regularium clericorum monasterio initians sub beate Marie uirginis patrocinio dedicari postulauit etc.



XLII. S. Ottonis ep. Bamberg. littere fundationis et confirmationis monasterii Ensdorff. 

In nomine------Ego OTTO, sancte Babenbergensis  Ecclesie octauus episcopus, omnibus Christi fidelibus.------

Notum esse cupimus omnibus Christi fidelibus, tam futuris quam presentibus, qualiter nos Domino cooperante in idipsum in episcopio Ratisbonensi iuxta uilsam in predio Palatini comitis Ottonis de Wittelinespahc ipsius rogatu consensu auxilio et consilio locum, cui Ensdorf nomen est inditum, in saluationem animarum prouidimus eligendum, construentes ibidem in honorem Dei omnipotentis et sancti Iacobi Apostoli monasterium secundum Regulam beati Benedicti degentium, in perpetuum fauente Dei misericordia inibi futurorum. Ut autem id firmius et stabilius  esse posset, predictus Otto Palatinus nostro consilio eumdem locum beato Petro mancipauit ea intentione et pactione, ut sub tanto mundiburdio ac defensione ab omni aduersariorum iniusta lesione protegi posset et defendi. Et reuera prudenti consilio ---------patefiat receptaculum.

Notificamus igitur nostris cunctisque fidelibus, quod eidem cenobio quedam predia delegauimus per manum aduocati, predicti scilicet Ottonis cum omni iure Baioarici ritus, et seruis Christi ibidem degentibus in uictu uestituque concessimus. Sunt igitur hec: Gigant, Gunemars, Gemundi, Lesan, Stresenhouen, Droschenreit, Mulendorf, Popenreut molendinum, Potensteine, Wihesteine, Fridrichesreut, Hasalahe, Schupphe, Chunesbac, Stettebahc,  Eschenbahc, Erlebahc, Sugast, Gotesfridesmale, Stadele, Chrandorf, Steinenla molendinum, Erlebahc, Iacobsreut cum molendino, nouum molendinum, pratum cum noualibus iuxta Iacobesreut. In nemore Nittenowe XXu, mansus, Rechart, Turne, in eodem predio IIII, molendina, Messenberge cum molendino, Eichaha, Hage, Sicenhouen, Drushingen, Houestetin, Uffheim, Pabenhouen. Ista uero predia Palatinus predictus eidem cenobio contradidit, predium in quo locus ipse fundatus est cum adiacenti curia Wilinbahc, Berengotesrewt cum uineis, Kelwelinc, Udelscalchesberc.

Anno Incarnationis Domini 1139, indict. II. Acta sunt hec anno Konradi III regis secundo, episcopatus uero domini Ottonis XXXII Babenberg feliciter.  Amen, amen, A.



XLIII. S. Ottonis Bamb. ordinatio de quibusdam decimis monasterio Ensdorfensi traditis. 

OTTO, sancte Babenbergensis Ecclesie solo nomine episcopus.

De decimis noualium ecclesie nostre in Ratisbonensi episcopatu sitorum, quas nos de eodem episcopatu iusto concambio redemptas cenobio beati Georgii Prüfeningen donauimus, quid postea actum sit, presentium ac futurorum notitie patere uolumus. Igitur cum fratres eiusdem cenobii ipsas decimas sine inquietudine possiderent, nullusque esset, qui eos in causa pulsaret, considerans uenerabilis  Aribo abbas eiusdem loci cum fratribus, quod iam multoties essent a familia Ratisbonensi super hac  questione grauati, et in futurum sibi prospicientes, utpote qui nollent tot inquietudinum ulterius sustinere molestias, nos supplices adierunt, et ut easdem decimas in usus nostros reciperemus instantissima prece postulabant. Quod nos facere omnino recusauimus, quippe qui easdem decimas duorum apostolicorum, Calixti scilicet ac Innocentii priuilegiis, nec non trium pontificum Ratisb. ecclesie Hartwici, Chunonis, Heinrici auctoritate roboratas eidem monasterio sciebamus.

Cum ergo in hoc nostrum inclinare non potuissent assensum, id communi consilio apud se diffinierunt, ut decimas illas omnino non tangerent, nullusque ut ut exiguam partem ex eis intra septa monasterii inferre ulla ratione presumeret. Quod ubi comperimus,  misimus ad eos uenerabiles fratres nostros Wignandum Tharisen, et Eberhardum Biburgensem, qui eis uice nostra fraterno corde suggererent, ut decimas quas nullus impeteret, iure quieto retentarent. Illi uero huic suggestioni a maximo usque ad minimum omnes contradixerunt, seque nunquam tali consilio parituros, uel de decimis illis unquam aliquid cenobio suo illaturos paribus uocibus affirmauerunt.

Tandem nos inito cum ecclesia nostra consilio iuxta tenorem petitionis eorum decimas illas, ne et nobis et illis perirent, ad manum nostram recepimus, easdemque aliis cenobiis diuisimus. In quarum diuisione dedimus cenobio beati Iacobi in Ensdorf coram subscriptis testibus usibus fratrum perpetuo  profuturas has decimas: In parochia Schlichten Sweikersrewt, Hemmensigile, Pappenberch, Pernrewt, Sigifridesrewt, Unterloch, Ronahe, Karmanfelden, Schefle, et aliarum trium uillularum in ipsum pertinentium. Testes fuerunt hi: Eberhardus prepositus, Egelwertus decanus, Ruzil prepositus, Cunrad custos, Tuto scholasticus, Udalricus longus, Starcker de Muttendechendorf, Ezzo, Gundeloch, Pillunc, Wilhalm, Rudolf, Chunrat camerarius, Eberhart cum aliis multis.





XLIu. Innocentius II papa confirmat religionem a S. Ottone in sua monasteria introductam. 

Innocentius, etc.

 Quoties illud, etc. uide in Innocentio II, infra, sub num. 353.


 Que sequuntur epistolas edidit Eccard, sed sine temporis nota, in Corpore historicorum medii eui, tom. II, pag. 329 et seqq.



XLu. Ad E. Scholasticum.


O[TTO], Dei gratia Babenbergensis Ecclesie episcopus, E. prepositus, A. decanus cum uniuersa congregatione S. Georgii, E. scholastice discipline uiro, paterne fraterneque dilectionis affectum.

 Quia morum tuorum qualitatem, uite conuersationem, liberalium studiorum maturitatem, cum adhuc nobiscum conuersareris, experimento didicimus, in te unanimiter intendimus, utque unus ex nobis fias inuitamus. Intelleximus enim illo tempore, cum esses apud nos, assiduum et fidelem laborem tuum  circa officium tibi commissum, ita ut facile notari posset quid nobis et Ecclesie nostre cuperes, et quidem constitutus super multa, cum admodo in paucis esse fidelis promitteres. Nos igitur destituti scholarum magisterio, a te pro antiqua familiaritate impetratum mittimus, ut probatio tue dilectionis fiat exhibitio operis. Rogamus et ut facilem te super hac re prebeas, et in breui ad nos uenire nullo modo differas. Si quid uero huic obstat festinationi, hunc certum tibi prescribimus terminum, ut in ieiunio Septembris procul dubio nobis Moguntie occurras.



XLuI. Ad *** cardinalem.

Romane sedis dignissimo cardinali, O[TTO]. Dei gratia Bambergensis electus, utriusque hominis  deuotissimos conatus.

Cum diuino preditus ingenio cardo sis et munimen sancte matris Ecclesie, beatos nos fore reputamus, quod in tanto rerum discrimine sanctitatis tue consulere possimus auctoritatem. Notum sit ergo caritati tue nos a domino apostolico paterne consolationis accepisse litteras, quarum exemplar idcirco tibi subscribere curauimus, ut eo fiducialius nostris ualeas condescendere precationibus. Flagitamus itaque obnoxius, ut perspecta accuratius clausula, qua iubemur consulere metropolitanum, ut officii sui debitum prosequatur, liberum et auctoritati tue condignum nobis suppedites consilium. Non enim es immemor precepti domini apostolici per te metropolitano iniuncti, uidelicet ut a  consecratione episcoporum contineat manus. Quocirca, petere nos consecrationem, ubi certi sumus non posse consequi, res est friuola et uanitati simillima. Succurrat ergo nobis in hac difficultate tue pietatis auctoritas, quatenus tuo interuentu locus nobis detur a Moguntine sedis archiepiscopo consequendi gratiam, quam dominus papa nobis exhibere dignatur. Non enim si nostri seruitii obtentu anniti curaueris, negabit tibi epistolam commendatitiam, quam ex ipsius parte Romane sedis perferamus pontifici. Super hoc quoque tua instruere nos dignetur paternitas, ut pro libro actionum Niceni concilii digne apostolico respondeamus. Nihil sane in nostro ex his reperimus armario, nec XX capitula  in eadem synodo statuta, et nomina episcoporum ex diuersis mundi partibus congregatorum.





XLuII. Episcoporum epistole ad Ottonem Bambergensem episcopum.

uenerabili fratri et cepiscopo OTTONI episcopo, Dei gratia qualescunque C. Saltzburgensis, E. Monasteriensis episcopi, cum orationibus deuotum et intimum seruitium.

Conuenientibus ad curiam pro destruenda, que regnum inuasit, calamitate eiusdem regni principibus, miramur et satis dolemus, uestram non adesse presentiam, cum in hoc negotio nemo posset nobis magis esse necessarius. Unde personam uestram nulla deberetis occasione subtrahere, quoniam eo  magis pro pace et tranquillitate Ecclesie et regni collaborare nobis deberetis. Obnixe itaque debita dilectione dignitatem uestram monemus et rogamus, ut remota penitus omni occasione uel excusatione adhuc tentetis uenire, scientes omnes principes desiderare presentiam uestram et exspectare.





XLuIII. Epistola Hermanni Augustinensis episcopi ad Ottonem Babenbergensem episcopum de Lothario rege.

Bono Christi et Eclesie odori OTTONI uenerabili Babenbergensium episcopo omnique Ecclesie sue, HERMANNUS, Augustensis Ecclesie, Dei gratia humilis minister, cum uniuerso clero et populo suo, deuotas orationes in Christo cum fideli seruitio.

 Aspiciat Dominus de sede sancta sua, cogitet de nobis omnis celestium, terrestrium, specialiter uero Babenbergensium Ecclesia, que murum pro domo Isrel semper hucusque se posuit, quam zelus domus Dei semper comedit, inclinet aurem suam et audiat: aperiat oculos suos et uideat tribulationem nostram. Ecce enim desolata est ciuitas nostra, ciuitas sancta et antiqua; ciuitas hactenus dicta Augusta, sed nunc potius dicenda potius angusta uel angustia. Sedet in tristitia, non est qui consoletur eam, nisi Deus noster et Deum timentes: propter Deum in caritate compatiantur nobis in passionibus nostris, quas passi sumus introitu domini regis. In cuius aduentu sustinuimus pacem et non uenit: quesiuimus bona,  et ecce perturbatio, exigentibus quidem peccatis nostris que fecimus, non contra eum, sed contra Deum. Ipsum enim uenientem ad nos debito honore cum gaudio suscepimus, nos et uniuersus clerus noster et populus, tanquam regem et dominum, tanquam eum, in cuius manu est regnum, et potestas et imperium, tanquam iustum et misericordem iudicem, per quem sperabamus recuperare diu perditam pacem. Pretermissis itaque multis et magnis Ecclesie nostre miseriis et iniuriis, unum solummodo sacrilegum nefas in auribus domini regis et principum, qui aderant, lacrymabili uoce conquesti sumus, quod contingit ante aduentum regis paucis diebus. Hoc uidelicet, quod ciues nostri quidam exierant a nobis, qui non erant ex nobili  semine, nequam, filii scelerati, qui in conductu nostro ac fere in presentia nostra spoliauerant Aquensem episcopum apostolice sedis legatum per nos ad curiam regis transeuntem. Super his, inquam, omni curie conquesti sumus, iustitiamque regno et Ecclesie debitam postulauimus humiliter.

Dum ergo principes in hoc essent, et consilium super his caperent, orta est machinante diabolo, subito inter uendentes et ementes quedam pro uili causa parua seditio, primum per secretarios regis in suburbio; deinde clamor ingens tollitur, forenses campane pulsantur, concurrunt ciues, conueniunt regis milites, uniuersi ad pugnam festinant, uniuersi causam pugne ignorant, unus illud, alter aliud  opinatur; rex ipse necem sibi intentari suspicatur. uidens ergo milites et ministeriales ecclesie coram matrice ecclesia stantes armatos, existimat eos ex consilio contra ipsum congregatos, qui, quod uere dicimus in Domino, ex nulla conspiratione contra regem facta conuenerant, sed propter tumultum populi inconsulte subito concurrerant, nescientes quid facerent, cum et ipsi se in manum regis ex aliquorum machinatione traditos nullatenus dubitarent. Ego interim indignus, ac solo nomine episcopus, oblitus annorum meorum et senectutis, immemor uite et mortis, suspensus inter brachia duorum solummodo clericorum meorum, ceteris fugam capientibus, misi me in turbam intra utramque aciem non clypeo protectus, aut galea, sed sacris tamen  uestibus indutus et signo crucis armatus; crucifixum enim in memoriam passionis Dominice ante pectus nostrum portauimus propriis manibus, sperantes, ut Christianos, crucis Christi memores, ut oportuit, ab iniuria mutua et cede fraterna compesceremus. Illico irruebant in nos et in nostros rex et sui in die Dominica u Kal. Septembris, et facta est cedes sacrilega clericorum et laicorum prope ianuas matricis ecclesie intus et extra, ab hora diei uI, usque ad uesperam, plerisque occisis, plerisque uulneratis, plerisque captiuatis, plerisque fugatis, plerisque spoliatis. Ego uero per signum crucis sospes euasi, repens manibus ac pedibus inter hostes et pericula, inter enses et sagittas, et iacula que undique circumuolabant canos capitis mei et collum, et latera, et  dorsum meum et meorum, qui me non modo portabant, sed per brachia et crura trahebant, inferentes me per aliud quoddam ostium, cum maxima difficultate super altum murum ante summum altare in ipsum scunarium. Ibi ego fusis non modo precibus, sed fletibus, iacui miserabiliter in sanguine uulneratorum, exspectans proprii sanguinis effusionem et desiderans mortem. Interea extra portam ciuitatis inter forenses et regis milites regnabat similiter cedes hominum ac pecorum, funesta predia, funestum incendium, sanctuaria profanata sunt; ecclesie plures combuste sunt, plures effracte et depredate sunt; clericorum, monachorum,  sanctimonialium despoliate congregationes in dispersione sunt; incluse quoque mulieres miserabiliter eiecte sunt; uiri ac femine impudentes denudate sunt; paruuli eorum partim occisi sunt, partim captiui abducti sunt. Nam quod ex intimis precordiorum dicimus suspiriis, rex Christianus induxit super Ecclesiam Christi inimicos Christi, homines inhumanos et paganos, Bohemos uidelicet ac Slauos, qui uulgaliter ualuwen dicuntur, qui persecutores Christi et Ecclesie esse ac fuisse semper manifeste ab omnibus cognoscuntur. Nox ipsam litem diremit, sed tota nocte regis exercitus matricem ecclesiam ex omni parte obsidione circumdedit, qua in nocte ego ipse de meo expulsus hospitio, omnibusque meis nudatus, et in ipsius  platea ciuitatis nostre desertus ac solus tam diu flens iacui, donec a domino N. Magdeburgensium archiepiscopo in hospitium eius, tanquam hospes et peregrinus per misericordiam Dei collectus fui.

Mane autem facto, quoscunque et quotquot uoluit de obsessa ecclesia rex abstraxit, et ut taceamus de ceteris, ipsos et uulneratos et omnino desperatos in uinculis secum abduxit. Eadem uero die castra metatus est in campo iuxta ciuitatem, regressusque tertia die cum armatis in urbem, munitiones omnes diruit urbis et confregit, omnibusque preda et incendio consumptis, quarto destructionis nostre et sexto aduentus sui die letus abiit. Archiepiscopi quidem et episcopi et abbates, qui aderant, satis ac satis regiam maiestatem premenuerant, quatenus  regio more uictis saltem parceret, et imitando Regem regum iustos cum impiis non perderet. Sed iracundia regalis potentie non prius mitigata est, donec omnis ciuitas nostra, sine iudicio, sine iustitia funditus destructa et inrecuperabiliter adnichilata est. Propterea nos cum uniuerso clero et populo ciuitatis nostre precamur per Christum et in Christo misericordiam uenerandam paternitatis uestre, ut doloribus nostris clementer condoleatis, et lamentabilem Ecclesie nostre ruinam consilio et auxilio infatigabiliter fulcientes, murum inexpugnabilem pro domo Isrel nos ponere solito more uestro satagatis.





SERMO Quem habuit S. Otto ad primitiuam suam ecclesiam anno 1124 fundatam, habitus Pirisse in Pomerania, cum ab ea prima uice Bambergam rediret  .

 Fratres, emulor uos Dei emulatione , uos enim omnes, qui in presentiarum ad me audiendum conuenistis, et me docente, Christo credidistis,  et Christiani facti estis, una in Domino Ecclesia estis desponsati per fidem Domino meo Iesu Christo; una, inquam, uos omnes Ecclesia estis,  una et unica sponsa Domini mei Iesu Christi, quia uniuersali Ecclesie per fidem incorporati estis. Sed quia ego per eius gratiam huius uestre desponsationis auctor esse uideor, nam ego et uni uiro despondi uos: »uirginem castam exhibere Christo .« Hinc est, quod emulor uos, non tamen qualibet, sed emulatione Dei. Nam et mala emulatio esse potest, iuxta illud Apostoli: Sunt quidam, qui emulantur uos non bene : emulari autem est, uelle indignari, licet pro imitari nonnunquam positum inueniatur, ut est: emulamini carismata meliora . uolo autem uobis indignari, et paratus uobis indignari, quod pridem dixi, emulor uos. Quia sine tristitia et indignatione ferre non possum nec potero, si, quod absit, ad iniuriam  Domini mei Iesu, cui per fidem uos despondi, cum diis alienis uos denuo contaminare uolueritis. Hoc enim est fornicationis genus, quod maxime separat a Deo.

Fratres, intendite, ecce: Omnes in Christo baptizati estis, et omnes Christum induistis ; originalium et actualium peccatorum indulgentiam accepistis ab ipso, mundi estis et sancti, non per nos sed per eum mundati, et sanctificati, quia ipse sanguine suo lauit peccata mundi. Nolite ergo iterum inquinare uos cultura idolorum. Nam hec est immunditia, qua omnino Deus offenditur et penitus separat a Deo. Nolite uos prostituere corruptoribus et immundis spiritibus: soli Deo creatori uestro, nulli autem creature diuinum exhibete honorem:  ne indignatio eius et furor ueniat super uos: sed magis in fide, spe et caritate proficite, ut benedictio eius ueniat super uos et super filios uestros, et ut ei credentes, et fidem operibus exornantes uitam habeatis in nomine ipsius, qui de tenebris uocauit uos in admirabile lumen suum . Certi enim esse, et nullatenus dubitare debetis, quia, si hanc, in qua hodie positi estis, innocentiam et sanctificationem, ipsius adiutorio seruare usque in finem uite studueritis, non solum mortem euadetis eternam, sed etiam gaudium regni celestis possidebitis in eternum.

Sed quia uita presens sine peccatis duci non potest: lucta enim et tentatio est uita hominis super terram , discessurus a uobis, trado uobis que  tradita sunt nobis a Domino, arrham fidei sancte inter uos et Deum, septem uidelicet sacramenta Ecclesie, quasi septem sanctificatiua dona sancti Spiritus, quibus utendo in laboribus et certamine huius uite non deficere sed proficere uestra possit  Ecclesia, suosque defectus reficere. uidete ergo et tenete; et ut sciatis, diligenter enumerate que tradidimus uobis discedentes a uobis.

Primum ergo sacramentum est, quo iam imbuti estis, sacrosanctus baptismus. Hoc sacramentum, fratres mei, abhinc et semper tenere et uenerari debetis, et paruulis opportuno tempore, scilicet in Sabbato sancto Pasche et Pentecostes, per manus sacerdotum, tradere debetis, certissime scientes, quod quicunque sine illo de hac uita migrauerit, et regno Dei carebit, et insuper maledicti originalis penas luet eternas.

Secundum sacramentum est confirmatio, id est unctio chrismatis in fronte. Hoc sacramentum uicturis est necessarium, uidelicet, ut Spiritus sancti  corroboratione muniantur, si armentur contra omnes tentationes et nequitias uite pugnaturi. Non autem usque in senectam differendum est, ut quidam putant, sed in ipsius adolescentie feruore percipiendum, quia illa etas magis obnoxia est tentationibus.

Tertium sacramentum est unctio infirmorum, quod ideo morituris necessarium est, quia in illa unctione per uirtutem Spiritus sancti remissio datur peccatorum, et ipse, qui moriturus est, contra spirituales nequitias, id est contra malignos spiritus, in exitu uite animabus insidiantes eadem Spiritus sancti uirtute pugnaturus armatur. Hoc omni Christiano in agone mortis ardentissime desiderandum et deuotissime percipiendum est, utpote remedium anime  certissimum.

Quartum sacramentum est corpus et sanguis Domini. Hoc sacramentum uicturis et morituris est necessarium, siue uiuimus siue morimur, hoc uiatico semper est utendum. Est enim cibus anime uerus, uitam in se habens eternam. Unde frequenter misse celebrande sunt, et uos ad easdem deuote conuenire debetis, ut sepius huic uiatico communicetis. Quod si non potestis, quia carnales estis, huic tam sanctissime rei per uos ad omnes missas participari, saltem per mediatorem uestrum, scilicet sacerdotem, qui pro uobis communicat, fideliter, reuerenter et deuote missas audiendo communicate. Oportet tamen et uos ipsos ter uel quater in anno, si amplius fieri non potest et confessionem facere, atque ipsi sacramento  communicare.

Quintum sacramentum est per penitentiam reconciliatio lapsorum, id est ipsorum, qui post baptismum propter grauiores culpas ab Ecclesia proiecti, satisfactione penitentie iterum ei reformantur,  et hoc sacramentum quasi malagma et recuperatio est cadentium in pugna et uulneratorum.

Sextum sacramentum est coniugium, id est copula matrimonialis. Quinque autem sacramenta superiora quasi generalia sunt, et omni Christiano necessaria. Istud autem quasi particulare est, quia non omnibus necessarium est, sed eis tantum, qui se continere non possunt. Et sicut ad superiora sacramenta omnes homines trahendi sunt et inuitandi, ita nullus ad hoc trahendus uel inuitandus est, nisi, qui, ut dictum est, se non continent, sed uaga et illicito concubitu sese polluunt et commaculant. His enim suadendum est ut infirmitati sue honestiori subueniant remedio. uos autem, qui usque ad hec  tempora non Christiani sed pagani fuistis, sacramentum coniugii non habuistis: quia fidem uni thoro non seruastis, qui uoluistis, plures habuistis uxores, quod deinceps uobis non licebit: sed unus uir unam tantum habere debet uxorem, et una unum, quod amplius est, a malo est. Si quis ergo in uobis est qui plures habuerat uxores ante baptismum, nunc unam de illis, que sibi magis placet, eligat, dimissisque aliis, hanc solam habeat ritu Christiano. Et partus, inquit, femineos audio, quia uos, o mulieres, necare consueuistis: quod quantum abominationis habeat, exprimi sermone non potest. uidete, si hoc uel bruta animalia faciant fetibus suis. Parricidium hoc non fiat modo in uobis, quia sine grauissima penitentia dimitti non potest: siue igitur sit masculus,  siue femina, diligenter nutrite partus uestros.  Dei enim est et marem procreare et feminam.

Septimum itaque sacramentum est ordinatio siue consecratio clericorum, quod et ipsum particulare est et non generale, quia non omni homini necessarium; quamuis enim omnes homines indigeant clericis, non tamen est necessarium omnes homines fieri clericos. Ad ipsum tamen sacramentum, qui moribus et scientia magis idonei sunt, inuitandi sunt potius quam trahendi. Unde adhortor uos et inuito, quia cogere non debeo, ut de liberis uestris ad clericatum tradatis liberalibus studiis prius diligenter instructos, ut ipsi per uos, sicut alie gentes de lingua uestra latinitatis conscios possitis habere clericos et sacerdotes.

Ista igitur septem sacramenta, que iterum uestri  causa enumerare libet, id est baptismum, confirmationem, infirmorum unctionem, eucaristiam, lapsorum reconciliationem, coniugium et ordines per nos humiles suos paranymphos celestis sponsus in arrham uere dilectionis uobis, Ecclesie ac sponse sue transmittere dignatus est. Quapropter omni honore ac reuerentia eadem sacramenta seruate, diligite et ueneramini; docete ea filios uestros, ut memoriter teneant, et diligenter obseruent in omnes generationes. Ecce habetis ecclesiam, habetis sacerdotem, de his omnibus, et quecunque sunt necessaria uobis, abundantius uos instruere scientem. Ipsum ergo, sicut me audietis, honorantes et amantes eum, et quecunque uobis dixerit, facientes. Et nunc ego uado, iterum cito reuersurus ad uos. ualete in  Domino.



APPENDIX.





I. CONuENTUS SEU CONCILIUM IN UZEDOM CIuITATE POMERANIAE. Sub duce uratizlao et S. Ottone episcopo Bambergensi, apostolo, Pomeranorum a papa misso,  anno Christi 1127, Honorii II pape anno Iu, Lotharii II regis III.---In eo ad fidem conuersi principes Pomeranie et populus baptizantur per S. Ottonem.


 In hac ciuitate Uznoym, quia prope fuit festum aduentus Spiritus sancti dux terre uratizlaus toto corde Christianus instinctu Ottonis episcopi baronibus ac capitaneis totius prouincie ac profectis in  ciuitatem in festo Pentecostes conuentum indixit, causam simul Christi mandans, Euangelium et Euangelistam iterum aduenisse Ottonem episcopum. Itaque die statuto congregatis omnibus adducto in medium  episcopo dux ait: »En ad quod uenistis, en coram est nuntius Altissimi, pacem fert non arma, neque uestra sibi sed uosmetipsos Deo lucrari querit. Attendite, oro, ante hoc quadriennium in superioribus huius terre partibus docens, me teste, nostis quoque et ipsi, omnia repleuit Euangelio. Et tunc quidem has partes uisitare uolebat, sed Deo prosperante negotia sua, toto anno illo sanctis operibus illic tenebatur occupatus, emensoque anno ad sua reuerti, sue sedis rationibus cogebatur, nec ad uos uenire preualuit, sed queso, una mecum et huius et illius uie causas diligenter aduertite.« Longa deinde ad suos oratione habita Sefredus subdit.

Adfuit Spiritus sancti gratia et sermonem ducis  omnium cordibus, altius quam dici queat implantauit, omnesque pari uoto, pari consensu faciendum respondent, quidquid episcopus suaderet. Igitur occasione  ipsius temporis de aduentu Spiritus sancti, de remissione peccatorum, de uariis carismatum donis, de bonitate et clementia diuina, sermone mirabili presul eos alloquens, euangelizauit eis Iesum, et quosdam quidem iam dudum Christianos, sed errore paganismi denuo inquinatos presenti sermone ad compunctionem et ualidam cordis constructionem emollitos, cum magno fructu aspicientium per manus impositionem Ecclesie reconciliauit; alios autem certatim se offerentes catechizatos ac pro tempore instructos baptizauit, et totam illam hebdomadam doctrine sacrisque operibus instabat, gaudio ingenti adeo, ut uere Spiritus sancti presentiam illic adesse certissime constaret. Itaque concilium hoc non antea solutum est quam principes ipsi et  omnes qui cum eis aduenerant, baptismati sacramenta percepissent  .





SERMO IN EXSEQUIIS SANCTI OTTONIS Habitus ab Embricone episcopo Wirceburgensi.


 Ecquid fiet, quid erit consilii? Mortua est Martha. Ecce ubi iacet. Quis ergo uenientem Dominum Iesum in hoc castello amodo suscipiet? Equidem defuncta est, defuncta est Martha, que illum suscipere consueuerat. Defuncta est hospita Domini Iesu, que uenienti hospitium prebebat, sed et ponebat mensam.

Pariter benigne ac liberaliter ministratum est ab eo , nisi quod non solum ministrauit Christo, sed minister et hospes ac susceptor fuit Christianorum. Ecquis stabit in loco eius, quis uicem ministerii huius implebit? Quis, rogo, agetque iste agere consueuit? Omnibus gradibus, omnibus ordinibus, omnibus personis Ecclesie ualde utilis fuit. Ecce defunctus, ut uere dicam, seruus seruorum Dei. Quid  facietis, monachi? quid facietis clerici? quid facietis, pauperes et mendici? Quis uobis restituet matrem uestram? Ubi amodo illa materna ubera, ubi maternos affectus queretis? Sed querere ubi potestis, uobis denuntio, nusquam inuenietis. Sui temporis enim secula, confitenter dico, hunc solum, hunc unum tante misericordie uirum habuerunt. Ut enim de aliis uirtutibus eius taceam, que plurime fuerunt et clare, in misericordia et misericordie operibus tantus erat, ut nullum penitus ex omnibus mihi notis ei possim adequare.

Sed quid dicam? Doleo, dico iterum, doleo uicem illorum qui in sinum hunc misericordie fugere consueuerunt.  Doleo, ut uerum fatear, uicem meimetipsius, ac ut ita dicam, miseret me mei meritoque merore conturbor; multum enim presidii, multum solaminis in hoc amico perdidi: hic enim commodus, societate opportunus magnum mihi fuit presidium. Cum hoc fiducialiter ac tute omnes curas meas, omnia negotia mea seu consilia penitiora communicare solebam. Hic mihi, ut breuiter dicam, in omnibus opportunitatibus meis magnus fuit subleuator.

De me certe dico; nam mei nominis ordo uniuersus, uidelicet ordo pontificalis, hoc adempto compare merito lugebit. Hic nobis gemma, hic decus, hic splendor fuit; conuentus quippe nostros in conciliis sicut aureis uirtutum suarum radiis collustrabat.  In hoc, ut ita dicam, quasi in ueteri libro quomodo nobis uiuendum uel quid agendum esset conspiciebamus, sancta enim exempla, sancte actiones magis erudiunt quam uerba. Sed doctrina hec, o dolor! rara est in hominibus; quotquot sumus, eloquio magis quam exemplo proximos edificare studemus: sed ille et eloquio et exemplo dixit et fecit. Talem Martham de medio nostri ablatam equa mente quis ferat? Sed uado ad altiores.

Huius certe interitum, o Romane pontifex, caput sacrosancte Ecclesie senties, et tu regnator orbis, rex Alemannie imperator Romanorum Auguste, casum pontificis huius experieris. Ambo permaximi  magna clade mulctati estis, magnus enim Ahod ille ambidexter uobis occubuit. Occubuit ille qui utraque manu pro dextera utebatur, Isrelitice gentis ductor egregius: occubuit, inquam, qui potens erat et industrius, et prona uoluntate reddere que sunt Cesaris Cesari, et Deo que sunt Dei. Non tibi, o imperialis maiestas! non tibi cito consurget alia columna, cui tam fiducialiter inniti queas. Hic te quidem non solum diuitiis et prudentia seculari, sed quod utroque maius est, sanctitate suffulsit. Sanctitate, inquam, et uirtutum meritis imperatorem pariter et imperium subleuauit, iustitia enim et sanctitas in dextera eius. Non parua res acta est, non parua hec mutatio in Ecclesia Dei; non ergo leuiter ferenda talis uiri mors. Ubi amodo tale ingenium, talem prutentiam,  talem bonitatem inueniemus?

Sed redeamus ad monachos, redeamus ad populum spiritualem, detrimenta illorum lamenta nobis faciunt. Quid fiet de illis? quid fiet de monachis et pauperibus, qui ad has manus spectare consueuerant? Lugetis, uideo, et fletis Ottonem nostrum, et certe non immerito; uobis enim ille occubuit, uobis ablatus est. uos nempe, o monachi! specialiter populus pascue eius et oues manus eius. Hic profecto erat, qui de abundantia diuitum huius mundi uestram supplere sollicitus fuit inopiam.

Hic magno auctoritatis exemplo gloriari solebat dicens: »Spolians Aegyptios ditaui Hebreos.« Nam reuera sancte ac religiose multa secularibus extorsit, quibus penuriam subleuaret spiritualium. Sancta  et religiosa fraude, ut ita dicam, diuites circumueniebat, ut eleemosynas facerent, quandoque non cogitatas; argumentosus enim erat in lucris diuinis, nam et manus Domini cum eo erat. O quam multos diuites cum suis omnibus diuitiis ad spiritualem uitam  traiecit? Quidquid personarum, quidquid rerum uel operum seculo auferre potuit, Deo aptauit pietatis ac misericordie obtentu. Quid multa? Misericordia eius super omnia opera eius, misericordia Dei ante oculos eius semper fuit.

Orate ergo, fratres dilectissimi, orate attentius, ut et ipse hodie misericordiam consequatur. Orate, ut illa beatissima anima quam credidit, quam sperauit, quam dilexit, reipsa Dei misericordiam hodie percipiat. Equidem non surdis auribus illud euangelicum accepit: »Beati misericordes, quoniam ipsi misericordiam consequentur;« et: »Estote misericordes sicut et Pater uester misericors est.« Nullus autem misericors esse potest, qui non et humilis fuit, omnis ergo misericors et humilis est: unde bene  inferre possumus, quod ueram et coram Deo probatam habuit humilitatem spiritus eius, qui tante misericordie exstitit. Interuentu ergo beate Dei Genitricis Marie, cui semper deuotus fuit, interuentu beati Michelis archangeli, cuius ecclesie reparator et sublimator hodie conspicitur, quem patronum et seruatorem et corpori et anime sue delegit; interuentuque omnium beatorum spirituum spiritus eius diuinam misericordiam consequatur: ipsorum, inquam, atque omnium sanctorum suorum meritis, si uspiam, sicut est humane fragilitatis, tanta eius opera, tante ipsius miserationes et benefacta, humana laude uel humane laudis intentione titillata sunt uel maculata; nichil enim satis purum coram summo iudice; rogate, queso, rogate attentius; oremus  omnes pariter ut hoc abolere, hoc tollere dignetur ipse qui tollit peccata mundi, Agnus Dei Dominus noster iehsu Christus, qui cum Patre et Spiritu sancto uiuit et regnat Deus in secula seculorum.





ANNALES BABENBERGENSES, ENSDORFENSES, AUGUSTANI MINORES.






[NOTA.]

 Heimo presbyter, cenobii Sancti Michelis Babenbergensis monachus [ Alter ex Babenbergensi circa annum 1180 descriptus, in monasterio a sancto Ottone Babenbergensi episcopo condito [ Alter regius Monacensis inter Latinos in folio maiore numero 2 signatus, ante aliquot secula ex Augustensi ecclesia bibliothece electorali Bawarice illatus esse uidetur; siquidem continuationem Heimonis Augustanam quam infra edituri sumus, pretereaque annales Augustanos tomo scriptorum tertio primum in lucem prolatos exhibet. Euolui eum an. 1833. Quibus ita usus sum, ut ex chronographia Heimonis usque ad exitum seculi undecimi paucis tantum notitiis propositis, reliquas usque ad an. 1135 omnes, tum annales Babenbergenses et Ensdorfenses, ultimo uero loco Augustanos sisterem, quibus ad reliquos Sueuie annales transitus paratur.



EX CHRONOGRAPHIA HEIMONIS.



I.---EX CODICE ENSDORFENSI.


1006. [1 1Kb] Episcopium Babenberg a rege Heinrico secundo [2 1Kb] constituitur, Eberhardus ibi primus episcopus preficitur [cf. Ann. Witzburg.].

1012. Domus sancti Petri et sancti Georgii Babenberg dedicatur.

1040. Eberhardus primus episcopus Babenberg obiit.

1096 [3 1Kb] . Facta [4 1Kb] est expedicio contra [5 1Kb] Sarracenos sub duce [6 1Kb] Gotfrido de Louen.

1098. Capta [7 1Kb] est Ierusalem.

1100. [Hoc anno ordo sancti Bernhardi sumpsit inicium manu sec. XIu.]

Paschalis secundus papa 161us sedit annis 19. Hic pium Ottonem consecrauit 4. Idus Maii in sancta  die pentecostes, et pallium ei cum aliis priuilegiis dedit.

1106. Heinricus quartus imperator obiit. Cui successit filius eius Heinricus quintus, et regnauit post eum annis 20.

 1119. Gelasius secundus sedit anno uno.

1120. Calistus secundus papa sedit annis 5.

1121 [8 1Kb] . [ [* 2Kb] Monasterium nostrum hic in Enstorf cepit edificari.]

1124 [9 1Kb] . [ [* 2Kb] Hic dedicatum est a uenerabili Ottone Babenbergensi episcopo fundatore.]---[Watkunus, de claustro sancti Blasii monachus, primus huic loco preficitur uir bone uite abbas sec. XIII. ex.]

1125. Honorius II. papa 164us sedit annis 5.

Heinricus u imperator obiit 9 Kal. Iunii. Cui successit circa Kalendas Septembris Lotharius tercius, dux Saxonie.

1130. Petrus filius Leonis, et Gregorius diaconus Sancti Angeli, pro papatu contendere ceperunt.

1133. Eclypsis solis facta est 4. Non. Augusti luna 16.

 1135. Hoc anno ista collectio et digestio cyclorum ab initio mundi usque huc facta est.



II.---EX CODICE AUGUSTANO.

1006 [10 1Kb] . Episcopium Babenberg a rege Heinrico  constituitur, et Eberhardus ibi primus episcopus preficitur.

1012. Domus sancti Petri et sancti Georgii Babinberg dedicatur.

1024. Heinricus secundus imperator obiit 2. Idus Iulii, cui successit Kounradus 7. Idus Septembris, et regnauit annos fere 15.

1039. Chunigunt imperatrix uxor Heinrici secundi obiit 5. Nonas Marcii. Eodem anno Chounradus imperator obiit 2. Nonas Iunii, cui successit filius eius Heinricus tercius, et regnauit annos 17.

1036. Heinricus tercius imperator obiit 3. Nonas Octobris, et filius eius Heinricus quartus regnauit annos 50.

1099. Hoc anno prior expeditio Ierosolimitana  facta est a Gofredo duce Phlandrie, multisque Francie et Teotonice principibus, unde quidam:

Anno milleno centeno sed minus uno
Ierusalem Franci capiunt uirtute potenti.

1105. Heinricus rex, filius Heinrici quarti imperatoris, contra patrem armatur: ubique luctus et pauor.

1106. Heinricus quartus imperator obiit, cui successit  filius eius Heinricus quintus, et regnauit post eum annis 20.

1108. Heinricus rex adhuc puer, Italiam indeque Romam cum maximo exercitu intrans, Paschalem papam quia inique potestati sue restitit, captiuatum uinculis iniecit; dimissus autem, inuestituras episcopatuum eundem regem primus resignare cegit.

1117. Terremotus magnus ubique terrarum, semel in die, semel in nocte est factus.*

1126. Heinricus quintus imperator 8. Kal. Iunii obiit, cui successit circa Kal. Septembris Lotharius tercius genere Saxo, et regnauit annis 11 [11 1Kb] .

1131. Lotharius rex cum expeditione Italiam intrat, et Augustam totam in suburbio ferro et igne uastat.

 1133. Hermannus Augustensis episcopus obiit. Waltherus eligitur 14. Kalendas Aprilis. Eodem anno tenebre facte sunt 3. Nonas Augusti.

1134. Waltherus in Saligenstat episcopus ordinatur 5. Idus Septembris.

1135. Hoc anno ista collectio et digestio ciclorum ab initio mundi usque huc facta est.



ANNALES BABENBERGENSES.


 1137. Lotharius tercius imperator obiit 3. Non. Dec. [Watkunus abbas obiit, cui Ditwinus subrogatur sec. XIII. ex.]

1138. Cunradus III. rex constituitur 6. Kal. Martii.

 1139. Heimo, auctor istius operis, obiit 2. Kal. Aug.

1140. [1139] Otto octauus Babenbergensis ecclesie pius episcopus, plenus operibus bonis et elemosinis, celo [12 1Kb] gaudente terra plorante supernam Ierusalem ascendit 2. Kal. Iul.

1142. Richenza imperatrix obiit.

1144. Eberhardus, pie memorie prepositus maioris ecclesie, obiit.

1146. Egilbertus nonus episcopus  , uir misericordie et pietatis, ad Christum migrauit; cui ipsa die dominus Eberhardus, Sancti Iacobi prepositus, omni sapiencia, probitate et religione conspicuus, unanimi tocius cleri et populi electione substituitur; cuius primo anno sanctus Heinricus ab Eugenio  papa canonizatus est.

1147. Expeditio 1147o. [*Expeditio ad Ierusalem sub rege Cunrado.]

1149 [13 1Kb] . [*Cunradus rex repatriauit.]

 1153. Cunradus III. rex obiit 16 Kal. Martii. Fridericus successit 4. Non. eiusdem.

1155. [14 1Kb] **Otto palatinus obiit [fundator huius cenobii felicis recordationis sec. Xu.].

1158. [14 1Kb] **uictor et Alexander in apostolica sede  discordes erant.

1170. Eberhardus decimus episcopus, uir misericordie et pietatis, migrauit ad Christum Cui ipsa die Hermannus prepositus unanimi tocius cleri et populi electione substituitur.

*Helmricus abbas quartus huius loci obiit. Boto subrogatur.

1173 [14 1Kb] . **Heilica palatina obiit [fundatrix huius cenobii pie memorie et omni laude digna sec. Xu.].

1177. Hermannus undecimus episcopus obiit. Otto regali prosapia ortus, maioris quoque ecclesie prepositus, subrogatur. Generalis synodus 514 episcoporum sub Alexandro papa agitur. In qua etiam memoratus Otto se suosque successores a domno papa consecrari debere prerogatiue, dominica Iudica  consecratus obtinuit [15 1Kb] .

1180. [Hoc anno mutatus est marchionatus Styrie in ducatum. Eodem anno Otto de Scheyria fit dux Wawarie. sec. Xu.]



ANNALES ENSDORFENSES


 1184? Otto dux Bawarie obiit [16 1Kb] .

1189. Expedicio sub imperatore Friderico.

1190. Fridericus imperator aquis suffocatus est.

1196. . . . Oct. obiit Fridericus palatinus pie memorie. [ . . . Babarus obiit sec. Xu. filius fundatoris nostri sec. Xu. ex.]

1197. Heinricus uI. imperator obiit. 4. Kal. Octobr. [17 1Kb] .

1198. Phylippus rex constituitur, et Otto de Saxonia ei opponitur.

1201. Terre motus factus est ad horam nonam 4. Non. Mai.

1202. Poto abbas quintus obiit; prefuit annis 33. Albero subrogatur [18 1Kb] .

1203. Albero abbas obiit. Rudiger subrogatur. [18 1Kb]

 1206. [Hoc anno ordo fratrum Minorum sumpsit inicium sec. Xu.]

1208. Phylippus rex Babenberc occiditur ab Ottone palatino.

1209. Idem Otto a marschalco de Kalentine iugulatur.

1210. Otto de Saxonia mortuo Phylippo consensu principum ab Innocentio papa coronatur, et post unum annum de regno deiicitur, et Fridericus filius Heinrici imperatoris rex constituitur.

1216. [Hoc anno ordo Predicatorum sumpsit inicium sec. Xu.]

1218. [Hoc anno Strawbing construitur sec. Xu.]

1220. [Hoc anno Abach erigitur sec. Xu.]

1224. [Hoc anno Landawe [19 1Kb] construitur sec.  Xu.]

1225. Heinricus [20 1Kb] filius Friderici imperatoris cum filia Liupoldi ducis Austrie Nurnberc celebrauit nuptias.

1227. Cunradus episcopus Ratisponensis obiit. Gotfridus prepositus subrogatur.

1228. [Otto filius Ludwici ducis Bawarie accingitur gladio Struwinge sec. XIII. ex. XIu.]

1229. [Ludwicus dux nascitur sec. XIII ex. XIu.]

1231. Luodwicus dux Bawarie Chelheim occiditur. Liupoldus dux Austrie obiit.

1235. [Hainricus dux nascitur sec. XIII. ex. XIu.]

1241. Tatararii destruere conantur totam ecclesiam.  ---Facta est eclipsis solis 2. Non. Octobris circa horam nonam, et obscuratus est sol, et tenebre facte sunt per totam terram, et stelle apparuerunt manifeste.

1242. [Hoc anno Albertus comes de Pogen obiit manus sec. Xu].

 1246. Ipso anno dux Austrie in die sancti uiti occisus est.

Hoc anno lantgrauius Tuoringie suscepit regnum Romanorum, et a domno apostolico et ab aliis principibus spiritualibus sublimatus est in regem, et cruce signatus est super omnes qui imperatori consentiebant [21 1Kb] cum suis fautoribus, et promouit expeditionem cum exercitu magno super regem filium imperatoris; et congressi, accepit triumphum uictorie, et regnauit potenter domno apostolico per omnia eidem fauente; et facta est maxima strages ei interfectio hominum in regnis uniuersis; apud regiam ciuitatem Nurenberch homines frigore et nuditate et fame matres et paruuli miserabiliter perierunt.

 1247. Et idem rex in omnipotentia sua regnans, obiit in ebdomada prima quadragesime ipsius anni.

Hoc anno cessauerunt diuina in Ratisponensi dyocesi a domno apostolico et legato et episcopo Ratisponensi a legato confirmato.

1250. Fridericus imperator obiit.

1251. Rex Kunradus apud Ratisponam uix euasit mortem.

1254. Kunradus rex filius Friderici, qui duxerat filiam Ottenis ducis Wawarie, obiit.

[Otto dux Bauarie obiit sec. XIII. ex.]. Muchs.

1255. [Ludwicus et Hainricus duces Wawarie accinguntur gladio sec. XIII. ex. XIu.] Chunradus abbas obiit. Heroldus subrogatur, Michahelis.

 1256. Maria hic ducissa Brabancie  occisa est. Duo reges sunt electi apud Franchenfurt, a maiori parte rex Anglie, a tribus autem electoribus marchio [22 1Kb] Brandenburgensis, ubi etiam infinita multitudo principum conuenerat.

[23 1Kb] Maria ducissa interfecta est a duce Ludwico marito suo. Hec scripta sunt manu Kunradi [24 1Kb] cantoris de Gewangesek [25 1Kb] . Fridericus.

1267. Rex Bemie habuit prelium cum ducibus Waubarie, et ipsam Baubariam rapinis et incendiis deuastauit.

1269. Filius regis Chunradi in Gallia occiditur.

1271. Anna ducissa obiit. Rex Bemie cum rege Ungarie certamen iniit, et magna strages facta est  in Austria et etiam in Ungaria.

1273. Hoc anno uenerabilis comes Rudolfus in octaua Mychelis electus est in regem Romanorum, dignus nominis et honoris. Heroldus abbas noster Kastello preficitur, Alhardus de Priueninge subrogatur Marie Magdalene.

 1275. Hoc anno papa Gregorius Xus apud Lugdunum Gallie concilium celebrauit, regique Rudolfo obediri a christianis omnibus sub anathemate ordinauit.

1276. Domnus Alhardus abbatiam resignauit. Gerungus monachus noster subintrauit dominica Reminiscere.

1278. Leo episcopus Ratisponensis obiit; domnus Heinricus canonicus substituitur. Hoc anno illustris rex Romanorum Rudolfus, manens in Austria quam sibi ante biennium fauentibus eiusdem terre optimatibus subiugauerat, summo Deo permittente, nec non rege Ungarie cum multo suorum Sarracenorum exercitu adiuuante, condicto die et loco aduersarium suum regem Bohemie cum exercitu suo innumero  gladio strauit, et de hoste suo [26 1Kb] uictoriam rex serenissimus reportauit.

1280. Hoc anno 17. Kal. Decembris obiit uenerabilis dominus, Magnus Albertus, quondam Ratisponensis ecclesie episcopus, magister in theologia.

1281. Hoc tempore comparauimus donationem ecclesie Wolfespach cum aduocacia iudicio [27 1Kb] et piscacione et silua et agris, 85 libris.

1282. Hoc anno in die sancti Achatii  in meridie sole radiante scissa est turris a summo usque deorsum, concussaque capella et scissa 28 1Kb] in aliqua parte, et semoto altari sancti Blasii ictu fulminis est diuisum.

3. feria pentecostes uenit [29 1Kb] .

 1285. Gerungus abbas destituitur. Ruedgerus subrogatur de Sancto Emerando post ascensionem Domini 3. feria, qui mansit 10 diebus. Item eodem anno Eberhardus preficitur in die sancti Duonisii.

1288. Hoc anno apud Coloniam magna strages facta est inter episcopum Coloniensem et ducem Brabantensem, et ceciderunt una die octo milia hominum, ipse quoque episcopus et sui capitanei et comites occiduntur.

1289. Eberhardus abbas obiit.

1290. Heinricus dux obiit. Libhardus decem diebus post obitum Eberhardi nondum plene elapsis in abbatem eligitur unanimi deliberatione et consensu,  adeo prosperum habens successum, quod in quinque diebus continuatim succedentibus eligitur, ac Ratispone confirmatur et consecratur iocunde, laudabiliter, feliciter et honeste.

1291. Huius tempore missa beate uirginis priuilegio sanctitur celebrari. Minhardus custos curiam soluentem talentum [30 1Kb] redemit; domnus Libhardus [31 1Kb]  abbas medietatem [32 1Kb] addidit fratribus singulis diebus pro consolatione.

1293. Luodwicus dux obiit. Hic dedit nobis ecclesiam uilshouen pro melioranda prebenda et agenda sollempniter anniuersaria die sua.

1294. Libhardus abbatiam resignauit, et consilio domni episcopi domnus Engelmarus, prior Altahensis ecclesie, nostre ecclesie preficitur; Udalrici uenit. Hic unanimi fratrum deliberatione et consensu instituit, ut prebenda defuncti fratris per eiusdem anni circulum pro remedio anime eius pauperibus erogetur

1296. Heinricus de Rotenekke episcopus obiit; cui summus prepositus domnus Chunradus de Lupurch [33 1Kb] die quinta sollemniter subrogatur.

 1298. Minhardus custos et monachus nostre congregationis, uir bone indolis et multe deuotionis quique multum bene ante ecclesie nostre fecit, in abbatem eligitur, domni Chunradi episcopi Ratisponensis et Engelmari quondam abbatis nostri consilio mediante. Preficitur itaque per omnia canonice, rite, laudabiliter et honeste.

1299. Hoc anno inimici Christi, scilicet Iudei, fere per totum mundum cremati sunt, adeo ut pauci euaderent christiani, Christi sanguinem ulciscentes. Eodem quoque anno Albertus dux Austrie cum exercitu Ungarorum regem Romanorum, uidelicet Adolfum, dolose est agressus circa Renum, et ipsum regem interfecit et regnum sibi usurpauit.

 1300. Hoc anno maxima pestilentia animalium et maxime uaccarum per totum mundum suborta est.

1305. Mortuo Meinhardo abbate, Wernherus abbas in Munster  subrogatur.

1309. Mortuo Wernhero abbate, Fridericus prior huius ecclesie substituitur.

1310. Friderico abaciam resignante, Albertus monachus Sancti Emmerammi subrogatur.

1314. Hoc anno scilicet die Luce ewangeliste 34 1Kb] duo reges in Franchenfurt sunt electi [35 1Kb] , a maiori parte dux Ludwicus Wawarie [36 1Kb] , a minori parte Fridericus dux Austrie, qui [37 1Kb] ambo a suis electoribus in reges sunt consecrati, et uterque se per omnes  annos regem Romanorum [38 1Kb] scribebat.

1319. Hoc anno Rudolfus dux Wawarie obiit.

1322. Hoc anno in uigilia sancti Michelis archangeli [39 1Kb] predicti duo electi, scilicet rex Ludwicus dux Wabrie, et Fridericus dux Austrie, iuxta ciuitatem Muldorf congressi sunt in prelium, et Fridericus dux Austrie cum suis optimatibus detentus est a rege  Romanorum Ludwico, et ibi ex utraque parte multi sunt interempti.

1328. Hoc anno Ludwicus rex Romanorum cum copioso exercitu iuit Romam, ubi consilio Romanorum ut dicitur deceptus, papam uel pocius antipapam instituit, qui ipsum in regem Romanorum consecrauit; qui tamen post non multum temporis properauit ad Iohannem papam XXII. qui plus quam 18 annis Auinione sederat, cuius gracie resignato papatu se tradidit puniendum.

1332. Hoc anno Ludwicus imperator obsedit Straubing post Udalrici.

1334. Alberto abbatia resignante, Ulricus, prepositus et monachus huius cenobii, preficitur; et uix ad medium annum superuixit. Eodem anno secundus  Ulricus, prior et monachus huius cenobii, subrogatur.

1337. Hoc anno Ratispona fuit a quibusdam perfidis ciuibus clanculo suffossa et Ludwico cesari tradita; set Dei gracia et beatorum pontificum Wolfgangi et Erhardi meritis a tanto periculo sunt saluati.

1338. Hoc anno uolauit multitudo locustarum. Eodem anno cremati sunt Iudei in Straubing.

1340. Hoc anno obiit domnus Nycolaus Ratisponensis episcopus 5. Ydus Octobris. Quo sepulto in sue diocesis monasterio dicto Obern-Altach ordinis sancti Benedicti, domnus Hainricus de Lapide in possessionibus episcopii exaltatus est auxilio Ludwici cesaris et quorundam secularium dominorum, qui  castra episcopii sibi tradiderunt sine consensu tocius capituli, set precipue domni Friderici purkrauii de Nuernberch et domni de Homberch, quorum utrique maiorem capituli consensum in episcopi electione habebant. Eodem anno obiit circa festum Lucie uirginis Iohannes unicus et nouissimus heres inferioris Wabarie; cuius ducatum possedit Ludwicus cesar, dux superioris Wabarie.

1342. Hoc anno tanta inundatio pluuie facta est, ita ut omnes fructus terre deuastaret in [40 1Kb] uigilia Braxedis.

Hoc anno obiit uenerabilis domnus Nykolaus, Ratisponensis episcopus, in die Gereonis.

Hoc anno circa dominicam Esto mihi Ludwicus cesar Iohannem ducem Karinthie, filium regis Bohemie,  de genitalium inpotencia infamatum, expulit a ducatu et a prouincia Tyrol, ablatam quoque uxorem copulauit filio suo Ludwico marchioni Brandenwurgensi.

1347. Hoc [41 1Kb] anno Lwdbicus imperator obiit in die Maximiliani. Et eodem anno [42 1Kb] duo reges Romanorum sunt [43 1Kb] electi, scilicet comes Guntherus [44 1Kb]  de Swartzpurg [45 1Kb] et Karolus rex Bohemie [46 1Kb] ; a maiori parte [47 1Kb] comes de Swartzpurg [48 1Kb] electus, set per toxicum [49 1Kb] infectus obiit [50 1Kb] . Karolus regnauit, bene rexit [51 1Kb] , clerum dilexit.

1348. Hoc anno terre motus factus est in conuersione sancti Pauli, qui uillach deiecit.

1349. Hoc anno facta est pestilencia magna in toto mundo. Eodem anno surrexerunt homines dicentes se penitere peccata sua, euntes cum uexillis et cum flagellis percucientes se, et perambulabant omnes [52 1Kb] regiones.

1350. Anno Domini 1350. Ludwicus marckrafius congregauit exercitum magnum et intrauit Brandenburgam contra ducem Saxonie, qui elegerat quendam molendinatorem pro marckgrauio in terra  que uocatur Marck, quoniam marckrauius terre illius fuit amissus magis quam triginta annos, et dicebant ipsum reuixisse.

1361. Hoc anno circa festum sancti Georgii martyris imperatrix uxor Karoli peperit filium, scilicet Wenczeslaum, in ciuitate Nuerenberch; ad cuius baptismum Karolus imperator omnes principes Alamannie conuocauit, qui et uenerunt. Et celebrauit ibi honorabiliter imperialem curiam, et ibi ostendit reliquias imperiales. Eodem anno in uigilia Mathei apostoli obiit Ludwicus marckgrafius dux Bawarie.

1364. Hoc anno in die Bonifacii Stephanus dux [53 1Kb] Wabarie et filii sui [54 1Kb] Stephanus et Fridericus obsederunt ciuitatem Mueldorf, cupientes eam expugnare.  Et in die beati Augustini ab [55 1Kb] obsidio cum magno exercitu recesserunt in [56 1Kb] Prawnowe. Cum quibus Rudpertus comes palatinus et dux Wabarie, purkrauius de Nurnberch et quam plures et innumerabiles; et uolebant pugnasse cum Rudolfo duci Austrie, qui dedit fugam de Ried ad partes suas.

1368. Ulrico abbacia resignante, Fridericus infirmarius ecclesie nostre substituitur, Barbare uirginis et martiris.


Anno [57 1Kb] milleno ter centum ter quater uno 
Austria quos pauit, hos ense Babaria strauit,
Martiris in festo Theodori; sic memor esto.
Gamelstorf uilla felicior ergo sit illa.


 Sunt M, C trinum, duplex X, l quoque binum  .
Wenczeslayque iugum cadit Austria sub Wabarinum.


Ut ualeas esse monachus, tibi crede necesse
Rostrum porcinum, et dorsum fac asininum,
Osque columbinum, cor ouinum, crusque bouinum [58 1Kb] .



ANNALES AUGUSTANI MINORES.


 1137. Lotharius tercius imperator 2. Nonas Decembris obiit. Cunradus genere Sueuus forimsito  anno eligitur, et regnauit annis 14. Hic prius a quibusdam contra Lotharium in regem electus, in Italiam fugere compulsus, postmodum rex efficitur.

1146. Hac tempestate quidam in specie bona, griseorum scilicet habitu, Augustam intrans, zodorum et psalmistam se nominat, et in principe demoniorum multa signa fatiens totam in se conuertit Alamanniam.

1147. Chuonradus rex et Ludewicus rex Francie cum multis christianis Ierosolimam et contra Sarracenos proficiscentes, nichil proficiunt.

1150. Rex a Ierosolimis reuertitur, multis christianis  a barbaris captis et occisis.

1152. Kuonradus rex obiit. Fredericus filius fratris sui eligitur. Walterus episcopus senio confectus deponitur. De electione episcopi dissensio inter canonicos et ministeriales ecclesie orta, coram Frederico rege canonicis [59 1Kb] est adiudicata. Cuius etiam interuentu Chuonradus natione Sueuus eligitur.

1156. Fredericus rex cum expeditione Romam pergens, ab Adriano papa imperator consecratur. Magister Arnoldus a papa suspendi precipitur. Spoletum ab imperatore capitur et uastatur. Mediolanum hostis regni pronuntiatur.

Discordia inter episcopum et canonicos Augustenses oritur; papa ab utrisque appellatur.

1158. Fridericus imperator iterum cum expeditione  Italiam perlustrans, Cremam obsidet et capit, Mediolanum in deditionem recipit. Scisma inter sacerdotium et regnum oritur.

1162. Fredericus imperator Italiam tertio cum expeditione uastans, Mediolanum, quia pactum frustrauerat, funditus euertit in Kalendis Marcii, scismate adhuc durante.

1164. Pugna inter Fridericum ducem, filium regis Chunradi, et Welfonem iuniorem in Tuingen.

1166. Fredericus imperator quarto cum maxima expeditione Romam usque progressus, post infinitam Romanorum cedem ecclesiam sancti Petri inuasit et destruxit, ac ibidem mense Augusto castra figente, maxima clades, nostris inaudita seculis,  Teutonicos inuadens, Welfonem et Fridericum duces, et pene omnes occidit principes. Eodem anno tota Italia imperatori rebellis, et cum paucissimis per montem Cillenii  eum fugere cegit.

 1167. Cuonradus Augustensis episcopus obiit: Hartwicus eligitur in Kalendis Nouembribus, secunda fere hora noctis que est omnium sanctorum, imperatore adhuc in [60 1Kb] Italia manente.

1169. Arnoldus Maguntinus archiepiscopus in Kalendis Iulii Maguntie in ecclesia sancti Iacobi occiditur. Rudolfus et Cristanus discorditer eliguntur.

1174. Fridericus imperator quintam expeditionem per montem Cillenii in Italiam ducens, Sicusim  unde prius clanculum recesserat incendit, Astam  in deditionem recipit. Paleam, que Alexandria, obsidet nec capit; in uigilia pasche cum maxima clade suorum ab ea recedit, scismate adhuc durante [61 1Kb] .

1177. Scisma quod 19 annos durauerat, papa  Alexandro et imperatore Friderico uenetiis conuenientibus terminatur. Suburbium Auguste, ecclesia sancti Mauricii et ecclesia sancti Petri igne sunt consumpte.

1179 [62 1Kb] . . . . . Hartwicus episcopus ma. . . ecclesiarum nouis super. . . . . rauit hoc ipso cui interfuerunt 290. . . episcopi.

1181. Heinricus dux Bawarie et Saxonie, quia reus maiestatis dicebatur, sine difficultate imperii deponitur. Otto palatinus dux efficitur.

1183. Imperator pentecosten Ratispone cum Ottone duce celebrat. Idem Otto dux post paucos dies in castro Phullendorf obiit. Longobardi in Constantia in gratiam recipiuntur. Ecclesia sancti Oudalrici Auguste combusta est.

 1184. Hartwicus Augustensis episcopus 8. Kal. Februarii obiit. Udelscalcus eodem die eligitur. Eodem anno filii imperatoris, quorum alter rex, alter dux fuit, militie cingulo Maguntie potiuntur in pentecosten, patre et matre presentibus. Eodem anno Cristanus archiepiscopus Maguntinus obiit. Chunradus restituitur.

1185. Filio imperatoris Heinrico regi Constantia filia Siculi regis Auguste in palatio episcopi 4. Kal. Nouembris iuramento firmatur. Sequenti anno

1186. nuptie Mediolani celebrantur.

1187. Ecclipsis solis ab hora sexta in horam nonam est facta. Eodem anno gens barbarorum Salhadino duce Ierosolimam et dominicam crucem capit. Eodem anno imperator et filius eius dux cum multis  principibus zelo Christi crucem in ultionem eius Maguntie 6. Kal. Aprilis accipiunt. Philippus Coloniensis archiepiscopus in gratiam ibi recipitur.

 1188. Heinricus prius dux, non recepto ducatu, in gratiam redit [63 1Kb] .

1208. Hoc anno 11. Kal. Iulii rex Philippus in Babenberc occiditur.

1237. Hoc anno factus est terre motus magnus, ita ut concuterentur templa et structura lapide 16. Kal. Octobris in die sanctorum martirum Luciani et Gemelliane post diluculum ante primam missam.

1241. Hoc anno facte sunt tenebre Nonis Octobris, die dominico post meridiem, Fidis  uirginis.

1246. Hoc anno matrimonium inter domnum Conradum Romanorum in regem electum, et filiam ducis Bawarie contractum est.

Hoc anno Nonis Augusti, die uidelicet sancti  Oswaldi regis illustris, Conradus Romanorum in regem electus cum domno Heinrico lantgrauio Thuringie, ordinatis et instructis utrimque aciebus, prope Frankenfurt bello congressus, in fugam cum suis uersus est; et sequenti anno

1247. predictus lantgrauius Thuringie mortuus est. Post cuius obitum domnus Wilhelmus comes Hollandie in regem electus est. Siboto [64 1Kb] Augustanus episcopus episcopatum resignauit, succedente  sibi filio comitis de Dilingen.

1256. Hoc anno Ludowicus dux Bawarie occidit uxorem suam Mariam, filiam ducis Brabentie, die Antonii 16. Kal. Febr.

ualde [65 1Kb] negligens est clerus huius ecclesie, qui acta imperatorum et principum in presenti genealogia  sic uacare permittit, predecessorum uestigia in procedendo nullatenus inmitando, quis usque modo satis eleganter et diserte scripserunt.

1271. Hoc anno uenerabili domino Hartmanno comite de Diligen regente episcopatum Augustensem, et ecclesia Romana post decessum Clementis pape quarti carente tunc anno quarto pontifice, in Sueuia et per omnes circumiacentes prouintias tanta fames inualuit, ut in eadem ciuitate modius tritici pro 4 libris, modius siguli pro 3 libris et 4 solidis, medius ordei pro 35 solidis, modius auene pro 24 solidis denariorum Augustensium uenderentur, et plurimi pauperes famis angustiati miseria quasi exanimes, et plures inueniebantur mortui in plateis.

 1278 Hoc anno feria sexta septimo Kalend. Septembris facta est pugna inter dominum Ruodolfum de Habsburk regem Romanorum ex una, et dominum Otacrum regem Bohemie ex altera parte, iuxta ciuitatem Marchegge, occisusque est rex Bohemie et ceciderunt cum eo. . . . . milia.

1279. Hoc anno feria septima hebdomade pentecostes   hora matutina exortus est ignis seuissimus ex domo institoris iuxta uicum Stezenbach, de quo plurime domus trans Licum purum et omnes intermedie domus tam intra muros quam in suburbio harene cremabantur, et non solum structure lignee, uerum etiam octo domus lapidee sunt exuste, in quibus homines promiscui sexus plures quam centum perierunt, quorum alii suffocati, alii omnino combusti reperiebantur.---Eodem anno tanta fuit habundantia frugum, quod modius siliginis pro 4 solidis Augustensibus uendebatur.

1285. Hoc anno Tartari Ungariam inuaserunt circa purificationem, et terram per totam quadragesimam potenter occupantes, infinitos populos occidunt. Tandem a principibus Hungarie quasi totus  eorum exercitus interimitur. Pestilentia pecudum solito maior per totam estatem durauit, ita ut in Augusta non decima pars uaccarum remaneret uiua. Eodem etiam anno cesar  in Wetfelaria combustus est Nonas Iulii sabbato in die Willibaldi. Iudei quoque in Monako tempore autumpnali pro occisione cuiusdam pueri promiscui sexus 132 comburuntur.

1288. Hoc anno domnus Wolfhardus electus ecclesie Augustensis, uacante sede Moguntina per domnum Hugonem filium comitis siluestris et domnum Wernherum de Lewenstein canonicos, transmissos ex parte capituli Moguntinensis ecclesie, in monasterio sancte Marie Augustensis cum magna  sollempnitate in episcopum confirmatur 15. Kal. Septembris.

1296. Hoc anno 6. Kal. Maii fraudulenter obsessum est castrum quod dicitur Mergartau  a Baueris, scilicet a C. de Haldenberch. Qui eodem anno patruum suum dictum de Losbach fraudulenter occidit in Lausperch.

1298. Hoc anno Adolfus Romanorum rex per domnum Albertum ducem Austrie in bello cum multis aliis interemptus est iuxta Wormaciam, in campo qui dicitur Haselbuhel secunda die mensis Iulii. Idem etiam Albertus mox in regem electus, 10 annis cum magna potestate regnauit, ac demum interfectus crudeli morte decessit.

1302. Eclipsis lune uniuersalis Felicis in Ianuario  die dominico  ad noctem sub matutinis fratrum.

1308. Hoc anno Albertus rex Romanorum per Iohannem fratuelem suum tribus uulneribus transfixus, morte subitanea et improuisa uitam finiuit in die apostolorum Philippi et Iacobi 

1310. Eclipsis solis ualida in fine Ianuarii quod est  in uigilia Brigide  , circa horam uespertinam, die sabbati.

1311. Anno Domini 1311 in die Egidii  hora uespertina uenit grando super Augustam, et ceciderunt lapides globosi et magni quasi uitella ouorum, ex quorum impetu fracta fuerunt pro magna parte omnia tecta domorum de scindulis facta. Et uitra in fenestris ecclesiarum uersus aquilonem totaliter comminuta fuerunt. Fructus arborum percussi et excussi quasi omnes. Item in ortis gramina et olera omnino destructa, et capita caulium usque ad magudarim amputata. Mira dico: quidam ciuis inuenit in pomario suo sub arbore quadam 30 passeres percussos et mortuos. Similiter in agris bene 100 grues inuenti sunt mortui, qui portabantur in  foro Perlaici ad uendendum. Eodem anno karistia  magna fuit. In tempore messis uendebatur modius siliginis in Augusta pro 26 solidis. Et post messem cepit crescere pretium annone de septimana in septimanam, ita quod circa festum Michahelis modius siguli dabatur pro 42 solidis denariorum.

1312. Eclipsis solis particularis sexta die Iulii, quod est in octaua apostolorum Petri et Pauli, ante horam prandii, feria quinta.

1321. Eclipsis solis uniuersalis et tenebre super faciem terre per totam Alemanniam in Iunio in die Iohannis et Pauli, sub missa magna, feria sexta .

1457. Intoxicatus est dulcissimus rex Ladizlaus, Ungarie et Bohemie rex, in Praga innocenter; qui uix 18 annos compleuit.




ANNO DOMINI MCXLI
GUALTERUS CLUNIACENSIS MONACHUS





DE MIRACULIS BEATAE uIRGINIS MARIAE.




PROLOGUS.


Fratri uenerando et in Christi uisceribus plurimum complectendo Sancti uenantii monacho GUALTERUS, Cluniacensis monachus, usque ad finem pondus diei et estus constanter portare.

Petitionis uestre nostreque promissionis non immemor, miracula sanctissime Dei genitricis et semper uirginis Marie que coram uobis retuli ad edificationem legentium litteris mandaui, non presumptionis causa, sed ut simplices quique hec simplici stylo conscripta facile intelligant, et per ea ad supradicte et semper dicende uirginis Marie uenerationem commoueantur; et ne quis ista uelut uana et friuola reiicienda putet, scias me nequaquam oculis propriis hec aspexisse, sed ab uno [f.  a uiro] uenerabili Goffrido, Carnotensi episcopo et apostolice sedis legato, in conuentu nobilium personarum referente, cognouisse. Nunc ergo que ad laudem gloriose Dei Matris audiuimus, tibi et ceteris sibi similibus in Christo paruulis, qualium est regnum celorum, notificabimus.



CAPUT PRIMUM.

In Galliis, uico qui dicitur Dormientium, habetur imago Matris Domini tanta uenustate et formositate depicta, ut supra nichil. Ad hanc uidendam et uenerandam  ex diuersis prouinciis fideles quique ueniunt, uota soluentes et auxilium illius implorantes. Mater uero totius misericordie se adesse miraculis frequentibus probat, ex quibus pauca que ad nos uenerunt, referemus. Cum diuina prouidentia anno ab Incarnatione Domini 1133 peccatis nostris exigentibus, ad correctionem multorum sacro igne quorumdam corpora depasci permitteret, supra dicta ecclesia tanta diuine largitatis gratia redundabat, ut quicunque patiens hanc infirmitatem coram beate uirginis uultu adueniret, statim superna gratia uisitatus ardoris sui refrigerium sentiret: ea propter et [f. ita] languentibus ecclesia illa replebatur, ut uix in ea consistere posset aduenientium turba. Accidit autem ut cuiusdam rustici ad ius ecclesie  pertinentis uxor satis apud suos habens honestatis, pauenda et horribili ultione in ipso uultu percuteretur. Adducitur ad communem salutis portum, et in supradictam ecclesiam manibus filiorum et parentum introducitur. Coram sanctissime uirginis imagine gemebunda prosternitur, et multis lacrymis et suspiriis Matrem misericordie euocat, et ut sui misereatur flebilis et miseranda deprecatur. Conuentus uirginum sacrarum in eadem ecclesia Regine uirginum seruientium accurrunt, et pro deuota sibi  supplicant ancilla, quam miserabili languoris genere teneri conspiciunt; peruigilem ducunt noctem psalmis et orationibus cum lacrymis et cordis contritione Dei misericordiam et B. uirginis auxilium inuocantes. Fit inaudita rerum mutatio, misericordia obduratur; quasi preces uirginis respuuntur, nec ad ullum perducuntur effectum: manet infelix mulier, et adhuc exspectat Matrem misericordie ut sui misereatur. Furit iterum infirmitas et totum uultum mulieris occupat; fetor inuisus ab infelicis facie consurgit, omnemque replet ecclesiam. Tedio laboreque grauatus recedit maritus, filii filiaque illius uigiliis fetore, deprecatione lassantur. Mulier inuelata faciem indecoram impudenter coram populo erigit, et iam ipsa desperata post XIII dierum exspectationem  ante imaginem uirginis prosternitur, et lacrymis suffusa, miseranda facie huiusmodi uerbis quasi presentem Dei Matrem compellat: »O Domina, inquit, quam totius misericordie Matrem et pietatis fontem, et portum credidi miserorum, uideo te mihi in crudelem uersam, et frustra tuam exspectare misericordiam. Omnes alienigenas huc aduenientes et undique concurrentes pristine sanitati restituis, me autem, que propria ancilla tua sum despicis, nec ullum inuenio consilium a te mihi collatum. Recedam ergo ab ecclesia tua, nec faciam ceteris amplius fetorem, aut terrorem mee inaudite deformitatis.« Hec dicens mulier ab ecclesia egreditur et omni collacrymanti turba spectantium, uoces miserandas et lacrymosa suspiria  trahens pedetentim, ut poterat, egreditur a toto uico, meante et stupente omni populo; fit terrori mulier omni occurrenti, non enim uultum preferebat hominis, sed informis monstri imaginem protendebat. Carebat omni naso cum labio inferiori, utrisque genis infirmitatis uiolentia coniunctis, et iam ab oculis profluente multitudine concremati sanguinis, tandem incumbente iam die fatigata nimis infelix mulier ad domum cuiusdam peruenit rustici, hospitiumque ab illo quesiuit; qui misericordia motus in parte secretiori domus sue lectulum in stramine illi composuit et ad quiescendum in eo mulierem collocauit: monuit illam ut aliquantulum cibi sumeret, et illa non acquieuit; tenebrescente autem  nocte mulier pre tedio et labore uisa est obdormisse; et in eodem somno uidet B. uirginem Dei et Domini Matrem cum consueta claritate assistere, sibique comminari, seque increpantem cur ab ecclesia recessisset; illa autem pedibus eius prouoluta misericordiam precabatur: Beata itaque Dei Genitrix manu propria mulierem erigit et coram se stare precipit: manu benigna uultum attrectat, et omni effugato dolore pristine eam sanitati sub momento restituit, ita ut nec etiam cicatrix aut signum aliquod uulneris alicuius remaneret, benedictaque muliere, uisio gloriosa disparuit. Illa ad semetipsam reuersa, sanitatis sue incerta, uisionem suam ad memoriam reducit, uultum suauiter manu tangit, integram faciem inuenit, et prorsus fugatum langorem:  certa facta de miraculo mulier uoces laudis et confessionis emittens, clamore ualido totam sui hospitii turbat familiam; accenduntur luminaria plurima, accurrunt uicini, uident fulgenti facie sedere, quam paulo ante uiderant horribili deformitate fetere, interrogant quomodo factum sit, narrat mulier uisionem quam uiderat, per quam sanata fuerat. Reducitur ad ecclesiam mulier, et coram imagine sanctissime Dei Genitricis prosternitur, curatrici sue flexis genibus et eiulans gratias refert, admirante et congaudente populo, et in uirginis beate laudes acclamante. uideres ibi populum certatim concurrentem ad mulieris osculandam faciem, quam Mater Domini propria manu formauerat. Tradidit autem seipsam mulier in perpetuam ancillam eidem  ecclesie ad laudem et gloriam nominis Iesu Christi, qui cum Patre, etc.



CAPUT II.

Alio autem tempore in eodem uico manebat quidam plebeie multitudinis uir, qui uxore propria derelicta, quamdam puellam deuirginauerat, quam loco pellicis in proprios usus tenebat. Mulier autem illius grauiter et iniquo animo huiusmodi disiunctionem ferens quotidie coram B. uirgine prosternebatur clamorem faciens de muliercula illa. Dicebat autem hec uerba quotidie: »Sancta Maria Mater Domini, fac mihi iustitiam de meretrice illa, que mihi uirum meum incantationibus aufert.« Peccatrix autem mulier quotidie procedebat ad ecclesiam et ante imaginem Matris Domini hec proferebat:  »Aue Maria,« etc., illa clamabat, hec salutabat, donec sic agendo annum peregerunt. Illucescente autem die Dominice Resurrectionis apparuit Dei genitrix, et semper uirgo Maria mulieri que clamorem faciebat, et dixit ei: »Mulier, quere alium qui tibi iustitiam faciat de muliercula illa, quia ego nullo modo facere possum eam tibi.« Illa uero, ut sibi uidebatur, respondebat illi dicens: »O Domina, que potestatem obtines super omnes celorum uirtutes, et que mundanam superbiam semper, cum tibi placuerit, humilias, nec non demonum crudelitatem potestate comprimis, quomodo dicis, Domina, te mihi non posse iustitiam facere de misera muliercula que peccat in filium tuum et in te  auterendo mihi maritum meum?« Ad hec mulieris uerba respondit Regina uirginum dicens: »uerum dicis, mulier, quia mihi data est potestas omnium que in celo sunt et in terra, et in demones facio iustitiam; sed peccatrix illa quotidie mihi reducit in memoriam gaudium maius quod unquam habui in presenti seculo, proferens mihi salutationem angelicam, que fuit gaudium restaurationis humani generis; et ideo non possum pati ut aliquod infortunium illi contingat.« Hec dicens uisio astantis et colloquentis disparuit. Mulier uero cum mane surrexisset recolens uisionem quam uiderat ad ecclesiam quidem processit; sed coram beate Domini Genitricis imagine intime se presentauit, nec solitum clamorem apud eam fecit: estimabat enim  se per incantationem esse delusam et malitia supradicte pellicis Dei Matrem, quod dictu quoque nefas est, ad hec dicenda contractam. Mansit autem diu in ecclesia stupens, et nesciens quo se uerteret uel quid agere deberet; post hec egreditur ab ecclesia, et in porta habet obuiam illam de qua loquimur pelliceam, in cuius aspectu commota mulier, uelut amens exclamat: »O infelix mulier, cur tu hanc ecclesiam presumis ingredi, que mihi legitimum tulisti maritum, et ipsam Dei matrem precantationibus tuis adeo seduxisti, ut mihi dixerit hac nocte sic salutationibus tuis delectari, ut de te nullam possit facere uindictam.« Peccatrix autem mulier, coram multitudine uirorum ac mulierum sic prouocata, nichil mali procaci respondit mulieri, sed tantum  in turba declinare eam uolens, in medio populi sese ingerebat: at contra mulier alia pene furibunda, et uix ab ea continens manus, uociferans insequebatur eam populo contra renitente. Turbati presbyteri et clerici accurrunt, causas clamoris inquirunt refert mulier omnia sicut narrauimus et uisionem quam uiderat sicut eam supra retulimus: inquirunt; clerici a peccatrice cuiusmodi salutationem B. uirgini proferret; refert illa, agnoscunt salutationem angelicam quam Gabriel archangelus ei protulit, cum Dominum ex ea nasciturum predixit. Ubi uero peccatrix mulier se exauditam comperit, ante supradictam imaginem genua flectens, audiente populo, perpetuam continentiam deuouit, seque sanctimonialem fieri postulauit, quod consecuta cellulam  iuxta eamdem ecclesiam edificans, in ea se conclusit, et in eodem proposito permansit usque ad tumulum fideliter.



CAPUT III.

Accidit autem ut quedam pauper mulier cum paruulo filio quem in ulnis ferebat sola supradictam ecclesiam ingrederetur nemine in ecclesia consistente; quod ubi mulier conspexit, coram Dei Genitricis imagine genua ponens orationem propriam cepit dicere, et ut sibi dignaretur adesse, supplex orare. Forte paruulus quem mulier in brachiis tenebat frustum panis dentibus adhuc infirmis ruminabat; qui intuens puerum quem beata uirgo in manibus tenebat, partem panis sui fregit et imagini Filii uirginis porrexit balbutiendo diceus: »Infans,  comede;« quod dum sepius iteraret et pueri similitudo, utpote insensibilis, minime responderet, cepit infans mulieris flere quia uidebat alium puerum de pane sicco nolle comedere. Nunquam obliuiscenda clementia Saluatoris! Imago pueri illius per uirtutem sancti Spiritus locuta dixit puero flenti: »Usque tertiam diem tecum epulabor.« Stupefacta mulier que filium tenebat id ulnis, cum audiuisset imaginem loquentem ad filium, exclamauit pre timore. Sanctimoniales mox adueniunt, causam clamoris inquirunt, narrat mulier tremens quomodo pueri sanctissimi imago locuta sit ad filium suum, et quid ei dixerit. Audito miraculo tanto, accurrunt omnes tam clerici quam laici, dantque consilium ut infans  retineatur in ecclesia usque in tertiam diem, ut uiderent quid ei accideret. Quod cum placuisset omnibus, mater cum puero in ecclesia mansit usque in diem tertium. Tertia autem die facies pueri ultra solitum resplenduit, et in ipso splendore sine angustia spiritum exhalauit, compleuitque ei Dominus quod promiserat, dans ei panem angelorum quo nutriuntur omnes ordines celestium uirtutum; corpusculum autem sancti pueri intra eamdem ecclesiam sepelierunt ad laudem et gloriam Domini Iesu Christi, etc.



CAPUT Iu.

In quodam monasterio erat imago uirginis supradicte satis honeste depicta: in eodem autem monasterio erat quidam monachus qui iacebat in ecclesia  sacrosancte curam habens horarum sonandarum. Qui cum uitiis deseruiret plurimis, carnis fluxui deditus, quaque nocte monasterium egressus cum meretrice, quam propriam tenebat, dum alii dormirent illicito concubitu defluebat abominabilis Deo et hominibus. Dum itaque antiquus sic eum deluderet hostis, et nullum sui criminis haberet conscium, pia Domini Mater huiusmodi miraculum manifestauit super illum. Erat iuxta supradictam ecclesiam stagnum, per quod in parua nauicula quaque nocte transibat ad domum infelicis muliercule monachus infelicior; cum autem illuc pergere uellet, obseratis undique portis, et ante imaginem B. uirginis transiens ueniam coram ea petebat, animam et corpus in eius ponens custodia, et sic per quoddam egrediebatur  ostiolum. Accidit autem ut nocte quadam cum ad opus nefarium properaret, petita uenia coram imagine, ut nauicula submergeretur in stagno, et infelix monachus aquis immersus suffocaretur. Adfuit illico demonum turba infelicem trahens animam ad tormentorum loca; quibus occurrens B. Dei Genitrix eripuit miseram animam de penis illorum, dicens: »O miseri, nec miserandi! utquid presumpsistis inuadere animam monachi huius, qui licet ad peccandum pergeret, sub mea tamen custodia se posuit.« Audientes hec demones exclamant: »Iudicemur ante Dominum.« Cumque coram Deo uenissent, ait Mater misericordie: »Animam hanc, carissime Fili, sub mea positam custodia inuaserunt demones, et nisi citius occurrissem, ad sua  secum tormenta pertraxissent. Cumque iudicium uestrum quesiissent, ecce coram uobis assistens oro ut reuocetur ad corpus suum, et deinceps uiuat ut monachus nec illusionibus et deceptionibus demonum amplius acquiescat, ne deterius in fine illi contingat.« Benignissimus autem Iudex ait Matri sue: »Quomodo non licet, Mater ueneranda, me tibi aliquid negare, sicut petisti, redeat monachus ad ordinem suum, et agat penitentiam, ne grauius in die ultima iudicetur.« Sic anima dimissa a superis ad seculum reuersa est. Dum hec circa animam sic aguntur, nox transierat, monachique fratrem defunctum esse nescientes querebant nec inuenire poterant. Cum uero circa stagnum quidam  illorum deambularent, uiderunt eum ex aque profundo surgere, et ad littus natando uenire conantem. Quod cum uidissent, intrantes in nauiculam perrexerunt ei obuiam, et eum foras eduxerunt. Ille uero cursu concito peruenit ad ecclesiam uociferando dicens: »Conuenite huc ad me qui Dominum timetis, et Matrem misericordie ueneramini.« Currens itaque peruenit coram imagine Genitricis Dei, et cadens in faciem suam cum multis lacrymis et gemitu ualido se peccasse, se reum esse . . . Aderat turba mirantium, tam monachorum quam laicorum, et quid hec sibi uellent penitus nescientium. Post longa autem suspiria tandem monachus ab oratione  surgens, impetrato silentio, omnia manifestat sicut supra exposuimus, et quomodo per misericordie Matrem e diaboli faucibus abstractus et saluti sue restitutus. uideres populum pie collacrymari et compatiendo pectora tundere, cordibusque ac uocibus gloriosam collaudare. Ecce que de B. Maria audiuimus, prout potuimus litteris mandauimus: ueniant itaque ad eam penitentes cum interno gemitu rea pectora tundentes, sine dubio, si uere peniteant, meritis huius sanctissime uirginis recuperaturi gratiam benignissimi Filii et Domini nostri Iesu Christi qui uiuit, etc.




ANNO DOMINI MCXLII
GILO TUSCULANUS EPISCOPUS





NOTITIA


Gilon, surnommé de Paris, à cause du long séiour qu'il fit en cette uille, naquit à Touci dans le comté d'Auxerre. Moreri, qui le confond auec Gilles de Paris, plus récent que lui d'un siècle, auance, par suite de cette méprise, qu'il enseigna les belles-lettres dans la capitale. Il est mieux fondé à dire que Gilon entra dans le clergé de Paris, quoiqu'il aioute sans preuue qu'il y reçut le diaconat. Ce qui est certain, c'est qu'après y auoir brillé par ses talents, il en sortit l'an 1119 pour se retirer à Cluni. S'il fuyait l'éclat en se confinant dans ce monastère, il ne rencontra pas ce qu'il y cherchait. Le pape Calixte II, dans un uoyage qu'il fit à Cluni, eut occasion de le connaître, l'emmena peu après à Rome, et le créa en même temps cardinal et éuêque de Tusculum  . Honoré II, successeur de Calixte, hérita de son estime pour Gilon, et Ini en donna diuerses preuues. L'an 1127 il le reuêtit du titre de légat, en l'enuoyant à la terre sainte pour pacifier les troubles qui s'y ètaient éleués parmi le clergé. Nous auons les lettres de ce pape à Bernard, patriarche d'Antioche  , le principal auteur de la diuision, lettres par lesquelles il lui enioint de rendre au légat Gilon l'honneur et l'obéissance dus à son caractère. Cette légation ayant eu tout le succès qu'on s'en était promis, Gilon à son retour se uit chargé du même ministère pour la Pologne. Quoiqu'on ne sache ni l'obiet, ni le détail de ses opérations en ce royaume, il est à présumer qu'il y soutint la haute idée qu'il auait donnée iusqu'alors de sa prudence et de sa capacité.

La mort d'Honoré fut le terme des seruices que notre prélat rendit au saint-siége. Loin de lui être utile depuis, il en deuint le fléau par le parti qu'il prit dans le schisme d'Innocent et d'Anaclet, concurrents pour la papauté. Gilon tint pour le dernier et le moins légitime auec une opiniâtreté qui suruécut même à la mort de cet antipape. On le uoit en 1134 exercer au nom de celui-ci les fonctions de légat en Aquitaine, de concert auec le fameux Gérard, éuêque d'Angoulème  . En uain Pierre le uénérable essaya-t-il de le ramener au parti d'Innocent, par deux lettres très-pressantes, dont la première fut écrite du uiuant d'Anaclet, et la seconde lorsqu'il n'était plus: il ne paraît pas qu'elles aient fait aucune impression sur son esprit. S'il est urai toutefois qu'il uécut iusqu'en 1142, comme le pense un habile critique  , on aura peine à se persuader qu'il ne soit pas uenu à résipiscence, d'autant plus qu'alors il ne subsistait plus aucune étincelle de schisme. Dom Mabillon n'hésite pas même à l'assurer  , et rapporte à saint Bernard, d'après Ughelli  , l'honneur de cette conuersion. Mais ni l'un ni l'autre écriuain ne donnent aucune preuue positiue de ce fait.

Le public possède, mais non dans leur intégrité, deux écrits de Gilon, dont l'un est un poëme historique de la première croisade, en six liures, l'autre une uie de S. Hugues, abbé de Cluni. La première de ces productions, tirée de l'obscurité par les soins d'André Duchesne, se trouue à la fin du Iue tome de son Recueil des historiens de France. Elle y forme les quatre derniers liures d'une Histoire totale de cette expédition, comprise en sept, dont les trois premiers appartiennent à un nommé Foulque. Le trauail de celui-ci n'étant représenté dans cette édition que sur un manuscrit plein de lacunes, Dom Martène a iugé à propos de le faire reparaitre dans le troisième tome de ses Anecdotes, d'après un exemplaire beaucoup mieux conditionné de l'abbaye Saint-Germain des Prés. Cette seconde édition n'est pas néanmoins tellement complète, qu'elle ne laisse encore plusieurs uides à remplir. Dom Martène reconnait lui-même  qu'il aurait pu la rendre plus parfaite, s'il eût eu pour lors connaissance d'un autre manuscrit qu'il a uu depuis à l'abbaye de Marchiennes. Cet exemplaire a pour titre: Historia Gilonis cardinalis episcopi de uia Hierosolymitana; et à la fin on lit: Explicit libellus Gilonis Parisiensis clerici, postea Cluniacensis monachi, inde cardinalis, episcopi de uia Hierosolymitana, quando, expulsis et occisis paganis, deuicte sunt Nicea, Antiochia et Hierusalem a Christianis. On uoit là tous les états par où passa Gilon, et en deux mots tout le précis de l'ouurage. Les mêmes paroles se uoient à la fin de ce poëme dans un manuscrit de la Bibliothèque du roi, pour le moins aussi ancien , et encore plus ample que celui de Marchiennes, car il renferme un prologue de Gilon en uers élégiaques, qui ne se rencontre ni dans celuilà, ni dans les autres. En uoici les premiers distiques, d'après lesquels on uerra que ce poëme n'était pas le coup d'essai de notre auteur.

Hactenus intentus leuibus puerilia dixi,
   Materia puero conueniente leui.
Nec Turno dedimus carmen, nec carmen Achilli;
   Sed iuuenis iuueni carmina plura dedi.
Materiamque grauem penitus mens nostra refugit;
   At leuibus nugis dedita tota fuit.
Aetas mollis erat, tenerisque lusibus apta,
   Queque grauant mentem, ferre nequibat ea.
Ausus eram, memini, de bellis scribere; sed ne
   Materia premeret, Musa reliquit opus.

A cet extrait du prologue nous ioindrons le début de l'ouurage, ce qui suffira pour mettre le lecteur en état d'apprécier la uersification de Gilon.

Est ope diuina Turcorum facta ruina.
Hoc pro laude Dei, licet impar materiei,
Carmine perstringo facili, nec ludicra fingo.
Christe, mee menti tua bella referre uolenti
Adsis, laus cuius series est carminis huius,
Ut bene proueniant, et te duce carmina fiant.

En terminant ce poëme historique, il déclare son nom, sa patrie et sa demeure par ces deux uers:

Hec ego composui, Gilo nomine, Parisiensis
Incola, Tuciaci non inficiandus alumnus:

Il n'était donc pas encore moine de Cluni quand il mit la main à cet ouurage, mais habitant de Paris. Cependant Baudouin, second roi de Iérusalem, qui mourut en 1118, n'existait déià plus, puisqu'il en parle comme d'un prince dont le gouuernement était expiré; ce qui prouue auec quel fondement nous auons retardé la profession religieuse de Gilon iusqu'à l'an 1119.

Notre auteur auait passé de l'état monastique à l'épiscopat lorsqu'it entreprit d'écrire la uie de saint Hugues, ouurage dont les Bollandistes se sont contentés de donner des extraits  , ainsi que de celui d'Ezelon sur le même suiet. C'est lui-même qui déclare ce changement d'état dans son épûtre dédicatoire à Ponce, successeur de saint Hugues, insérée par dom Martène dans le premier tome de ses Anecdotes. Car on ne peut donner un autre sens aux regrets qu'il y manifeste d'ètre rentré dans le monde après l'auoir quitté, d'auoir perdu à Rome ce qu'il auait amassé à Cluni. Cette épître est bien écrite et pleine de grands sentiments.

On doit, sur le témoignage de Guilla ume de Tyr  , présumer aussi fauorablement des lettres qu'il écriuit au clergé d'Antioche pendant sa légation en Palestine. Le temps nous les a enuiées  , et nous ne les connaissons que par les éloges que cet historien en fait. Elles auaient pour obiet d'engager ce clergé et son patriarche à restituer à l'archeuêque de Tyr plusieurs églises que ce prélat reuendiquait. Ces lettres eurent leur effet; c'est la meilleure preuue de l'éloquence du légat.





EPISTOLA GILONIS TUSCULANENSIS EPISCOPI De uita B. Hugonis Cluniacensis abbatis ab ipso conscripta.---Plangit se a claustro auulsum. 


 Dilectissimo Patri, cum iucunditate animi semper recolendo, domino PONTIO abbati, frater  GILO latibulo  dignior quam uocabulo, filios cum ipso et per ipsum mellea paradisi dulcedine satiari.

 Quoniam celsitudinis uestre reuerentia de uiro ineffabili me quoque fari commonuit, elegi plus apparere presumptor temerarius, quam uestre uoluntati contrarius. Et quidem tanti lucernam luminis aureo sustollendam candelabro super arundineum et fragile uehiculum attollens uideor deprimere, dum leuare cupio; utque trabunt oculos radiantia lumina solis: ita nimio sui splendore nostre mentis hebetudinem tanti patroni gesta reuerberant. Ceterum ut mendicatis tinnulisue utar sermonibus,


Si uox infragilis, pectus mihi firmius esset,
   Pluraque cum linguis pluribus ora forent,
Non tamen idcirco complecterer omnia uerbis,
   Materia uires exsuperante meas:
Inuida me spatio natura cercuit arcto.
    Ingenio uires exiguasque dedit.

Quia uero bona uoluntas pro facto sepe reputatur, si non est unde comparetur gratia, uenia saltem non negabitur. Hinc est quod uidua que duo misit era in gazophylacium, Cresi diuitiis preferatur: quia sinceram deuotionem obtulisse creditur, diuitiis ditiorem. Oportebat sane non in sapientia uerbi sanctum efferre, qui suorum luce meritorum coruscat. Sic licet mensis regalibus nectareus liquor patulis distribuatur fialis, tamen in angustis cyathis interdum propinatur. Dignum profecto fuit ut uita illius Rome particulatim scriberetur, qui, dum uixit, Romanorum principum, Petri dico et  Pauli, maximus cultor exstitisse cognoscitur. Si hoc modo culpam euasero, uestre dignationi deputabitur, qui dedistis animos, ut inciperem, et congruum rebus ordinem prefixistis. Denique iussionem uestram tanta comitatur efficacia, quod quidquid iniungitis non grauat, licet arduum sit a natura. Unum difficile reperi quod mea magis fecere delicta mundo me redditum, qui duram Pharaonis seruitutem abdicaueram. Nunc primum noui iam in terris celestis regni habitaculum. O si liceret ulterius cetibus sanctorum associari! pedibus uestris procumberem, ne a consortio beatorum obsessus omni crimine excludere. Ego socius peccatis et spoliatus uirtutibus, languentium medicos animarum adieram, et iterum latronibus expositus plagis recrudescentibus  compellor exclamare: Putruerunt et corrupte sunt cicatrices mee: ego morbida ouis procul a stabulis aberrans, nisi me pius pastor reducat, cito deficiam, et in ipso conamine uestigia concident assurgentis. Ego prodigus ille substantiam Patris perdidi, dum quod Cluniacus docuit Rome seruare non potui. Ego ne cum multis perirem Lot egredientem ad montana sequi proposueram, sed retro respiciens uersus in statuam semitas iustorum non obseruaui. Superest ut magnitudinis uestre clementia, me regredi ab urbe precipiat, qui progredi non possum, et oratu fratrum me sancti Spiritus aura prouehat ad portum optatum.





EPITOME uITAE SANCTI HUGONIS ABBATIS CLUNIACENSIS Ab Ezelone atque Gilone, proxime ab obitu sancti scripte, per anonymum excerpta.







HISTORIA DE uIA HIEROSOLYMITANA AUCTORE GILONE







GILONIS TUSCULANI EPISCOPI LEGATI APOSTOLICI Acerrima disputatio aduersus Antiochenum patriarcham quod nolit pape Romano concedere primatum, contemnat litteras pape, ignominia afficiat papales legatos, seseque non filium dicat, sed fratrem pape, cum iniuria Decalogi.
Apud LUDEWIG. Reliquie mss. dipl., p. 452.

 AEGIDIUS Tusculanus episcopus, apostolice sedis legatus, B. Antiocheno patriarche. Quod relatione non didici uel rumusculorum deceptoria uarietate,  imo sub interminatione magni discriminis cum erubescentia declamo, experientiam proferens, non coniecturam. Contempseras iam sepenumero sanctam  et apostolicam sedem, litteras omnium christianorum Patris insolenter respuens, legatos eius, contra tue professionis sacramentum, reiiciens. Ego tamen legationem domni mei pape assumens, cum his qui oderunt pacem, pacificus esse optabam spe correctionis, non consensu malignitatis, decebam ad hoc habite tecum familiaritatis aliquante contubernium, quod me tibi fidelissimum presentabat, propensiorem ad obsequendum tue caritati, quam ad arguendum. Demum si aliquando persona potens minus aptum delegauerit nuntium, non despicitur humilitas missi, quia seruatur reuerentie mittentis domini. Tu autem, summi pape non attendens imperium, me conseruum tuum de finibus nostris exturbasti suffocatum estimans, si allegatum tibi directe  silentium imponeres. In quo nimirum facto tibi dicit Zacarias propheta: Leua oculos tuos et uide maledictionem, quasi uolumen uolans ad domum iurantis in nomine meo mendaciter, ut consumat eam. Scriptis profecto et patentibus argumentis amodo demonstrabitur uniuersis, quanto cum tuo periculo contra omne fas et ius tentes antiquum Diuinitatis consilium immutare, quodam supercilio Romanum contemnens dominium. Illi sane post communem in baptismate promissionem, in consecratione tua coram Domini sepulcro, obedientiam pape promisisti, sumpsisti denuo pallii fidem, cooperante domino Mauricio Portuensi episcopo. Iampridem erroris seductus phantasmate, ascendisti equum superbie, ut  cadas retro confusus, non in faciem, ut Saulus. Qualis uero, quam lamentabilis uere et detestabilis est illa sacrilega usurpatio qua te collegam et fratrem domini pape iactas, quod dicere ad hec usque tempora omnis horruit Christianus, et dicentem inter christianos Ecclesia non habuit. Ignoras Petrum a petra Christo denominatum, super cuius corpus Rome tota consistit Ecclesia. Petrus iste implet fundam et Philis heum Goliath in frontem percutit, ubi crucis uexillum profanus et impius non habet. Omnis siquidem Ecclesia Romana aduersarios cernit. Fundamentum aliud, preter id quod positum est, frustra laborantes statuere. Recordate tandem quod sacra historia narrat: Profecti arrogantes de Oriente in campum Sennaar construxerunt  turrem Babel, habentes lateres pro saxis, et bitumen pro cimento. Oriens non immerito uniuersalis Ecclesia Roma est, a qua quicunque resilierit, fetorem omnibus sociis facit, Sennaar enim fetor eorum interpretatur, de quibus propheta: Computruerunt iniquitatibus suis. Et Isaias: Erit pro suaui odore fetor, et pro zona, etc. Istis terrenis uoluptatibus dediti luto et lateribus celum attingere cupientes, dum attollunt se super se, confusionis sempiterne Babel edificant cum Aegyptiis, qui cum simili opere filios Isrel affligebant, in abyssum repente dissoluendi. Enim uero si in petra fidei, que est Romana Ecclesia Petri, edificii fabricam construeres, non in arena mundane spei, in qua Moyses sepeliuit Aegyptium, memor esses beneficii a pia  matre tibi copiose collati, libenter te subiiceres illi, que quoscunque reges tibi subiecit. Hoc sanctum ut implere ualeas, clama cum Isaia: Lateres ceciderunt, sed quadris lapidibus edificabimus. Siccomoros succiderunt, sed cedros immutabimus. Alioquin time, quod prouerbia tibi specialiter imprecantur. Oculum qui subsannat patrem et despicit matrem, effodiant corui de torrente, et comedent eum filii aquile. Quod procul dubio reipsa tibi continget, quando dictante iustitia dominus papa, episcopi, cardinales, tota accordante Ecclesia, aduersus presumptiones tuas consurgent. Tunc presumptiones tue crepabunt, qui te in saltum dirigens ultra metas tui ordinis te extollis, non considerans teipsum. Porro bonum est ut oculus scandalizans eruatur et  proiiciatur, quatenus intuitus superbie et malitie obteratur, et oculus sane fidei simplicitatis aperiatur. Unde dicit Apostolus: Si quis inter uos uidetur esse sapiens. Qui aliquando exscecatur illo superbo oculo, spiritali illuminatus est a Domino. Heccine Romane Ecclesie recompensas, que miseram Antiochiam ex ipsis hiantium faucibus hostium ualenter, uiolenter extraxit iam funditus absorptam, et in dies filios suos ad conseruandam eam mittit, suam tolerans imminutionem, ob ipsius liberationem? Mirum in modum factum est, sicut quod dicit Ancos: Quomodo si eruat pastor de ore leonis duo crura aut extremum, auricule, ita uos eripuit apostolica pietas de inestimabili Persarum rabie. O altitudo profunda! Parum erat litteras domini pape negligere,  si non et meipsum episcopum tu, episcopus, per tuum capellanum et characteres contumeliosos confutares, legatum domini tui impudenter repelleres? Nesciens forsitan legationem solam sequestram pacis uel belli a sapientibus nuncupari. Utinam aperiret Dominus oculos tuos, sicut aperuit ceci, uidens multo plures nobiscum esse, quam tecum. Sed pudor cecitate percussus nisi per Elyseum ducaris in Samariam, sicut Benadad, uisum recuperare non poteris, uidelicet per obedientiam domini pape redire ad metropolim Isrelitorum, Romanam Ecclesiam, Sin autem, ut Balaam, apertos tandem habebis oculos, cum sola uexatio dabit intellectum, timendum certe et uere timendum, ne propter tuam singularem extollentiam Orientalis confundatur  Ecclesia, inter se intestinum mittens excidium, et Occidentalis Ecclesie perdens auxilium. Quod indubitanter eueniet, nisi ad te redieris, et nisi suffraganeos suos Treuirensi archiepiscopo libere dimiseris, nullius in hoc sustinens preiudicium, si domini pape mandatum obserues. Scandalis istis de medio sublatis per Psalmistam loquatur Dominus pacem in plebem suam et in . . . et ambulabimus in domo Domini cum consensu. Ceterum in rebellione cum pertinacibus pacem non habemus, ne operibus malignis communicemus, quia nec spiritus hec fecit pacem, hominibus bone uoluntatis offerens. Confidimus tamen ex diuina pietate, quod uel ab his admonitus cessabis. Denique si de schola Petri Anthiochenam  Ecclesiam processisse asseris, nauem Petri in Ierusalem edificatam cognosce, portuque ab illo anchora soluta littoribus uestris per estuantium uolumina undarum applicuisse. Attestante enim Domino oportebat predicari Euangelium in omnes gentes incipientibus ab Ierusalem. Igitur  quia Sion principium nostre salutis diuersis de causis exaltare nos conuenit, ut exaltemur. Postremo pro Christo legatione fungens, tanquam Deo exhortante per me, obsecro, reconciliare Patri tuo, ut uiuas propter eum, qui est pax nostra, qui fecit utramque uniri.




ANNO DOMINI MCXLII
GAUFRIDUS CATALAUNENSIS EPISCOPUS





NOTITIA


 »Cum B. Bernardus, inquit Albericus in Chronico, in episcopum Catalaunensem fuisset electus, recusauit, et per ipsum Gaufridus abbas Sancti Medardi Suessionensis fit episcopus Catalaunensis.« Succinit Chronicon S. Medardi, Spicil. tom. II, pag. 787, in hec uerba: »Anno 1131 Gaufridus cognominatus Collum-cerui, abbas ecclesie B. Medardi, episcopus Catalaunensis effectus est.« Paulo post uero missus est cum Mattheo Albanensi episcopo ab Innocentio II papa ad Ludouicum uI Francorum regem, ut eum consolaretur de morte Philippi, filii eius primogeniti. Anno sequenti, quo consecratus est, confirmauit Laurentio abbati Sancti uitoni fundationem prioratus Calidi-fontis, aliaque omnia eiusdem monasterii bona in sua diecesi posita; et  anno 1133 ecclesie Cellensi quasdam ecclesias. An. 1134 monasterium in Argona fundauit deditque canonicis regularibus, qui postea ad ordinem Cisterciensem transierunt. Anno 1137 subscripsit fundationi Carthusie Montis-Dei, deditque Odoni abbati S. Remigii Remensis altare Lupemontis. Anno 1138 litem Manassis II episcopi Meldensis cum Risendi abbatissa Fare-monasterii diremit cum aliis arbitris. Eodem anno ad eius preces Guarinus dedit monasterio Nouigenti ecclesiam de Fontanis iuxta Montem-Desiderii, que adhuc sub manu laica erat, et monasterio Sancti Petri personatum totius parochie uitriacensis. Anno 1140 adfuit concilio Senonensi aduersus Petrum Abelardum; presensque fuit cum Hugo Roceii comes satisfecit ecclesie Sancti Remigii Remensis. Eodem anno fundauit anniuersarium  suum in ecclesia Sancti Martini a Campis Paris. Eodem circiter tempore composuit cum Hugone episcopo Autissiodorensi litem quam habebat abbatissa Fare-monasterii cum episcopo Meldensi. Ad eum scripsit Petrus uenerabilis abbas Cluniaci lib. II, epist. 43, in hec uerba: »uos Cluniacensis, imo diuini ordinis per totam Franciam primum disseminatorem, auctorem, prouectorem: uos, inquam, inueterati draconis de tot monasteriorum cubilibus expulsorem: uos diuturni somni, et longi monastici torporis excitatorem; hec et mille talia dum recolo, dum rumino, dum teneo, totus et integer in sacrum uestrum amorem flammesco. Inde est quod de duobus uos alterum elegi, quos in non ficte caritatis uertice totius Belgice Gallie uestre amicis preponendos  non tantum credidi, sed et publice predicaui. Quid et illud quod et tante urbi non solum episcopum, sed et principem necessario uos esse oporteat: nichil de monacho pontifex uindicet, nichil de religione princeps usurpet, nichil de prisco ordine mundus furetur.« Anno 1141 confirmauit celle Brigensi tertiam partem decime ecclesie Sancte Marie de Codreio. Anno 1142 subscripsit charte Sansonis archiepiscopi Remensis pro monasterio Sancti Theoderici; et obiit u uel uI Kal. Iunii, ex Necrologiis: eodem anno, non sequenti, ut fert Chronicon S. Petri Catalaunensis , conditus in choro ecclesie cathedralis inter aquilam et imaginem S. Stephani.





GAUFRIDI EPISTOLAE ET DIPLOMATA.



I. Gaufridi epistola ad Petrum uenerabilem Cluniacensem abbatem.






II. Ad Stephanum Parisiensem episcopum.






III. Charta fundationis abbatie Monasterii in Argona. 
[Gall. Christ. X, Instrum. 167.]

In nomine sancte et indiuidue Trinitatis, GAUFRIDUS Catalaunensis Ecclesie minister humilis.

Si utilitatibus Ecclesiarum, si necessitatibus in  eis Christo famulantium ad petitionem eorum quibus commisse sunt prouidemus, opus caritatis et officium pontificis exercemus. Notum sit igitur tam presentibus quam futuris, quod locum et ecclesiam que Monasterium dicitur, dedimus Eustachio uenerabili abbati Sancte Dei Genitricis Marie et fratribus ibidem Deo seruientibus posterisque ipsorum, cum decima eiusdem parochie, et silua cum pratis, terris cultis et incultis, liberam et absolutam ab omni costumia et inquietatione episcopi, archidiaconi et decani, in ea tamen subiectione Catalaunensi Ecclesie et obedientia, ut ad consulendum nobis et capitulo beati protomartyris ueniant, quoties episcopus uel archidiaconus eos uocauerit. Ordinamus etiam et firmamus ut quicunque hactenus capellam  Summelle tenuerit, costumias quas mater ecclesia, Monasterium scilicet, antiquitus debuerat episcopo, archidiacono et decano, in perpetuum soluat, habeatque preter siluam quidquid est intra fines ipsius Summelle de Monasterii parochia. Ad hec Petrus de Atheio et nepos ipsius Gippuinus, assensu et concessione domni Galberti Catalaunensis et Milonis de Cernone, concesserunt et dederunt eidem abbatie ob remedium animarum suorumque predecessorum, alodium quod habebant a uado Ositremont usque ad terram de Nouiers iuxta Summellam, et a terra de Nouiers per Fornoneium iuxta Algicurtem usque ad Bercholtham, et de Bercholtha ad Wambais iuxta Hattummaisnil, usque ad locum ubi cadit Wambais in Gelestre, et de Gelestre usque ad Ositremont.  Hec igitur et quidquid amodo pie dicte sancte Dei Genitricis ecclesie donabitur concessione pontificum, liberalitate principum, oblatione fidelium, sine contradictione tenenda sigilli nostri munimine firmamus, testes assignamus; et si cuiquam importunitas  de cetero hec mutare et cassare presumpserit, anathematis uinculo innodamus eum.

Signum Stephani, Sig. Odonis, Sig. Reinerii, Sign. Guidonis archidiaconi. Sig. Ancheri decani. Signum Iohannis, Sig. Wiberti, Sig. Walteri presbyterorum. Signum Guarnerii, Sign. Petri diaconorum. Signum Bononis. Sig. Hugonis. Sig. Segardi. Sig. Guiardi.

Actum Catalaunis anno ab Incarnatione Domini 1134, epacta XII, concurrente uI, Walterius cancellarius scripsit.



Iu. Charta Gaufridi episcopi Catalaunensis donationes precipuas monasterio Trium-fontium a Petro Cluniacensi, Atone sancti Eugendi et Benedicto sancti Petri ad Montes abbatibus, atque canonicis Compendiensibus factas confirmantis. 
[Gall. Christ. ibid., col. 168.]


GAUFRIDUS Dei gratia Catalaunensis ecclesie minister humilis.

Notum sit omnibus P. Cluniacensem abbatem, A. abbatem Sancti Eugendi, P. abbatem Sancti Petri Catalaunensis, decanum et capitulum Compendiensis Ecclesie, singulos uidelicet sub testimonio sigilli sui et assignatorum testium, petitione domni Bernardi abbatis Clare-uallis, priuilegium fecisse abbati et fratribus Trium-fontium super his que eis concesserunt et dederunt, in hec uerba:

»uenerabili domno Guidoni abbati et fratribus de Tribus-fontibus, Petrus Cluniacensis abbas, salutem  et dilectionem. A domino et amico nostro Bernardo Clare-uallis abbate quem plurimum diligimus rogati, concedimus uobis et fratribus uestris, quos in eodem caritatis affectu habere cupimus, decimam illam deinceps possidere liberam quam a uobis fratres nostri de Baudouillari accipere solebant. Hoc etiam donum esse factum uobis innotescimus, cum consilio et personarum laude Cluniaci. Signum domni Bernardi prioris. Signum Bernardi de Meleiaco. Signum Iarentonis. Sign. Gaufridi prioris de Sancta Margareta. Sig. Gigonis camerarii. ualete memores nostri, fratres dilectissimi.«

»Ado Dei gratia ecclesie Sancti Eugendii Iurensis abbas, notum facio omnibus, quod ego stabiliui in capitulo ecclesie Sarmatiensis, laudantibus omnibus  fratribus, atque consentientibus tam monachis quam conuersis, quod ecclesia eadem Sarmatiensis singulis annis, Dominica proxima ante mediam Dominicam Quadragesime, sex solidos Catalaunensis monete pro ecclesia Sancte Marie de Tribus-fontibus,  canonicis Sancti Cornelii Compendiensis persolueret. Testes Robertus prior eiusdem loci, Girardus, Milo. Affuerunt et isti quos domnus Ebalus Dei gratia Catalaunensis episcopus, misit ad hoc audiendum: Radulfus abbas Sancti Petri, et magister Rainerus.«

»Ego Benedictus abbas Sancti Petri, et uniuersi eiusdem ecclesie fratres, domni Guillermi Catalaunensis episcopi et Bernardi Clare-uallis abbatis preces suscepimus, et ecclesie beate Marie que sita est in silua Luiz, in loco quem incole Tresfontes appellabant, alodium quod apud Lombracum habebamus libere in perpetuum concessimus: quod ne temporis assensu presumptuose aliquis conaretur infirmare, sigilli nostri et assignatorum testium  firmauimus munimine. Signum Duranni. Sign. Philippi. Sign. Dudonis. Sign. Alberti. Actum est hoc anno ab Incarnatione Domini 1117.«

»Gaufridus sancte Compendiensis Ecclesie decanus, Iohannes cantor, nosque simul eiusdem loci fraternitas uniuersa, tam presentibus quam futuris. Cunctis uolumus innotescat quia domni regis Ludouici, eiusque coniugis regine Adelaidis, atque comitis Theobaldi, necnon uirorum uenerabilium Goisleni Suessionis, Gaufridi Carnotensis, Guarini Ambianensis episcoporum domnique Bernardi Clare-uallensis abbatis petitionibus, locum quemdam qui Tres-fontes uocatur in silua Luiz, que tota de iure nostre est ecclesie, fratri uidoni abbati et monachis cum eo ibidem seruientibus inhabitandum concessimus.  Quod ne longa temporum uetustate a memoria tolleretur, litteris fecimus assignari. Placuit itaque nobis ut terram illam et nemus, et quidquid de terra ecclesie nostre ubicunque adiacet, in eadem silua saluis aliorum terminis ulterius eis accesserit, dicti monachi possiderent, excolerent, et quidquid in ea iuris nostri erat libere et quiete perpetualiter obtinerent. Pro his omnibus Catalaunensium sex solidos eis constituimus, quos singulis annis proxima ante mediam Quadragesimam Dominica ministerialibus nostris apud Pontigonem persoluant; et sic per totum annum in tota quietudine quantum in nobis est, perseuerent. Firmatum est igitur hoc presenti cyrographo, et sigillo  signisque qui adfuerunt ad posterorum notitiam roboratum. Sign. Goisleni Suessionis, Signum Gaufridi Carnotensis, Signum Warini Ambianensis episcoporum. Signum Bernardi Clare-uallis abbatis. Sig. Gaufridi decani. Sig. Iohannis cantoris, Signum Odonis et Haymonis prepositorum. Sign. Rainaldi abbatis sancti Bartholomei. Sig. Theoderici abbatis S. Eligii Nouiomensis. Actum Compendii anno ab Incarnat Domini 1130, in publico capitulo.«

Actum Catalauni anno 1136.



u. Priuilegium Gaufridi episcopi pro monasterio Sancti Petri. 
[Ibid., col. 169, ex autographo]


In nomine sancte et indiuidue Trinitatis, GAUFRIDUS Dei gratia Catalaunensis Ecclesie minister humilis.

Ecclesiasticis utilitatibus fideliter insudantes, et contemplationis studio sollicitius inherentes congruo sunt remunerationis beneficio prosequendi, ut et nos eorum obsequiis digne respondisse uideamur, et illi ex indulta consolationis gratia utiliores existant. Quia igitur extra fines nostros manentibus quandoque manum porrigimus, longe amplius, longe  benignius, hi qui sollicitudini nostre commissi sunt et pro nobis inuigilant, respirare debent in munificentia nostre recompensationis, nec magnum est si nostra metunt temporalia quorum intercessionibus preparamur ad eterna. Notum sit igitur presentibus et futuris, ad petitionem reuerendi fratris et amici nostri Hugonis abbatis Sancti Petri de Montibus, assensu et uoluntate capituli beati protomartyris, nos dedisse eidem abbati et ecclesie ipsius personarum totius parochie uitriensis in eo honore et libertate qua eum dominus Anscherus decanus S. Stephani tenuerat, sic tamen ut die anniuersarii XX solidorum refectionem Sancti Petri conuentus exinde habeat, quatenus nostra misericorditer foueat oblatio, quorum pro nobis apud Deum intercedit oratio.

 Et ecce testes huius actionis. Signum Raineri, Signum Odonis, Signum Gaufridi, Signum Guidonis archidiaconum. Sign. Garneri cantoris. Sign. Iohannis capellani. Signum Garneri de Malleio.

Actum Catalaunis anno Dominice Incarnationis 1138, epacta uII, concurrente u.

Galterius cancellarius scripsit et subscripsit.



uI. Gaufridus episcopus Catalaunensis anniuersarium suum fundat in ecclesia S. Martini de Campis Parisiensi. 
[Ibid.]

In nomine sancte et indiuidue Trinitatis, amen.

Quia iuxta propheticam et apostolicam uocem,  ueritatem a filiis hominum diminui, et refrigescente multorum caritate, iniquitatem, proh dolor! uidemus abundare, expedit ut per abundantiam bonorum operum multiplicati iniquitatis et malitie studeamus resistere. Et cum omnes omnibus officia debeant caritatis impendere, prelati tamen Ecclesie pro officio pastoralis cure religiosis fidelibus impensius et deuotius debent prospicere, et de sua abundantia illorum inopiam supplere. Hac ratione et deuotione ego Gaufridus Dei gratia Catalaunensis episcopus incitatus, pro salute anime mee et anniuersarii mei recordatione, concessione et assensu domni Gaufridi archidiaconi nostri et aliorum archidiaconorum nostrorum, totiusque nostri capituli donaui monachis Sancti Martini de Campis Parisius manentibus, altare  de Frisiuilla, altare de Nigro-loco, altare de uerreriis, altare de Wallimont, altare de Expantia, cum capellis et dotibus, et omnibus ad predicta altaria pertinentibus, saluo in omnibus episcopali et archidiaconali iure. Quod ut ratum et firmum permaneat, sigilli nostri impressione et testimoniis canonicorum nostrorum corroborauimus. Signum magistri Rainerii archidiaconi et decani. Signum Odonis de Roseto archidiaconi, Sign. Gaufredi archidiaconi, Signum Guidonis archidiaconi, Signum Henrici thesaurarii, Signum Garnerii cantoris. Sign. Guiniberti succentoris, Signum Iohannis capellani, Signum Gualterii presbyterorum. Signum Petri, Signum Guarnerii, Signum Radulfi diaconorum. Sig. Stephani, Signum Renaldi, Signum Rogerii subdiaconorum. Signum  Balduini, Sig. Hugonis, Sig. Milonis acolythorum.

Actum est hoc anno Incarnati uerbi 1140, episcopatus autem nostri decimo.



uII. Fundatio Gaufridi Catalaunensis episcopi in abbatia Mauri-montis. 
[Ibid., col. 172, ex autographo.]

In nomine Patris, et Filii, et Spiritus sancti, ego IOFFRIDUS Dei gratia Catalaunensis Ecclesie episcopus.

Que Spiritus sanctus per manus meas dignatur operari, quo ratum sit in perpetuum, litteris mandare decreui ex consilio uenerabilium fratrum, scilicet Anselmi abbatis Sancti uincentii Laudunensis,  Nicolai abbatis Sancti Nichasii, Willelmi abbatis  Mauri-montis, constituimus et in eternum permanere firmamus, ut in monasterio predicti Mauri-montis perpetuo missa beate Marie semper uirginis omni die sine intermissione celebretur, si tanti sacerdotes ibi fuerint qui id officii implere possint. Quod si nonnisi unus fuerit et necesse fuerit ut aliam quamcunque missam celebret, etiam pro defunctis, officium beate Marie dicat priuatim, uel secum, uel cum ministris, usque ad secretam: postea dicto solemniter quod necessarium fuerit officio, cum ad secretas uenerit, prius secretam beate Marie celebrabit; et post perceptionem Dominici corporis et sanguinis similiter priuatim, sicut officium celebrauit, sic post communionem cum collecta consummauit. Ad tanti celebrationem mysterii Guarnerus  illustris de Altreio donauit ecclesie Mauri-montis maiorem partem decime que ad ipsum pertinebat de uilla que dicitur Super-turbam, pro remedio anime sue et Elisabeth uxoris sue, et antecessorum suorum et filiorum, atque libera donatione confirmauit. Si quis uero, quod non optamus, hoc nostre constitutionis priuilegium pro nichilo ducere et hanc memoriam beate Marie uilipendere ausus fuerit, ex parte Dei et eiusdem matris Domini nostri anathema sit.

Actum est hoc in presentia nostra Remis metropoli, uI Nonas Martii, anno Incarnat. Dominice 1141, epacta XI

Huius rei testes sunt predicti abbates, et Walterius filius noster, ipsius Warneri frater: Balduinus  decanus  , Petrus monachus, et multi alii.




ANNO DOMINI MCXLII
STEPHANUS PARISIENSIS EPISCOPUS





NOTITIA


 Stephanus I, quem nonnulli Philippi I aut Ludouici Crassi regum Francie natum perperam asserunt, alii non minus mendose ex gente Garlanda ortum, fratremque Anselli senescalli et Stephani de Garlanda, Francie cancellarii, archidiaconi Parisiensis, quod peccandi forte ansam prebuit eis qui errantes in nomine, hunc pontificatus dignitate honestatum, illum uero cancellarium Francie Aurelianensemque  decanum fuisse tradidere, uerius ex antiqua et illustri familia Siluanectensi genitus erat, que Francie buticularii officio sub primis tertie dynastie regibus condecorata fuit, prout testantur chartularia Sancte Marie Corboliensis, et abbatiarum Ederacensis, S. uictoris Parisiensis et Caroli loci, in cuius fundatione Guillelmi Lupi Siluanectensis frater nuncupatur, filius quippe Guidonis Siluanectensis, alias  de Turre, domini de Chantilly et d'Ermenonuille, ac Berthe uxoris. In omni disciplinarum genere excultus fit archidiaconus Parisiensis, inde defuncto Girberto statim subrogatus episcopus, uix cathedram adeptus est, cum ob singularem quo uictorinos prosequebatur amorem largitus eis est, capitulis quorum intererat assentientibus, annuum reditum prebendarum uacantium, tam in ecclesia maiore S. Marie quo potiebatur ecclesia S. Ioannis Rotundi, quam in eccl. S. Marcelli, S. Germani Antissiodorensis, S. Clodoaldi, et S. Martini de Campellis: ecclesie autem Sancti Ioannis Rotundi in compensationem dedit unam prebendam anno 1124 episcopatus primo  . Canonicis Ecclesie Parisiensis eodem anno nonnulla concessit instrumento, ex  quo haud temere colligitur ceptam tunc esse communem inter canonicos mensam. Fossatensibus monachis dedit ecclesiam de Boissiaco. Pontisarensibus donationem S. Preiecti de Turno confirmauit. Conuentionem inter Mattheum priorem Sancti Martini a Campis, et Burchardum de Montemorenciaco stabiliuit. Unus est ex episcopis quibus Calixtus papa mandauit uII Kalend. Sept. ut interdictum ob incestuosas nuptias Guillelmi Northmanni cum filia comitis Andegauensis latum in suis parochiis facerent obseruari  . Subscripsit diplomati Ludouici Crassi bona Premonstratensium confirmantis an. 1125. Controuersiam habuit aduersus Theobaldum Noterium archidiaconum, qui multa ultra muneris sui potestatem aggrediebatur. Ad causam definiendam  uocauit abbates et clericos Parisienses, qui parati erant ad sententiam ferendam, cum Theobaldus summi pontificis prouocauit iudicium  . Continuo episcopus et archidiaconus Romam petiere, quos inter arbitri a summo pontifice delegati pacem composuere Honorii pontificatus an. tertio. Exortum quoque inter episcopum et canonicos ecclesie Parisiensis  ob scholares in claustro habitantes dissidium compescuere Sugerius S. Dionysii et Gilduinus Sancti uictoris abbates cum Thoma priore et Roberto. Anno eodem cum Stephanus in uictorinos pronus prebendam ecclesie sue tradere iis tentasset, obuiam iuit rex Ludouicus  , uetans ne quid in Ecclesia Parisiensi minueretur, nec canonici regulares prebendam in ea obtinerent: quo metuens  diplomate episcopus ne libertas ecclesie labefactaretur, illi et eius terre sacris interdixit, idem minitantibus et archiepiscopo Senonensi et episcopo Carnotensi. Rex uicissim nec episcopo nec eius bonis, hospitibus et colonis pepercit, temporalesque reditus manu regia inuasit. Quapropter Stephanus ad opem sibi ferendam, tam episcopos sue prouincie, quam abbates apud Cistercium tum conuocatos appellauit, rogauitque ut pro spiritali fraternitate, quam cum rege contraxerant eum obsecrarent, ut  pacem secum componeret. Dum hec agebantur Ludouicus acceptis ab Honorio litteris, quibus ab interdicto absoluebatur, ferocior, neminem audiuit. Rursus igitur a Stephano ad Cistercienses perfugium. Ea de re ad summum pontificem scripsere Hugo Pontiniacensis et Bernardus Clare-uallensis abbates, scripsit et Gaufridus Carnotensis episcopus litteras, quas habes apud S. Bernardum  .

Eodem anno cum Thoma priore Sancti uictoris testis fuit Stephanus donate mense Dec. a canonicis Senonensibus ecclesie Sancti Saluatoris canonicis regularibus Sancti Ioannis apud Senonas degentibus. Habita est die 13 Ianuarii 1128 synodus Trecensis pro militibus Templi, cui adfuit Stephanus. Cisterciensum abbatum litteris factus forsan mitior  Honorius, simulque permotus malis que aduersarii Stephani regia subnixi auctoritate in Ecclesia Parisiensi moliebantur, Parisiensi capitulo dedit litteras uI Nonas Martii an. 1129  , quibus uetabat ne quid in Parisiensi Ecclesia immutarent absque episcopi consensu et rescindebat quidquid ex quo Stephanus ceperat esse episcopus, in eius preiudicium erat ab iis constitutum.

Interfuit Stephanus die Pasche eiusdem anni coronationi Philippi regis Ludouici Crassi primogeniti. Hoc etiam anno celebratur a Mattheo episcopo Albanensi sancte sedis legato, olim priore Sancti Martini a Campis, concilium Parisiis in monasterio Sancti Germani, ubi Argentolium restituitur S. Dionysio petente Sugerio abbate. Huic adfuit Stephanus  et subscripsit litteris Ludouici uI hac de re datis. Malum acerbum anno 1130 Gallias afflixit; Parisienses presertim igne sacro uorabantur. Quam ut ablueret luem Stephanus, opem sancte Genouefe implorauit, solemnem indixit supplicationem, in qua ad tactum sanctarum reliquiarum sanati egroti: huius in memoriam miraculi Innocentius II anno sequenti festum Miraculorum instituit, nec procul a basilica maiore exstructa seu restituta ecclesia Sancte Genouefe Ardentium, ab egris, qui ardentes dicebantur, nuncupate

Remis synodum habuit Innocentius mense Oct. anno 1131, in qua pacem inter regem Ludouicum et Stephanum conciliauit: dignitati enim regis consulens et libertati Ecclesie, a capitulo Parisiensi prebendam  petiit, quam canonicis Sancti uictoris libenter concessere  , sicque a dissidiis hisce quies fuit. Stephanus in Martyrologio Ederensi legitur hanc abbatiam anno 1132 construxisse, ordinem secundum Regulam S. Benedicti sanctimonialibus statuisse, et auctoritate apostolica Innocentii pape sub anathemate ne mulieres eiicerentur firmauisse, multaque alia bona innumerabilia eis fecisse. Anno eodem Stephano mandauit Innocentius  , ut Archembaldo Aurelianensi subdecano et sociis honores et bona  ablata restitui satageret. Scripsit et ut interdictum ecclesie Sancte Genouefe a se inflictum solueret.

Circa id tempus Stephanus episcopus querelam habuit cum Stephano de Garlanda archidiacono, Henrici archiepiscopi Senonensis consanguineo, qui horrenda perpetrarat facinora in terra Sancti Germani Pratensis  , quam ad examinandam Pruuinum uocatus a metropolita uenire renuit, ne contra honorem et dignitatem Parisiensis Ecclesie obediret. Hanc autem Bernardi abbatis Clare-uallensis arbitrio de consilio Gaufredi Carnotensis terminatam fuisse uerisimile est  . Iis quoque temporibus Galo Parisiensis schole magister a Stephano excommunicatus ob grauissimam, quam Algrino cancellario  Ecclesie intulerat iniuriam ad Henricum archiepiscopum Senonensem prouocauit, et post ad legatum sedis apostolice, quibus respondit Stephanus, Henrico quidem, absque assensu ipsius non potuisse ad tribunal suum uocare causam Galonis excommunicati; legato uero, Galonem eiusque socios absoluere non posse ante satisfactionem, paratumque se esse, cum nonnisi de regis et episcoporum consilio egerit, ac auctoritate et precepto pape Galonem excommunicauerit, coram legato et ipso papa stare, suamque auctoritatem tueri. Monachis S. Martini de Campis dedit anno 1133 episcopatus nono, ecclesiam Sancti Dionysii de Carcere cum omnibus ad eam pertinentibus et prebendam in basilica maiore; quam quidem ecclesiam a laicis acceptam Ludouicus  rex ei dimiserat, ut monachis traderet, qui uicissim uirginibus instituendis tradiderunt ecclesiam quam habebant in Monte Martyrum. Exstat etiamnum monachorum Cluniacensium prioratus.

Anno eodem Thomas prior S. uictoris occisus est XIII Kalendas Septemb.; cuius cedes plurimas conciuit turbas. Perrexerat Stephanus ad Calam ad abbatiam monialium emendandam et ordinandam, habebatque in comitatu magistrum Thomam; in reditu uero iuxta S. Stephani castrum, quod Gorniacum dicitur, subito a nepotibus Theobaldi archidiaconi insidias episcopo in uia struentibus assultum passus est die Dominica, qui cum inermes inuasissent predictum Thomam interfecerunt  . Tam atroci scelere perculsus Stephanus, Parisios  reuersus, subito auctores anathemate percussit, archipresbyterisque mandauit, ut latam ab ipso excommunicationis sententiam promulgarent  . Hec iisdem pene uerbis scripsit ad Gaufridum episcopum Carnotensem e monasterio Clareuallensi, quo tedio se receperat post latam in huius sceleris auctores excommunicationis sententiam  , simulque Gaufridum inuitauit ut ad se ueniret solandum, quid in  tali negotio facto opus esset deliberaturus. Scripsit pariter ad Innocentium summum pontificem  doloris et luctus plenam epistolam, in qua Innocentium imprimis obsecrat ne se uerbis Theobaldi Noterii, si ipsum adeat, circumueniri sinat, suas quoque Bernardus litteris Stephani adiecit litteras  , quibus permoto pontifici placuit, ut episcopi ad quos ea causa exspectabat, de tanto flagitio iudicium ferrent. Innocentii litteris  excitati Gallie episcopi, apud Iotrum non procul a Matrona flumine conuenerunt. Quid in concilio decretum sit non facile dictu est, huius enim acta interciderunt, sed sententiam episcoporum confirmauit Innocentius, nouasque insuper parricidis irrogauit penas. Occiso per hec tempora ab aduersariis Archembaldo Ecclesie Aurelianensis  subdecano, eo ferme tempore quo Thomas uictorinus, cum cedis auctores in conuentu cardinalium damnati ueniam deprecati fuissent, ad flagitium expiandum delegauit summus pontifex Stephanum et Gaufridum quibus et significauit latam a se in eos sententiam litteris datis Pisis uI Idus Ianuarii, anni scilicet 1134  . Monasterium Sancti Eligii Fossatensibus a Galone olim minus canonice donatum cum Stephano restituisset Theobaldus abbas  , Stephanus diu retentum ecclesie Fossatensi iterum donauit anno 1134, episcopatus undecimo. Pactum iniit cum Ludouico rege pro quodam fossato sito in suburbio Parisiensi, Campello dicto, his conditionibus ut duas partes rex, episcopus uero tertiam obtineret, anno 1136  . Insequenti cum monachi et  canonici a iurisdictione et potestate episcoporum subtrahere se conarentur, ab Innocentio, uII Kalend. Aprilis anno 1137 obtinuit litteras, quibus ecclesie et monasteria notata etiam priuilegio summi pontificis in potestate et iurisdictione Parisiensis episcopi permanerent. Eodem anno subscripsit charte Ludouici uI, priuilegia episcoporum prouincie Burdegalensis confirmantis  . Ludouico uI, morienti uII Kalend. Augusti adfuit, cumque ad meliorem uitam accinxit. Donum Hugonis Tiroli de uilla Bofesmont monachis Sancti Martini factum confirmauit. Restitutas monialibus de Edera decimas largitus est anno 1138, donumque ecclesie Caroliloci a Guillelmo germano factum confirmauit. Prioratui Sancti Nicolai de Aciaco ecclesias parochiales de Derenciaco et  Carrona in sua diecesi asseruit an. 1140  . Memoratur et in charta Ludouici uII regis dato anno 1141, regni quinto, que asseruatur in historia mss. S. uictoris. Quante autem apud summum pontificem Innocentium fuerit existimationis Stephanus, plures ad eum probant epistole, presertim 18 et 19, a quo ob institutos in ecclesia de Dogilo presbyteros inconsultis Sancti Florentii monachis, quorum intererat,  reprehensus legitur in tabulario huius monasterii. De die et anno obitus Stephani non constat apud auctores et monumenta, Iu Kal. Aug. mortem oppetiisse uolunt uictorini. Ioannes huius domus scriptor hec de eius obitu scribit: »Hoc tempore obiit Stephanus Parisiensis episcopus, et sepultus est in monasterio Sancti uictoris Parisiensis, in medio chori. Et super tumulum eius scripti sunt uersus hi:

Hic iacet inter oues Stephanus, qui Parisiensis
   Exstitit ecclesie pastor, et huius ouis.
Hanc inopem, paruamque, nouamque pius pater auxit,
   Extulit, ornauit rebus, honore, libris.
Multa dedit multis, se nobis, plusque daturus,
   Si dare plus posset, qui sua, seque dedit.«

 Huius quoque presulis memoria celebratur ad Iu Kal. Augusti in obituario uictorino his uerbis: »Quarto Kal. Augusti anniuersarium pie recordationis Stephani Parisiensis episcopi, qui in uita sua hanc nostram ecclesiam mirabili affectu sincere dilectionis amplectens, multa et magna ei beneficia conferens; dignum et perpetuum sui nominis et amoris memoriale posteris dereliquit; siquidem in omnibus ecclesiis in quibus prebende sunt, nobis in singulis prebendas singulas dedit, in seniori ecclesia B. Marie Parisiensis prebendam unam, in ecclesia Sancti Marcelli; Sancti Germani Antissiodorensis, Sancti Martini de Campellis prebendam unam; dedit etiam nobis in omnibus supradictis  ecclesiis annualia prebendarum, libros quoque optimos, quos sibi parauerat, moriens nobis reliquit: huius itaque tanti uiri, tam specialis amici anniuersarium per singulos annos specialiter et solemniter celebrandum, et cum magna deuotione faciendum est, et ante missam commendatio. Statutum est etiam, ut pro eius anima prebenda una integra singulis diebus ad eleemosynam prebeatur, et pauper unus per singulos annos ex integro uestiatur, et in die anniuersarii eius centum pauperes, pane, uino et carnibus reficiantur. Anniuersarium patris et matris eiusdem. Item anniuersarium Bartholomei Catalaunensis episcopi nepotis eiusdem.« Mense tamen Aug. non obiisse Stephanum, sed Maio, constat ex Necrologio ecclesie ipsius Parisiensis, ubi legitur:  »II Nonas Maii de domo Sancte Marie obiit Stephanus episcopus, qui dedit nobis sexaginta solidos de reditu altaris ad stationem quatuor ferculorum in festiuitate sancti Augustini: dedit etiam nobis septem modios frumenti ad panem Quadragesime, et quatuor  pallia, et duo dalmatica, et tunicam unam, et duos urceolos argenteos cum acerra argentea.«

Stephani autem I hic esse mentionem probat charta donationum ab ipso factarum Ecclesie sue anno 1124. Obiit ergo Stephanus pridie Non. Maii, sed cuius anni hoc opus, hic labor. Attamen ex litteris Innocentii datis anno 1141 Gilduino Sancti uictoris abbati, et ex charta Ludouici uII, data anno regni eius u, in quibus sit Stephani mentio, liquet Stephanum adhuc superstitem anno 1141, mense Augusto. Quin et decimas iniuste a militibus tentas et restitutas sanctimonialibus Edere contulit anno 1142, ex chartulario Ederensi. Et certe in breui Chronico ecclesie Sancti Dionysii  legitur: »M. CXLII. obiit Stephanus episcopus Parisiensis.«  Non quidem me latet eius tumulo insculptam nunc hanc inscriptionem: »Hic iacet felicis memorie reuerendus pater et dominus Stephanus quondam Francie cancellarius, post episcopus Parisiensis, huius domus specialis benefactor, qui obiit anno Domini M. CXL. III, Kalendas Augusti.« At primo recentius est epitaphium, in quo dum reficitur tumulus, et nouum inscribitur, erratum esse quiuis uel mediocriter eruditus perspiciet. Secundo Stephanus nusquam cancellarius fuit: in nulla quippe charta uel Philippi regis, uel Ludouici sexti, aut Ludouici Iunioris hunc reperies eo nomine suscripsisse. Stephanum quidem cancellariorum numero accensent uterque Quercetanus, Mabillonius, D. du  Fourni, PP. Angelus et Anselmus  : at pace horumce scriptorum dixerim, Stephanum Siluanectensem confuderunt cum Stephano de Garlanda, qui ipsis fatentibus PP. Angelo et Anselmo  iam cancellarii munus obibat anno 1106, quo quidem anno et sequentibus Stephanum Siluanectensem cancellarium uolunt alibi. Sed nec fuit decanus Aurelianensis, quod soli de Garlanda conuenit. Non mirum igitur peccatum esse in die et anno in epitaphio assignatis. Stephani corpus integrum repertum est anno 1515, quando noue fundamenta ecclesie posita sunt.

Exstat tomo Iu Scriptorum Historie Francorum a Duchesnio editorum de morte Stephani ad Parisienses canonicos Hugonis de Dociaco Senonensis  archiepiscopi epistola, in qua patrem, ordinatorem et doctorem sibi puero et iuueni ereptum plangit eosque ad concordiam et unitatem hortatur.





NOTITIA LITTERARIA.


Les écrits d'Etienne de Senlis que les temps ont épargnés sont moins propres à nous donner une haute idée de sa littérature qu'à nous faire connaître les principaux traits de sa uie et les éuénements les plus remarquables de son épiscopat. Le tout ne consiste qu'en quelques lettres assez courtes et des chartes. Pour ne pas interrompre la chaîne des faits énoncés dans ces deux genres de productions, nous les rapporterons suiuant l'ordre chronologique, au lieu de les séparer en deux classes.

I. Déterminé à rétablir l'ordre dans son diocèse, notre prélat crut deuoir commencer par le chapitre de sa cathédrale. Les chanoines s'étaient relâchés tellement sur l'article de la uie commune, que plusieurs auaient quitté le cloître pour uiure dans des maisons particulières. Etienne, pour les engager à se reioindre à leurs confrères, gratifia son chapitre d'une rente de sept muids de blé destinés à faire du pain durant le carême pour les seuls chanoines domiciliés dans le cloître. L'acte de cette donation, daté de l'an 1124, fut suiui trois ans après d'un autre, par lequel Etienne, transfère dans un lieu uoisin de son auditoire, l'école publique qui était dans le cloître. De là l'Ecole du paruis.

II. La même année  il signala sa libéralité enuers d'autres chanoines dont la ferueur n'auait nul besoin d'être excitée par un semblable attrait. Nous uoulons parler des chanoines réguliers de Saint-uictor. uoici en quoi consistait le bienfait. Deux prêtres qui desseruaient l'église de Saint-Iean le Rond, qu'on croit auoir été l'ancien baptistère de Paris, étaient en possession de perceuoir l'anniuersaire, c'està-dire l'année de uacance de chaque canonicat de Notre-Dame. Etienne, du consentement de son chapitre, transporta ce droit aux uictorins par une charte signée de Bernier doyen, d'Adam préchantre, d'Etienne et de Thibaud archidiacres, de huit chanoines tant prêtres que diacres, et de trois enfants, pueri  , c'est-à-dire de ieunes chanoines qui n'étaient pas dans les ordres sacrés.

III. Mais en même temps pour dédommager les desseruants de Saint-Iean le Rond, il fit expédier une autre charte par laquelle il leur donne une prébende de la cathédrale, sans toutefois, y est-il dit, qu'à raison de cette donation ils puissent se qualifier chanoines de Notre-Dame, et à la charge d'y uenir faire le seruice de semaine à leur tour. Comme il auait pareillement à indemniser son chapitre pour la prébende démembrée, il lui accorde par le même acte le droit d'instituer lesdits desseruants et de les destituer. On uoit au bas de cette pièce les mêmes souscriptions que dans la précédente. L'une et l'autre ont été publiées par le P. Dubois, dans le second tome de son Histoire ecclésiastique de Paris .

Etienne, après auoir inuesti les uictorins du droit d'annate dans sa cathédrale, uoulut encore qu'ils y possédassent un canonicat. Mais il ne trouua pas sur ce point la même complaisance dans son chapitre. Il y eut de la part de quelques chanoines des oppositions dont les suites deuinrent très-fâcheuses par l'interuention du roi. Il ne reste aucun des écrits composés par notre prélat dans ce démêlé.

Iu. L'éuêque de Paris n'eut pas qu'une affaire disgracieuse à la fois. Dans le même temps deux de ses archidiacres, dont il auait uoulu réprimer les excès, se souleuèrent contre lui, et mirent le comble à ses chagrins  . Le premier était Etienne de Garlande. Dès le commencement de l'épiscopat d'Etienne, l'abbé de Saint-Germain des Prés auait porté des plaintes iuridiques à ce prélat touchant des incendies, des sacrilèges, des homicides, et d'autres forfaits commis par les gens de cet archidiacre sur les terres de l'abbaye. Cité à l'audience épiscopale l'accusé demanda, pour se défendre, du temps, un lieu sûr et un sauf-conduit. Tout cela lui fut accordé; mais après auoir obtenu délais sur délais, uoyant qu'on se disposait à procéder contre lui par contumace, il s'auisa d'un expédient très-familier pour lors à ceux qui se défiaient de la bonté de leur cause. Ce fut de mettre sa personne et ses biens sous la protection du saintsiége. L'affaire cependant n'en alla pas moins son train. Sans égard pour cet appel frustratoire, Gilduin, abbé de Saint-uictor et official de l'éuêque, prononça contre l'archidiacre une sentence par laquelle il mit sa terre en interdit. Garlande, loin de plier, se pouruut deuant l'archeuêque de Sens, Henri Sanglier, son parent. Le recours est admis. Henri mande à l'éuêque et à Garlande de se rendre la ueille de l'Ascension à Prouins pour y plaider leur cause. La réponse de notre prélat, insérée dans le troisième tome du Spicilége , fut telle qu'on deuait l'espérer. Après auoir exposé les faits comme on uient de les rapporter, il-déclare à son métropolitain qu'outre le moyen de récusation qui résulte de sa parenté auec l'archidiacre, il n'est point en droit d'éuoquer une pareille cause à son tribunal. On ignore quelles furent les suites de cette affaire, mais il est certain qu'elle finit par la réduction du coupable.

u. Thibaud Notier, l'autre rebelle, fut plus difficile à subiuguer, et poussa les choses aux dernières extrémités auant que de se rendre. Son premier crime était des concussions criantes qu'il exerçait à la faueur de son ministère. L'éuêque employa la uoie de l'interdit pour les faire cesser. Thibaud ne manqua pas d'en appeller à Rome  . Matthieu d'Albane et Pierre de Léon, légats en France, furent chargés par le pape Honoré II de terminer cette affaire sur les lieux. Ces commissaires rendirent une sentence par laquelle ils fixaient et limitaient les droits de l'archidiacre bien au-dessous de ses prétentions. Thibaud parut s'y soumettre; mais intérieurement il ne pouuait digérer un échec aussi funeste à sa cupidité. Ses neueux, non moins auares que lui, mais plus audacieux, résolurent de s'en uenger sur les promoteurs du iugement. Thomas, prieur de Saint-uictor, l'âme du conseil de l'éuêque, fut la première uictime de leur ressentiment. Comme il reuenait de Chelles un dimanche, 17 aoùt de l'an 1133, auec le prélat, ils fondirent sur lui et le massacrèrent près de Gournai. Etienne, de retour à Paris, fulmina une sentence d'excommunication contre les meurtriers. Elle est adressée en forme de mandement aux archiprêtres du diocèse, pour être enuoyée par leur ministère à tous les prêtres de leur département. Le prélat y comprend non-seulement les auteurs du meurtre, mais leurs fauteurs, ceux qui leur donneront asile ou qui  communiqueront en quelque manière auec eux. Il défend à tout prêtre, chanoine, abbé, moine, reclus, ermite, même à l'abbé de Saint-uictor, de délier aucun des coupables qui uiendront se présenter à cux dans le tribunal de la pénitence, se réseruant à lui seul le droit de les absoudre. Cette séuérité du prélat ne seruit qu'à aigrir les assassins, et à tourner toute leur fureur contre sa personne. Auerti des embûches qu'ils lui tendaient, il chercha son salut dans la fuite, et se réfugia dans l'abbaye de Clairuaux. Ce fut de là qu'il écriuit à l'éuêque de Chartres, Geoffroi, pour l'inuiter à uenir concerter auec lui les moyens de faire réparation à l'Eglise d'un si horrible attentat. Sa lettre est pleine d'une uigueur épiscopale, et montre en même temps la uiue affliction dont le ceur du prélat était pénétré. Elle se trouue, ainsi que la sentence, dans les grandes notes de Picard et de D. Mabillon sur les lettres de saint Bernard, dans le Xe tome des Conciles du P. Labbe, dans le uIe de ceux du P. Hardouin, et dans le second uolume de l'Histoire ecclésiastique de Paris par le P. Dubois.

uI. Celle qu'Etienne adressa sur le même suiet au pape Innocent est encore plus pathétique. Aussi saint Bernard lui seruit-il de secrétaire en cette occasion, motif qui a porté les éditeurs de ce Père à la placer entre ses lettres , »Pleurez, mes yeux, dit-il, et uersez des torrents de larmes, parce que ma force m'a abandonné, et que la lumière qui m'éclairait, n'est plus auec moi. Ce n'est pas le personnage respectable qui uient de m'ètre enleué, c'est moi-même que ie pleure . . . Ce ne sont pas en effet des larmes, mais des applaudissements que l'on doit à celui qui ne uiuait que pour Iésus-Christ, et à qui la mort était un gain. Mais i'ai tout perdu en le perdant. Il faisait les fonctions d'éuêque, et ie n'en auais que le nom. Méprisant l'honneur attaché à cette dignité, il en supportait le poids de toutes ses forces . . . Toute mon Eglise pleure auec moi, et n'attend de consolation que de uotre bonté paternelle. Si Notier ua se présenter à uous, qu'il sente que mon Seigneur a exaucé la uoix de mes pleurs. Ses neueux sont les auteurs du meurtre; mais il en est l'occasion, et peut-être l'instigateur.«

Les personnes les plus éminentes en piété se ioignirent au prélat pour appuyer ses iustes plaintes. Mais il ne paraît pas que l'autorité ciuile ait pris connaissance de cette affaire. C'est qu'alors celles qui concernaient les ecclésiastiques n'étaient point de son ressort. Le concile de Iouarre, tenu cette même année 1133, par les ordres du pape Innocent, se mit en deuoir de punir les coupables  ; mais les peines canoniques auxquelles il les condamna parurent trop légères au pontife, qui fit là dessus des reproches très uifs aux Pères de cette assemblée  .

uII. Ce fut encore cette année, mais auant le meurtre de Thomas, que l'éuêque de Paris mit les religieux de Saint-Martin des Champs en possession de l'église de Saint-Denis de la Chartre, laquelle était depuis longtemps entre les mains des laïques. La charte qu'il fit expédier à ce suiet porte que cette donation a été faite du consentement du roi Louis  et de la reine Adélaïde. Mais on omet de dire que ce n'était que le contre-change de l'église de Montmartre, acquise de ces religieux par le roi et la reine, pour en faire une abbaye de filles. Cet acte, rapporté par le P. Dubois et dans le nouueau Gallia Christiana, est souscrit par Etienne de Garlande et Thibaut Notier, ce qui prouue que le premier était rentré en grâce auec son éuéque, et que l'autre n'auait pas encore commis l'attentat qui lui fit perdre son bénéfice.

uIII. L'année suiuante, 1134, produisit un nouuel éuénement fâcheux pour ce prélat. Ce fut l'insulte faite au chancelier de son église, par Galon, modérateur d'une école à Paris, insulte qui fut portée à son tribunal, et dont il eut bien de la peine à tirer satisfaction  . Ayant rendu compte des suites de cette affaire à l'article de Galon , nous nous contenterons de rappeler ici les deux lettres qu'Etienne écriuit à ce suiet.

La première est à l'archeuêque de Sens, pour lui prouuer que l'appel interieté deuant lui par Galon était nul de plein droit.

La seconde, écrite au légat du saint-siége, a pour obiet de iustifier l'excommunication lancée contre ce professeur.

IX. Tandis qu'Etienne était aux prises auec Galon, il expédia, en faueur des religieux de Saint-Maur des Fossés, une charte dont uoici la teneur. Sous l'éuèque Galon, un de ses prédécesseurs, les religieuses de Saint-Eloi de Paris furent chassées, à raison de leur mauuaise conduite, et leur monastère adiugé à l'abbaye de Saint-Maur. Le zèle du prélat s'affranchit en cette rencontre des formalités de droit; tout se fit par uoie de fait. L'abbé Thibaud accepta ce don en 1107, et le garda iusqu'à la seconde année de l'épiscopat d'Etienne. Alors, pressé de remords sur l'irrégularité de son acquisition, il prit le parti de s'en démettre entre les mains de l'éuèque. La démission fut acceptée, et l'abbaye de Saint-Eloi demeura l'espace de neuf ans entre les mains d'Etienne. Lui-même à son tour ressentit une synderèse de garder un bien qui ne lui appartenait pas. Le pape, le roi, son chapitre, et d'autres personnes respectables, étant uenus à l'appui de ce scrupule, il consentit à rendre cette maison à l'abbé Ascelin, successeur de Thibaud. C'est ce qu'il énonce dans l'acte susdit, par lequel il réunit à l'abbaye de Saint-Maur celle de Saint-Eloi, sous le titre de prieuré, à la charge d'y établir douze religieux pour y faire le seruice. Cette réunion fut confirmée deux ans après par le pape Innocent II.

X. Les religieuses de l'abbaye d'Hières sont redeuables de leur fondation en partie à notre prélat. Elles lui doiuent de plus leurs premières constitutions, que nous n'auons plus. Dubreuil et les auteurs du nouueau Gallia Christiana d'après lui, ont publié la charte qu'Etienne fit expédier l'an 1138 pour cet établissement. Il y est dit, entre autres choses, que l'élection de l'abbesse se fera du consentement de l'éuêque et en présence des abbés de Saint-uictor et de Sainte-Marie du ual. Les constitutions dressées sur les auis de Hugues de Mâcon, éuèque d'Auxerre, et auparauant abbé de Pontigni, portaient en plusieurs endroits l'empreinte des usages de Cîteaux.

XI. Enfin nous donnerons pour dernier écrit d'Etienne de Senlis une lettre sans date et sans adresse, écrite uraisemblablement à un légat touchant une contestation qui s'était éleuée entre Matthieu de Montmorenci et sa belle-mère. La dame s'était plainte d'un déni de iustice, parce qu'Etienne, au tribunal duquel l'affaire auait été portée, ne se pressait pas de iuger. Le prélat s'excuse en disant que le roi lui ayant demandé un délai pour Matthieu, dont il auait besoin pour faire la guerre à Dreux de Mouchi et a Lancelin, il n'auait pu le refuser; »cependant, aioute-t-il, en conséquence de uos ordres nous lui auons  fait signifier depuis peu qu'il eût à comparaître deuant uous à Reims; à quoi il a repondu qu'il n'trait point plaider hors de sa prouince, disposé d'ailleurs à subir uotre iugement dans celle-ci, pouruu qu'on lui assigne un lieu sûr pour se défendre.« Cette lettre a été publiée dans le IIIe uolume du Spicilége .





STEPHANI PARISIENSIS EPISCOPI EPISTOLAE, ET uARIORUM AD IPSUM.





I. Henrici archiepiscopi Senonensis ad Stephanum.--- Monet ut ueniat Pruuinum ad examinandam causam Stephani archidiaconi Parisiensis. 
[Dom Lucas d'ACHERY, Spicil. t. III, p. 158.]


Dilectioni uestre querimonia et clamore domini Stephani archidiaconi uestri compellimur scribere. Idem namque uester archidiaconus super hoc conquerendo clamat quod licet abbati S. uictoris uicario uestro rectitudinem offerret, et per eum iustitiam exsequi paratus esset: licet etiam seipsum cum omnibus suis sub protectione domni pape pretenderet, idem abbas super terram eius interdicti sententiam posuit, unde prefatus archidiaconus se pregrauari  dicit. Addit etiam in his se pregrauatum esse quod a uobis iustitiam requisiuit et habere non potuit de rebus Ecclesie Parisiensis et rebus hominum suorum uiolenter ablatis, quamuis, sicut dictum est, sub defensione domni pape et custodia ipse Stephanus sit constitutus. Et quoniam in his se pregrauari sensit, ad nos clamorem fecit, et conuenientem diem et locum sibi et suis coadiutoribus tutum dari requirit. Unde uobis et ipsi diem in uigilia imminentis Ascensionis Domini, et Pruuinum, quia tutus locus est, locum constituimus, et uestre dilectioni precipimus, ut ad diem datam et locum constitutum, quantum res postulabit responsurus ueniatis, et tanquam carissimo consulimus ut interdicti sententiam relaxetis. ualete.



II. Stephani ad Henricum archiepiscopum Senonensem. ---Respondet se non potuisse a metropolitano extra sedem metropolitanam uocari ad examen cause archidiaconi sui. 
[Ibid.]


Audito clamore consanguinei uestri, domini uidelicet Stephani Parisiensis archidiaconi, aduersum nos iniuste apud uos conquerentis, diem nobis et locum tutum, uidelicet Pruuinum in terra hostili statuistis, et me suffraganeum uestrum neque uiua uoce neque litteris prius commonitum ad exsecutionem  iustitie extra metropolitanam sedem uenire precepistis: quoniam uester consanguineus, ut dicit, a nobis iustitiam requisiuit et habere non potuit. Hoc uero, si placeret uestre discretioni, et metropolitane grauitati, etsi non potuissetis non audisse, non debuissetis credidisse, quia ei sine lesione fidei, cum homo meus sit, iustitiam denegare non potui. Et quoniam litteris alternantibus ad inuicem locuti sumus, et ipsas adhuc pene omnes nos habemus, cum in commune uenerit, et lecte fuerint, aut nos, aut ipsum de mendacio arguent, et alterum erubescere cogent. Nos siquidem statim ut Parisius uenimus super sacrilegio, incendiis, homicidiis et aliis criminalibus capitulis domini S. archidiaconi in terra S. Germani iniuste a clerico, iniustius a diacono,  iniustissime ab archidiacono et decano factis clamorem abbatis audiuimus dominum Stephanum, submonuimus, diem dedimus, et quia propinquissimus ei uidebatur, induciauimus, securum locum, securum conductum, regis uidelicet et regine, et domni Radulphi comitis, et nostrum ei obtulimus: et fortasse hoc modo cum eo agere est ei iustitiam denegare? Et quia in nullo, ut auditis, quantum ad hoc spectat excessimus, unde curiam nostram exire debeamus, si placet benignitati uestre, submonitionem uestram et preceptum relaxate, quia contra honorem et dignitatem Parisiensis Ecclesie nec uolumus nec debemus obedire. De interdicto autem, et de litteris domini pape sufficienter respondebitur, si dominus Stephanus ubi iustum est causam suam  tractari non dedignetur.





III. Gaufridi episcopi Carnotensis ad Stephanum.---Significat, Stephanum archidiaconum deligere arbitrum cause sue abbatem Clareuallensem S. Bernardum. 
[Ibid., p. 160.]

De reformanda pace inter uos et Stephanum de Garlanda dudum uobis ipso petente locuti fuimus; nunc autem quoniam audiuimus quod omissis quibusdam que aduersum uos uidebatur habere, pacem uestram desiderat, sanctitatis uestre discretioni  consulimus  consulimus, inquam, et petimus ut diem ei competentem et terminum constituatis, in quo iuxta considerationem rationis pacem cum eo reformetis, quam offert uobis ad cognitionem et examinationem amicorum uestrorum, uidelicet abbatis de Claraualle. Non enim decet paternitatem uestram oblatam pacem respuere, quam etiam non oblatam modis omnibus prouocare debetis. Nam iuxta Domini Saluatoris exemplum ouem errantem debetis requirere, et ad pacis ouile uestris etiam humeris reportare. Si cum omnibus hominibus, sicut dicit Apostolus, pacem debemus habere, quanto magis cum his de quibus nos oportet Domino respondere? Unde,  quod absit! si predicti uiri satisfactionem ex amicorum sententia non recipitis, certum est quod et apud Deum offensam incurritis, et amicis uestris ruborem incutitis. ualete.





Iu. Gaufridi episcopi Carnotensis ad Stephanum.---Excusat se quod ad colloquium non possit accedere. 
[Ibid., p. 163.]

Litteras apud Bonam---uallem accepimus die ueneris quas nobis misit uestra dilectio, in quibus nostrum colloquium die proxima Lune postulabatis. Quod nullo modo fieri uel grandium que in manibus nostris erat negotiorum multitudo uel ipsa temporis angustia patiebatur. Pontileuenses namque monachi,  quibus ut abbatem prouideremus, Deo auctore operam dabamus, grauem nobis et inauditam contumeliam irrogarunt; abbatibus et archidiaconis nostris, quos ad hoc ipsum illuc direxeramus, armata in eos manu rustica intentantes mortem et supplicia comminantes; et hec interim cum aliis pluribus causa nos occupat. De eo autem unde nos consulitis quod nobis ad presens occurrit, uestre faternitati mandamus ut curie inuitanti uos ad iustitiam, ex abundanti quidem, si saluum habueritis conductum, die competenti uestram exhibeatis personam, de his in quibus appellamini responsurus, si uobis prius facta fuerit iustitia, et exspoliato restituatur inuestitura. Postea fratrum uestrorum iudicio, si quid aduersum  uos dominus rex habuerit, quantum res exigat, eo ordine quo debebitis, sicut pro Domino et per omnia facietis. Nos uero sicut uobis scripsimus, die proxima Iouis apud Latiniacum uobis occurremus, et si aliquod consilium interim acceperitis, contramandate nobis.





u. Eiusdem ad eumdem.---Petit ut designate S. uictoris cenobio canonicum qui instituatur abbas uirtuensis. 
[Ibid., p. 164.]

Multiplici seminario discordie ciuitas nostra longe  iam tempore conquassata, etiam nunc in eo statu est ut sine grandi discrimine absentiam nostram sustinere non possit. Ecce uinculum quo alligatus teneor; ecce necessitas que sancto conuentui uestro non patitur nos interesse. Sed hec hactenus. Frater et amicus noster abbas uirtuensis et fratres eius loci uocauerunt nos, multo religionis desiderio, Deo gratias, accensi, unanimiter postulantes, ut ad honorem Dei et salutem animarum suarum pastorem eis utilem sollicitudo nostra prouideret. Curam et administrationem abbas ipse in manu nostra deposuit una fuit totius capituli illius uox, unanimis in presentia nostra consensus et electio ut pastor eis concederetur de monasterio sancti uictoris Parisiensis. Quia uero domus illius religiosas personas  non cognouerunt ex nomine, nullam quesierunt, sed sanctitatis uestre religioni curam hanc et sollicitudinem commiserunt. Locus enim ille est uobis familiaris et religio personarum. Sanctitatis igitur uestre prudentie, qua possumus humilitate supplicamus ut iusto desiderio consilii et auxilii manum porrigatis. Suscipient enim cum gratiarum actione personam quam de predicto B. uictoris monasterio electio uestra eis obtulerit.





uI.  Anonymi ad Stephanum.---Laudat episcopi constantiam et perseuerantiam ipsi suadet. 
[Ibid., p. 162.]

Quamuis paternitatis uestre constantiam nihii  adhuc mutari nec debilitari persenserim, tamen pro uobis more amici sollicitus, uos moneo et remoneo ne a proposito uestro et a iustitie rigore declinetis, nec Ecclesie uestre libertatem, que temporibus antecessorum uestrorum floruit, annichilari permittatis; illamque Dominicam sententiam memoriter retineatis: Beati qui persecutionem patiuntur propter iustitiam. Sciatis autem me in omnibus et per omnia uobis cum perseuerare, nec pro damnis que mihi et hospitibus meis pro uobis contigerunt, a proposito meo pedem retrahere. Rex enim et regina meis hospitibus XII libras dederunt, et hoc totum pro redemptione suarum rerum abstulerunt: et mei parentes et amici regi et regine uineas meas exstirpari iubentibus  X libras dederunt; et hoc totum decani et archidiaconorum instigatione, imo G. succentoris nocturna susurratione peractum est. Deo uero uobis et mihi subueniente me omnia quecunque amiserim recuperaturum non uereor, nec uos sine me rerumque mearum recuperatione pacem recepturum arbitror. Preterea nisi uos consilio satis abundare sentirem, paruitas mea paternitati uestre consuleret, ut dominum Senonensem archiepiscopum et cepiscopos uestros precibus uestris et amicorum uestrorum uobis alliciatis, et ad iustitie uestre aggrauationem, ut in episcopatibus suis a diuinis cessent modis omnibus impetrare non differatis, ut eiusdem iustitie  participes uobis contra omnes subueniant, et, si necesse fuerit, Romam nobiscum ueniant. ualete.





uII. Item anonymi ad Stephanum.---Monetur ut caueat sibi ab aduersariis qui in illius necem conspirarunt. 
[Ibid.]

Quoniam, sicut mihi testis est Deus, non ficto corde sed in ueritate uos diligo, et salutem uestram non solum spiritualem sed etiam corporalem desidero: tribulationibus uestris cordis affectu condoleo, et si aliquid quod uobis nocere debeat mihi referatur, letus audire non ualeo. Hac igitur erga uos caritate compulsus, quod de uobis recenter audiui, uobis insinuare non distuli. Audiui siquidem et pro  certo audiui quod quidam maligni et perfidi, non solum extranei sed etiam familiarissimi uestri insimul conspirauerunt, et mortem uestram inrauerunt, et uos aut impetitione aut armis interficere disposuerunt  . Et ne hoc friuolum esse putetis et ideo negligatis, pro certo sciatis quia unus eorum qui coniurationi interfuit, mihi hoc in confessione reuelauit, et uobis cito manifestare multis precibus obsecrauit. Caute igitur de cetero uos custodite, et, sicut scriptum est, a domesticis uestris cauete. Sed quid dico? Quid queso ualeat humana industria, si diuina non adsit custodia? O ineffabilis pietas Dei! Ecce omnipotens Deus qui tanta uobis bona in hoc seculo contulit, qui mala uestra tandiu equanimiter pertulit, modo in presenti pro peccatis uestris subito et  inopinate uos percutere noluit; sed sola pietate precedenti misericordie misericordiam misericorditer addidit, qui hoc quod perfidorum malitia in occulto disposuit, uobis occultum esse noluit. Quid igitur exspectatis? ecce occultus iudex arcum tetendit, sagittas parauit: et nisi cito uos conuerteritis ad ipsum, emittet sagittam et percutiet inimicum. Sed prius uos Deus sua protectione custodiat, oculos uestri cordis aperiat, cor ad penitentiam compungat, et uos ad seipsum sine mora conuertat, qui non uult mortem peccatoris, sed ut magis conuertatur et uiuat.



uIII. Ad archipresbyteros diecesis Parisiensis.---Sententia excommunicationis contra occisores Thome, prioris Sancti uictoris, et fautores eorum. 
[LABBE, Concil., tom. X, col. 974.]


STEPHANUS, Dei gratia Parisiensis episcopus, F. R. E. H archipresbyteris, salutem.

Ex auctoritate Dei Patris omnipotentis, et Filii, et Spiritus sancti, et sancte Dei genitricis Marie, et omnium sanctorum, excommunicamus, et anathematizamus, et a sancte matris Ecclesie liminibus sequestramus illos qui dominum Thomam priorem Sancti uictoris interfecerunt, et qui cum fortitudine interfectoribus adfuerunt, et eos quorum consilio et  admonitione et auxilio interfectus est. Omnes etiam illos excommunicamus, qui interfectores et interfectorum presentes coadiutores in suo hospitio receperint, et qui cum eis aliquam communionem uel participationem habuerint in cibo et potu, in consilio et locutione  uel emptione, et uenditione, in dati et accepti communione, in susceptione et protectione: omnes istos excommunicamus, donec resipiscant, et ad satisfactionem ueniant. Mandamus itaque uobis et precipimus, quatenus per singulos dies Dominicos hoc modo et his uerbis excommunicetis, ac ceteros presbyteros excommunicare faciatis. Mandamus enim uobis, quatenus unusquisque uestrum in suo archipresbyteratu prohibeat, ut nullus omnino presbyter, nec  de seculo, nec de religione, nec abbas, nec canonicus, nec monachus inclusus, nec eremita, nec etiam abbas Sancti uictoris, huius excommunicationis reum ad se pro confessione uenientem suscipiat, neque absolutionem huius culpe tribuat, aut penitentiam iniungat: quia ego de toto reatu mihi soli absolutionem et penitentiam reseruaui. Hoc quoque precipimus, ut presbyteri, quando excommunicant, hanc nostram prohibitionem omnibus dicant. ualete.



IX. Stephani ad Gaufridum Carnotensem episcopum.---De impia cede Thome prioris. 
[LABBE, Concil. tom. X, col. 975.]

 GAUFRIDO, Dei gratie uenerabili Carnotensium episcopo et apostolice sedis legato, STEPHANUS eadem gratia Parisiensis Ecclesie minister indignus, nunc autem miserie et afflictionis preco infelix, ualete in Domino.

Calamitatis noue pondus, quam uestris auribus, imo cordi uestro, illaturus sum, nescio si uerbis aliquibus digne ualeat explicari. Nuntium durum et graue auditu, omnibus, quibus Christi Iesu et sancte matris Ecclesie opprobria dura et grauia sunt, precipue nobis sub habitu et signo religionis constitutis: quibus hec tanto plus omnibus grauiora futura sunt, quanto specialius ad nostrum grauamen, imo impressionem et ruinam omnium spectat nostrum unius occasus. Magistrum Thomam priorem  cenobii Sancti uictoris, uirum approbatum, omnibusque bonis amicum et dilectum, ac in sancte Ecclesie defensione illum coadiutorem et propugnatorem deuotissimum et strenuissimum, impiorum manibus exstinctum sciatis, carne quidem mortuum, sed, ut indubitanter credimus, uiuentem cum Christo. Cui enim Christus uere causa moriendi fuit, in gloria omnino deesse non poterit: quoniam et ipse, cum ultimum in nostris manibus exhalaret spiritum, libera uoce se pro iustitia mori protestatus est: certissimum preterite presentisque iustitie sue, qua in Ecclesia Christi contra impios pugnauerat,  testimonium relinquens, quoniam in ipsa consummaretur. Hec enim prima, hec et ultima causa fuit laboris illius. Nam pro ipsa iustitia tunc mecum aderat. Ego enim ipsius precipue admonitiones sicut ei semper de his cura esse solebat, rogatu et assensu regis, per eum quoque ad ipsum persuasi, ad abbatiam monialium, que est Chelis , emendandam et ordinandam perrexeram, assumptis mecum uiris religiosis, abbate scilicet Sancti uictoris, et Sancti Maglorii, et subpriore Sancti Martini, aliisque compluribus monachis, canonicis ac clericis. Cumque pro uiribus negotio peracto reuerterer, iuxta domini Stephani castrum, quod Gorniacum  dicitur, subita ab eius hominibus, scilicet nepotibus Theobaldi archidiaconi, insidias mihi in  uia prestruentibus, assultum passus sum. Cumque nos inermes, utpote die Dominico, et pacem ferentes incederemus, subito euaginatis gladiis irruunt super nos, et nec Deo, nec diei sacre, nec mihi, nec his qui mecum erant religiosis uiris, honorem dantes, inter manus nostras et innocentem trucidauerunt, mihique mortem comminati sunt, nisi abscederem a conspectu eorum celeriter. Nos autem fiducialius agentes, in medios gladios nos coniecimus, et iam semiuiuum direque laniatum a manibus eorum abstraximus: atque undique circumdantes eum, de sua confessione, et de eius quam passus fuerat inimicorum impietate dimittenda, allocuti snmus. Tunc ille libenti animo omnibus qui in se peccauerant dimittens, et suorum peccatorum intime remissionem  petens, percepta tandem communione corporis et sanguinis Christi, libera uoce se coram omnibus pro iustitia mori contestatus est, et sic reddidit spiritum. Hinc ergo, licet nostre spei fiducia certa, quantum ad eius spectat salutem et gloriam, exsultandum omnino non dubitet, pretiosamque in conspectu Domini mortem sanctorum eius sciamus: meror tamen et luctus grauis, qui de amici orbatione, et communi omnium nostrum confusione oboritur, nulla prorsus consolatione in nostro animo temperatur. Me enim in ipso occisum uideo, et multo magis me occisum quam ipsum, quia me in eius morte periculis expositum cerno, ipsum autem a periculis liberatum. Superest igitur, ut, quia me  nunc tam grauiter desolatum et contristatum cernitis, ad me consolandum simul et consiliandum uobis non differatis. Ego enim, quasi qui ipsam detestandam loci faciem sustinere non ualeam, Clareuallis fugiens secessi, illic uos exspectaturus, ut consilium pariter capiamus quid nobis pro sancte Ecclesie tam intolerabili ruina faciendum sit. In omnes enim nos impetus iste casum minatur, et ueniet, nisi preueniat Dominus. Mando ergo uobis, et summopere deprecor ut, omni dilatione postposita, Clareuallis properetis, quia pericula undique mihi imminent, pro quibus consilium differri non potest.



X. Stephani ad Innocentium II pontificem Romanum.--- Eiusdem argumenti. 


Exstat inter S. Bernardi epistolas n. 159, Patrologie tom. CLXXXII, col. 319.



XI. Stephani ad Henricum archiepiscopum Senonensem. ---Probat non posse absque suo assensu metropolitanum Senonensem uocare ad tribunal suum causam cuiusdam Galonis Parisiensis schole magistri. 
[D. Lucas D'ACHERY, Spicil. t. III, p. 155.]

Significauit nobis in litteris uestris sublimitas uestra quod placuit: quibus obtemperare minime contemnimus, sed terminos quos posuerunt Patres  nostri antiquos transgredi formidamus. Nunquam enim reuerenda Patrum sanxit auctoritas, nusquam hoc seruare consueuit antiquitas, ut aliarum Ecclesiarum causas alicui metropolitano liceat terminare, uel sine consensu illius episcopi, cui cura commissa est, iudicia iudicare. Unde scribit papa Calistus, quintus decimus a Petro, Benedicto fratri et episcopo: »Nullus metropolitanus diecesani Ecclesiam uel parochiam aut aliquem de parochia presumat excommunicare, aliquidue agere absque eius consilio uel iudicio; sed hoc obseruent quod ab apostolis ac Patribus et predecessoribus nostris statutum et a nobis confirmatum est.« Iterum: »Si quis metropolitanus non quod ad suam solummodo propriam pertinet parochiam sine consilio et uoluntate omnium  comprouincialium episcoporum aliquid agere tentauerit, gradus sui periculo subiacebit, et quod egerit, irritum habeatur.« Iterum: »Nullus alterius parochiam disponat aut ordinet aut iudicet: quia sicut ordinatio, ita et ministratio et aliarum rerum dispositio prohibetur.« Radulfo siquidem Bituricensi archiepiscopo de re simili ita scribit papa Nicolaus: »Conquestus est apostolatui nostro frater noster Sigebodus Narbonensis archiepiscopus, quod clericos suos eo inconsulto ad iudicium tuum uenire compellas, et de rebus ad Ecclesiam suam pertinentibus in inuito quasi iure patriarchatus tui disponas; cum hoc nec antiquitas, cui Patres sanxere reuerentiam, habeat: et auctoritates sacrorum canonum  penitus non habeat.« His igitur et aliis auctoritatibus muniti nolumus nec debemus ad presens nostre et fratrum meorum Ecclesiis inauditam nouitatem inducere, et earum iura antiquitus statuta permutare. Hoc dicentes non instruimus prudentiam uestram, que satis nouit plura de paucis colligere, nec tollimus quin possint metropolitani episcopos comprouinciales conuocare et que precipienda sunt precipere, sed antiquum ius pro paruitate nostra uolumus conseruare. Unde non satis mirari possumus quod uerba G. fallacia et R. nobis inobedientes suscipitis, cum causam istam a nobis ipsis et a religiosis uiris ueraciter audieritis, et manifestam eius culpam, si placet, plenius ipsi cognoueritis. Pro illius itaque irrationabili et non canonica inuitatione   ante uestram, quam ualde diligere et honorare uolumus, presentiam ad presens ire uisum fuit nobis non esse opus, cum per nos tam sibi quam scholaribus suis plenariam iustitiam obtulerimus, et ad ultimum in presentia domni pape, ad quem huius cause finis maxime spectat, inuitati fuerimus. Mandatum etenim sedis apostolice habuimus, cuius auctoritate tam Algrinum quam omnes res suas sibi retinet et munit. Insuper et uobis et nobis precipitur ne super eo ab aliquo iudicetur, sed potius apostolice sedis iudicio omnis eius causa decidatur. Cum igitur eius causa ad domni pape audientiam fuerit inuitata; et a nobis, ut ante ipsius presentiam monstrabimus, huc  usque rationabiliter sit tractata, quod iuste fecimus, salua reuerentia uestra, quia sine contemptu domni pape facere nequimus, et eo inconsulto, relaxare non audemus. Redeat ergo ad se mansuetudo uestra, et ne in amicum subito insurgat, indignationem suam erga nos compescat, qui sic parati sumus uestre parere amicitie ut honorificemus ministerium uestrum satisfaciendo iustitie. ualete in Domino Deo. ualete in Christo.



XII. Stephani ad legatum sedis apostolice.---Gualonem eiusque sectatores excommunicatos absoluere non posse ante satisfactionem contendit. 
[Ibid., p. 157.]

 uisis litteris uestris non minimum doluimus, supramodum moti sumus suggeri uobis posse quod uos nolumus exaudire. Nouit siquidem curia nostra, nouit Parisiensis Ecclesia, utpote quod uidit et audiuit, quoniam litteras uestras nobis missas in presentia Gualonis legi fecimus, et quod mandastis, si uoluisset, fecissemus. Ipse autem non in causa sua sed in archiepiscopi et dapiferi fisus potentia contempsit, et ad contemptum Dei et nostrum legit. Nos uero cum rege et episcopis habuimus consilium quid super hoc esset agendum; et quia iuxta eorum condictum in clericos et parochianos nostros sententiam dedimus; et quia defuerunt auditores, Gualonem silere compulimus. uideat itaque dilectio, uideat uestra discretio si inobedientes et ideo mortuos  et fetentes, quos iuste legauimus, ante discussionem, ante satisfactionem soluere debeamus, maxime cum domni pape precepto et auctoritate sententiam excommunicationis nos promulgasse constiterit. Ipse enim domnum Algrinum suscipit in protectionem suam, et nobis iniungit ut de malefactoribus suis plenariam ei faciamus iustitiam; et si qua forte super eo causa emerserit, sibi emancipauit, et in curia Romana finiendum statuit: sicut in litteris eius,  quas uobis mittimus, uidebitur, si diligenter inspiciantur. Et quia super domni pape statuto et sententia nolumus auferre aut unum apicem aut unum iota, iuxta Gualonis inuitationem in festo sancti Andree Romam statuimus ire, si interim congrua satisfactione non deleuerit quod in nobis, imo in domino papa contumaciter commisit. Quod si uultis et si consulitis causam istam tractari in curia uestra et uos terminare, non renuimus. Sciatis procul dubio quoniam nos temere periculis non offerimus, imo, quantum in nobis est, declinamus. Attamen et Alpium asperitatem et uie longitudinem paruipendimus, ut prime sedis et Romani pontificis dignitas, quantum ad nos spectat, conseruetur; et ne in aliquo per nos Romana auctoritas minuatur. Unde paternitatem  uestram suppliciter exoramus ut quod iuste, quia domni pape et episcoporum consilio fecimus, interim stare permittatis, nec mutari precipiatis donec in Romana aut in uestra discutiatur audientia, si consulitis, sicut diximus, et Gualo in sua pertinacia perseuerauerit, et Ecclesie Romane non satisfecerit. Scimus procul dubio et scitis pro certo quoniam Parisiensis Ecclesia et omnes persone, una excepta, tuebuntur eam causam si uestram peruenerit ad audientiam. Et quoniam epistolari breuitate omnem negotii nostri qualitatem non possumus comprehendere, legatos nostros, canonicos uidelicet Parisiensis Ecclesie dirigimus sanctitati uestre, ut cum mora et perspicaci diligentia ius nostrum possitis ad plenum cognoscere.



XIII. Ad anonymum. 
[Ibid.]


Mattheum de Montemorenciaco pro nouerca sua ad causam uocauimus, diem dedimus. Contigit autem ut ante et circa diem datum dominus rex esset Beluaci ducturus exercitum super Drogonem de Monciaco et Lancelinum. uidens uero dominus rex quod milites qui secum ierant, uenire ad causam prenominatam disponebant  eos retinuit, et ut causa induciaretur, nobis mandauit et rogauit. Hac igitur necessitate causa induciata et die data, interim litteris uestris nos monuistis ut Mattheum  Remis Dominica Gaudete in Domino ad exsecutionem iustitie ante uos submoneremus; quod et fecimus. Ipse autem dicit quod ante uos extra prouinciam non ueniet. Paratus enim et est et fuit  in presentia uestra et ubi tutus ei sit locus in prouincia sua subire causam, et nouerce sue plenam exsequi iustitiam. Nobis igitur, si placet, significate quid debemus facere. Parati enim sumus obedire.





STEPHANI DIPLOMATA ET DONATIONES.



I. Charta pro canonicis S. Marie Parisiensis. 
[DUBOIS, Hist. Eccles. Paris., t. II, p. 53.]


Ego Stephanus humilis, Dei gratia, minister Parisiensis Ecclesie, notum fieri uolo cunctis fidelibus tam futuris, quam et instantibus, quod de rebus ad presbyteratum sex ecclesiarum, ecclesie uidelicet de Orliaco, Ciuiliaco, Castaneto, Sussiaco, Balneolo, de Christoilo pertinentibus Beate Marie et capitulo Parisiensis Ecclesie, in ecclesia de Orliaco duos, et in singulis predictarum uillarum ecclesiis singulos frumenti modios singulis annis habendos pro remissione peccatorum, et pro seruitio Dei amplificando  iure perpetuo donamus, et concedimus. Statuimus tamen et precipimus, ut tempore Quadragesime a Capite ieiunii usque in quintum, annona illa ad hoc durare et sufficere poterit, singulis canonicis in claustro Beate Marie mansiones habentibus panes inde singulis diebus singulis tribuantur. Nos autem sicut et ceteri canonici, nobis singulos panes singulis diebus inde habebimus: canonici uero annuales questas, quas ab predictarum ecclesiarum sacerdotibus exigere annuatim, et habere consueuerunt, ab eis nec amplius exigent, nec habebunt. Sub anathematis autem periculo interdicimus, ne ulli episcopo, ulli archidiacono, ulli ecclesiastice seculariue persone, hanc pii uoti nostri institutionem aliquando liceat immutare, aut imminuere; siue  eos, qui hoc nobiscum instituerunt aliqua occasione in posterum uexare, etc.

Hec autem omnia que supra diximus assensu archidiaconorum nostrorum Theobaldi, uidelicet, et alterius Theobaldi, in quorum archidiaconatibus predicte habentur ecclesie, et fecimus et instituimus.

Actum publice Parisiis in capitulo Beate Marie, anno Incarnati uerbi 1124, Ludouico rege anno XuI, Stephano episcopo anno primo.

    Signum Stephani episcopi.
    Signum Berneri Decani.
    Signum Ade precentoris. Signum Stephani archidiaconi.
    Signum Theobaldi archidiaconi.
     Datum per manum Algrini camellarii.





II. Charta pro canonicis regularibus sancti uictoris Parisiensis. 
[Hist. Eccl. Paris. ibid., p. 33.]

Ego STEPHANUS, diuina gratia Parisiensis episcopus,  petitione et precibus Berneri decani, ceterorumque canonicorum Beate Marie, assensu etiam presbyterorum Sancti Ioannis Guillelmi uidelicet et Hugonis, ecclesie Beati uictoris et canonicis regublarius inibi seruientibus, et prenominatorum canonicorum anniuersaria deinceps habeant, et nullum ex debito super hoc aut ecclesie, aut defuncto, siue processionis, siue uisitationis, propter anniuersaria, exsoluant obsequium. Nolumus enim eos inquietare, et contra eorumdem uoluntatem, aut propositum ad publicum prodire. Hoc autem adiungimus, quod si canonicus Beate Marie prebendam suam in manu episcopi sui reddiderit, et pro aliquo orauerit, et super hoc episcopus exaudierit in prebenda sic reddita, aut eremitarum, aut canonicorum regularium,  aut monachorum, aut quorumlibet eligens uitam, prebendam reliquerit, prefata ecclesia Sancti uictoris eius prebende per annum redditus possidebit. Et ut omnia ad liquidum determinentur, ut praue intelligentium ora obstruantur hoc solum excipimus: quod si canonicus Beate Marie prebendam suam in manu episcopi reddiderit, et pro aliquo orauerit, et super hoc eum episcopus exaudierit in prebenda sic reddita, canonici Sancti uictoris nichil habebunt. Et illud similiter uolumus, quorum quidquid in prebendis canonicorum Beate Marie, prout superius determinatum est, canonicis regularibus Sancti uictoris concessimus; hoc idem et in prebendis canonicorum Sancti Marcelli, Sancti Germani Antissiodorensis, Sancti Clodoaldi, nec non etiam  Sancti Martini de Campellis, communi decanorum et canonicorum earumdem ecclesiarum assensu, prefatis canonicis Sancti uictoris iure perpetuo habendum et possidendum concedimus; ut autem hoc ratum et firmum permaneat in perpetuum, presentem chartam sigilli nostri auctoritate subterfirmauimus, et signis canonicorum nostrorum corroborauimus.

Actum Parisiis publice in capitulo Beate Marie, anno Incarnationis uerbi 1124, regnante Ludouico rege anno XuI, Stephano episcopo anno I.

Signum Stephani episcopi, Berneri decani, Ade precentoris, Stephani archidiaconi, Theobaldi archidiaconi, Landonis presbyteri, Theodorici presbyteri,  Odonis presbyteri, Domberti diaconi, Guillelmi diaconi, Gimmerani diaconi, Petri subdiaconi, Henrici subdiaconi, Theobaldi pueri, Manassis pueri, Urbani pueri.

Si quis autem contra hanc nostram dispositionem agere presumpserit, anathema sit.

Datum per manum Algrini cancellarii.



III. Charta pro canonicis S. Ioannis Rotundi. 
[Hist. eccles. ibid. p. 23.]


Ego STEPHANUS, Parisiensis episcopus, notum fieri uolo tam futuris quam proinstantibus, quoniam communi assensu ac petitione Berneri decani, totiusque capituli Beate Marie pro anniuersariis canonicorum, que uidelicet ecclesie Sancti Ioannis prebendam unam donauimus et donando confirmauimus; hoc autem sub silentio preterire nolumus, quod neque in uisitationibus inferiorum, neque nos uel canonici Beate Marie, eos absoluimus, uel relaxamus: imo in eodem seruitio, in eodem debito, in eodem statu in quo sunt, solummodo anniuersariis  exclusis, eosdem relinquimus. Nec eos Beate Marie canonicos, sed Beati Ioannis esse uolumus et confirmamus; decano etiam et Beate Marie capitulo liberam potestatem ponendi, uel remouendi eiusdem ecclesie sacerdotes iure perpetuo concedimus, et ne quid in eorum substitutione detur uel accipiatur sub anathemate prohibemus. Statuimus etiam, ut unusquisque Sancti Ioannis integram sicut canonicus septimanam et integrum seruitium persoluat. uerum ut hoc ratum et firmum permaneat in sempiternum, presentem chartam nostri auctoritate sigilli firmari disposuimus, et nominibus canonicorum nostrorum subterfirmauimus.

Actum publice Parisiis in capitulo Beate Marie anno 1124, regnante Ludouico rege XuI, Stephano  episcopo anno I.



Iu. Charta de ecclesia S. Dionysii de Carcere. 
[Hist. eccles. ibid., p. 45.]

In nomine sancte et indiuidue Trinitatis, ego STEPHANUS, Dei gratia, Parisiorum episcopus licet indignus, non ignorans quid sollicitudinis, quid amoris, Christi et Ecclesie filiis debeam, et cum multo timore perpendens quid oneris pro regendis fidelibus populis sustineam, quanto ad hec auxilio, quanta re pro distribuendis mihi eorum oblationibus solertia indigeam, faciendum pro necessitate cognoui ad supportandum tante impositionis sarcinam seruorum  Dei auxilia querere, eosque, ut nobiscum ob custodiam gregis Dei uigilent, et orent, stipendiorum nostrorum participes efficere. Cum autem omnibus, si fieri posset, munificum et utilem episcopalis me dignitas esse deposcat, religiosis maxime uiris munificentie et utilitatis mee liberalitatem aliquam impendere studui. Quapropter ecclesie Beati Martini de Campis, et fratribus inibi Deo seruientibus, ecclesiam S. Dionysii, que dicitur de Carcere, quam diu manus laica iniuste inuaserat, que etiam tempore nostro, ad manus regias redacta fuerat, ipsam in manibus nostris redditam, ex consensu, petitione, et uoluntate ipsius domini regis Ludouici, annuente Adelaide regina, filiis etiam eius Ludouico rege, et Henrico eiusdem ecclesie abbate concedentibus,  saluo in omnibus iure Parisiensis Ecclesie, in perpetuum donauimus, cum omnibus ad eam pertinentibus, scilicet molendino uno in Mibray, furno etiam uno eidem ecclesie proximo, uilla de Fontanis, cum ecclesia et decima, nemore et portu, uilla etiam de Simogiis cum ecclesia et decima, uilla de Furcis cum ecclesia et decima, terra et pratis in loco qui dicitur Rouundel, cum prebenda etiam Beate Marie maioris et sedalis ecclesie, et cum uniuersis ceteris appendiciis, eo duntaxat modo, quo prefate ecclesie clerici eatenus tenuerant. Nos autem tranquillitati fratrum ibidem Deo famulantium prouidentes, ex consensu Bernerii decani et Ade precentoris, totiusque capituli, solas processiones  eis condonauimus,  ceteraque ad ius Ecclesie Parisiensis pertinentia nobis et ecclesie nostre retinuimus. uerum, ut hoc ratum et firmum permaneat in sempiternum, presentem chartam nostri auctoritate sigilli firmauimus, que donum nostrum diligenter exponat, et munimentum stabilitatis perpetuo exsistat.

Actum Parisiis in capitulo, anno Incarnationis Domini 1133, regnante Ludouico anno XXu, episcopatus autem nostri IX. Signa quoque fratrum nostrorum subtitulari decreuimus, ut testimonio ueritatis quod factum est corroboraretur.

    Signum Bernerii decani.
    Signum Ade precentoris.
    Signum Stephani archidiaconi.
    Signum Theobaldi archidiaconi.
     Signum Theobaldi archidiaconi.
    Signum Gilleberti sacerdotis.
    Signum Theoderici sacerdotis.
    Signum Willelmi diaconi.
    Signum Iuonis diaconi.
    Signum Guiueranni diaconi.
    Signum Anselmi subdiaconi.
    Signum Petri subdiaconi.
    Signum Alberti subdiaconi.
    Signum Henrici pueri.
    Signum Manasses pueri.
    Signum Henrici pueri.





u. Charta de ecclesia Fossatensi. 
[Hist. eccles. ibid., p. 48.]


Exempla Patrum nos admonent, et ratio nos consulit, ordinem, et munditiam domus Domini sic amare, ut ea que sanctorum auctoritatibus non concordant, rigore iudiciali studeamus corrigere, et ea que iustitia et honestas commendant, paterno affectu peroptemus in suo statu, et ordine conseruare; ut et male uiuentes ab enormitatibus suis iudicii timore reprimamus, et bene et honeste uiuentes ad meliorem uite uiam paterno amore accendamus, et saluti nostre, et sue ita prouideamus. Ego igitur Stephanus, Dei gratia Parisiensis episcopus, notum fieri uolo cunctis fidelibus, tam posteris quam presentibus, monasterium Sancti Eligii Parisiensis  ordini Sanctimonialium fuisse antiquitus deputatum. uerum pro nimia illius sexus fragilitate, qui uoto castitatis rupto, et proposito religionis abiecto, ad intolerandam turpitudinis prolapsus erat miseriam, ita ut templum Dei effecisset fornicationis speluncam, uenerabilis et bone memorie predecessor noster Galo Parisiensis episcopus tantam pestem non ferens, infames et incorrigibiles personas pro turpitudine uite predicto eliminauit, et prorsus alienauit monasterio. uolens etiam sanctum locum altiori ordine decorare, predictum Sancti Eligii monasterium cum omnibus ad illud pertinentibus ecclesie Beati Petri Fossatensis iure perpetuo habendum, minus tamen canonice quam deceret, donauit, et concessit. Quod siquidem donum quia inordinate, nec ita  ut oporteret secundum Deum, actum est; abbas Ecclesie Fossatensis Theobaldus uir quidem discretus et honestus, sue et subditorum fame consulens et saluti, predictum Beati Eligii monasterium nobis in nostra manu reddidit et dimisit, et se et monachos Fossatenses predictum monasterium nec secundum Deum adeptos esse, nec bene possedisse cognouit. Cum uero idem monasterium in manu nostra diu tenuissemus, tandem misericordia, que omnis humilitatis amica est, oculis nostris se offerens, uisa est nobis exigere, ut, quod predictus abbas nobis dimisit, timore Dei et humilitate compunctus, ecclesie Fossatensi misericorditer donaremus. Dignum enim non erat ut ex hoc, quod gratia humilitatis uidebatur, aliquod ei damnum,  uel incommodum sequeretur. Imo quod amor humilitatis uidebatur, ut ita dicamus, abstulisse, misericordia que illius amica est, debebat restituere. Amore itaque misericordie inclinati, et petitione domni pape Innocentii, et prece domni Ludouici illustris et gloriosi Francorum regis inflexi, et religiosorum uirorum inductu, assensu et Bernerii decani et capituli nostri, predictum S. Eligii monasterium cum omnibus ad illud pertinentibus Ascelino abbati et ecclesie Beati Petri Fossatensis perpetuo habendum, saluo quidem in omnibus iure nostro et successorum nostrorum, et saluis in omnibus et per omnia consuetudinibus Ecclesie Parisiensis, donamus et concedimus; ita scilicet ut abbas  Fossatensis prescriptum monasterium tanquam cellam sua possideat, et in monachos ibi militantes plenam et perfectam abbatis potestatem exerceat, dum ipse, et successores sui abbates, et monachi Fossatenses in nostra et successorum nostrorum episcoporum Parisiensium subiectione permanserint; et Parisiensi Ecclesie, et nobis ius et honorem nostrum, et consuetudines nostras in omnibus conseruauerint, et consuetudines nostras in omnibus conseruauerint, et reddiderint. Institutum tamen est, ut duodecim ad minus monachi cum suo priore ad seruiendum Deo illic apponantur, qui iuxta Regulam Sancti Benedicti ad ordinem tenendum sufficere uideantur. Sciendum uero est, quia eamdem illam potestatem, que predecessores nostri in monasterium Sancti Eligii, et in abbatissam, que ibi antiquitus  fuerat, habuerunt, nos in abbatem Fossatensem ex integro habemus, et in perpetuum retinemus, quantum scilicet ad cenobium Sancti Eligii, et ad res illius monasterii pertinere uidetur. Sed, ut totius altercationis molestia in posterum excludatur, quid potestatis episcopus, quid iuris aut consuetudinis canonici Sancte Marie, tam in abbatissam, quam in monasterium illud prius possederint et modo possideant, euidenter et aperte distinximus. Sciendum igitur est, quod quoties Parisiensis episcopus ad iustitiam uocauit, illa procul dubio omnem exsecutura iustitiam ante episcopum se presentauit. Si autem seruus, uel ancilla, uel hospes illius monasterii contra personam episcopi, aut contra proprias res illius aliquid foris fecisset;  abbatissa, audito prius episcopi mandato, illos in presentiam episcopi ad iustitiam faciendam adduxisset; et post iustitiam episcopi abbatissa suos districtus accepisset, si uoluisset. Quod si abbatissa seruos uel ancillas monasterii libertate donare, aut terram alienare, aut manu firmam facere uoluisset; nullam id faciendi licentiam habuisset absque assensu episcopi, et absque charta sigillo eius et sigillo cancellarii firmata. Hanc ergo potestatem in abbatissam, et in monasterium Sancti Eligii predecessores nostri habuisse noscuntur; et nos quoque in abbatem Fossatensem eamdem retinemus potestatem, nichil nostri iuris relinquentes, uel relaxantes. Canonicis uero Beate Marie predictum monasterium singulis annis duos pastus ex debito persoluit, unum in festiuitate  Sancti Pauli, alterum in festo Sancti Eligii. Itaque uterque pastus in refectorio canonicorum recipitur. Consuetudo etiam est, ut prefati cenobii conuentus una cum canonicis Beate Marie processiones faciant, in die Rogationum, et in die Ascensionis, et in funeribus canonicorum: alias etiam processiones, aut pro eris serenitate, aut pro aliqua tempestate, siue necessitate, si canonici facere disposuerint; necesse est predictum conuentum canonicorum instituta sequi, eosque, si mandauerint, in his processionibus comitari. Preterea quoties mater ecclesia a diuino officio cessauerit, cenobium Sancti Eligii ex necessitate cessabit. Sub hac igitur distinctione cenobium Sancti Eligii ecclesie Fossatensi  in cellam possidendum concedimus, eo scilicet tenore, ut quoties Fossatensis abbas debitam professionem in Parisiensi ecclesia fecerit, presente episcopo fateatur cenobium Sancti Eligii ex dono episcopi et beneficio Parisiensis Ecclesie se habere. uolumus et determinare, quod homines predicti cenobii in exercitum regis inconsulto episcopo non debent ire; sed abbas, aut prior, ex precepto episcopi illos debent in exercitum mittere. Definitum est etiam, ut in festo S. Eligii canonici Sancte Marie dextrum chorum, monachi sinistrum teneant; ita ut cum canonico, qui chorum tenuerit, aut prior aut cantor monachorum chorum teneat, nec alia persona ad illud admittatur; missam uero aut abbas, aut prior, cantabit. Quod si uterque aberit, aliquis  ex clero nostro illam celebrabit. Sciendum uero est, quia die illo predictus pastus redditus ex sex porcis uiuis, et sane carnis, ex duobus modiis uini et dimidio ad mensuram nostri claustri, et tribus sextariis frumenti bene uanati. Pastus uero, qui redditur in festo sancti Pauli, de octo constat arietibus, et duobus modiis uini et dimidio sextario, et ex duobus sextariis et dimidio frumenti bene uanati, et ex sex nummis, et obolo. Ut autem hoc ratum, et inconcussum permaneat, presentem chartam fieri precipimus, et sigillo nostro signauimus, et manibus canonicorum nostrorum firmandum tradidimus.

Signum Stephani episcopi. S. Bernerii decani. S. etc.

Actum publice in capitulo Sancte Marie, anno  incarnati uerbi 1134, regnante Ludouico rege anno XXuII, Ludouico rege in regem sublimato anno III, anno episcopatus Stephani XI.

Datum per manum Algrini cancellarii.



uI. Charta fundationis abbatie Hederensis. 
[Gall. Christ. nou. t. uII, col. 60.]

STEPHANUS Domino ordinante Parisiorum episcopus, uniuersis Christi fidelibus, tam posteris, quam presentibus salutem.

Ad hoc nobis episcopalis officii cura ab omnipotente Deo commissa est, ut religiosas diligamus personas, et bene placente Domino religionem studeamus modis omnibus propagare. Nouerint igitur  uniuersi, quod ecclesiam Sancte Marie Ederensis nostro labore, nostro studio, Dei gratia nos in omnibus precedente, a fundamentis exstruximus, et sanctimoniales feminas in ea ponentes, religionis ordinem in eadem ecclesia perpetuo conseruari decreuimus.  Sed quia femineum sexum fragilem, atque adeo labilem esse cognouimus, idcirco predictas sanctimoniales, arctioris propositi disciplina, tam per nos quam per religiosos uiros ligare curauimus; habent enim institutiones optimas ex maxima parte de ordine monachorum Cisterciensium subscriptas, partim etiam de obseruantiis aliarum religionum collectas, quod consilio uenerabilis uiri, domini scilicet Hugonis Pontiniacensis abbatis, necnon industria fratris nostri Willelmi, consilio etiam et uoluntate carissime filie Hildiardis, eiusdem ecclesie Sancte Marie uenerabilis abbatisse, conuentusque totius, factum est, uolumus et auctoritate episcopali precipimus, ut predicte sanctimoniales predictas institutiones, sicut determinate uel scripte  sunt in libris, quos consuetudines uocamus, in perpetuum teneant, nec unquam in aliquo, eas minuere uel mutare presumant. Obeunte abbatissa, aliam que substituenda erat, hoc modo eligendam censemus: in primis Parisiensi episcopo uoluntatem et necessitatem suam insinuabunt, deinde religiosos uiros, abbatem Sancti uictoris, et abbatem Sancte Marie de ualle in suo capitulo, presente episcopo conuocabunt, his autem in unum conuocatis, de electione abbatisse tractabunt, et sine contradictione quamcunque uoluerint, dignamque iudicauerint, eligent; si uero abbates habere nequiuerint, prior cum tribus religiosissimis sanctimonialibus in presentia episcopi substituentur: hoc etiam notum fieri uolumus, quod eamdem ecclesiam ab omni  exactione temporali, quantum ad nos et successores nostros spectat, liberam omnino et quietam fore concedimus, etc.

Actum Incarnationis Dominice anno 1138.

Data per manum Algrini cancellarii.



[HUGO SENONENSIS.]





HUGONIS DE DOCIACO SENONENSIS ARCHIEPISCOPI EPISTOLA AD B. DECANUM ET CAETEROS PARISIENSIS ECCLESIAE CANONICOS, CONSOLATORIA SUPER MORTE PARISIENSIS EPISCOPI.


 H. Dei gratia Senonensis Ecclesie minister, B. decano et ceteris Parisiensis Ecclesie canonicis, dilectis in Christo fratribus, salutem et salutiferam a Domino dilectionem.

Consideranti mihi, fratres, insperatum dulcissimi fratris, imo ut ita dixerim, karissimi Patris mei pontificis uestri casum et occasum, flere magis libet quam scribere. Nimis enim saxeum pectus habet, quem non ad dolorem uel gemitum piissimi uiri lacrymabilis non emollit excessus. Ceterum quidquid  forte nonnulli sentiant, ego uero prorsus plango et lamentor damnum ingens et incommodum meum. Amisi enim portionem anime mee, baculum iuuentutis mee, consolatorem et eruditorem uite mee. Baculus namque sustentationis, fratres, sicut scitis, multotiens iuueni necessarius est plus quam seni, quia iuuentuti pernecessaria est doctrina; senectus uero longo usu temporis multa didicit per experimenta. In quo ergo erit ultra similis mihi requies, simile gaudium simile reclinatorium? Quem quoties  uidebam, presente gaudio meo non gaudere non poteram. Sed quid dicam, Domine Deus, ut quid recessisti longe, despicis in opportunitatibus in tribulatione? Modo rudem et tenerum amouisti puerum tuum, et tam cito subtraxisti ei ordinatorem et doctorem suum? Sed quid ago, fratres? dum dolorem meum nimis exaggero, consolatorem onerosum me uobis ostendo. Iam uero dulcissimi Patris animam dulcedini et mansuetudini commendo Redemptoris nostri. Ad uos autem, quibus compatior, sermonis mei uultum conuerto. Circa uos enim non mediocriter sollicitus existo, quia frequenter in  talibus subrepit inuidia, per inuidiam discordia, per discordiam diuisio, per diuisionem unitatis confusio. Tunc aduerse facies, tunc dissone lingue, thesaurorum diminutio et inuidorum et emulorum cachinnus et irrisio. Deus hoc auertat a uobis, fratres, Spiritus sancti plenitudo descendat super uos, spiritusque uestros uniat, diuisiones remoueat, et quibus unus est futurus pastor, eadem pascua gustare concedat. Quibus inspectis, karissimi fratres, mementote iugiter admonitionis nostre et salutis uestre. Ad illum incessanter corda uestra conuertite, qui salus est omnium sperantium in se.




ANNO DOMINI MCXXXIII-MCXLIu
LANDULPHI IUNIORIS SIuE DE SANCTO PAULO HISTORIA MEDIOLANENSIS 
[MURATORI Rer. Ital. Script., t. u, p. 459, ex mss. codicibus metropolitane Mediolanensis bibliothece. Accedunt note Iosephi Antonii Saxii, Ambrosiane bibliothece prefecti.]





PRAEFATIO LUDOuICI ANTONII MURATORII.

 Post Arnulphi ac Landulphi Senioris Historias de Mediolanensium rebus agentes, precedenti tomo  iam euulgatas, succedit nunc tertia itidem Mediolanensis Historia, auctore Landulpho Iuniore, quem De Sancto Paulo, ut ab altero Seniore distinguatur, appellare consueuimus. Deducitur autem ab anno 1095 usque ad annum 1137, quibus temporibus floruit eiusdem auctor, patria Mediolanensis, et dignitate sacerdos. Quantum opere et cure ille posuerit in litteris addiscendis, quantoque ardore usque in Gallias ad conquirendos magistros sese contulerit, ex ipso discimus ita scribente de Liprando celebri presbytero ac auunculo suo, cap. 10: Cetera uero que possidebat in libris et aliis rebus, statuit ut conseruarentur Landulpho nepoti suo et alumno, atque Ecclesie acolytho, qui tunc temporis discebat Aureliani ab egregio magistro Alfredo et nobili Iacobo. Hec ille narrat ad annum circiter 1103. Tum cap. 13 addit: Anselmo de Pusterla, et Olrico uicedomino Mediolanensi  adhesi. Cum Anselmo namque  per annum et dimidium uroni et Parisinis in scholis magistri Alfredi et Guiliemi legi, et legendo, scribendo, multisque aliis modis Anselmo multam commoditatem dedi; que eius uerba referenda sunt ad annum circiter 1106. Tum in patriam regressus, rursus habitare cepit ad ecclesiam Sancti Pauli in Compito, quam Liprandus eius auunculus reedificauerat, multisque ornamentis ditarat, et quam ipse Landulphus titulum meorum ordinum appellat. Hinc autem illi accessit agnomen Landulphi de Sancto Paulo. Imo is cap. 28 testatur, sibi infantulo adiectum fuisse nomen, scilicet Clocham Sancti Pauli; nos diceremus la Campana di San Paolo; in more quippe fuit eorum temporum agnomen aliquod pueris imponere, quod pro nomine, aut cognomine deinde usurpatum est, uti in Antiquit. Estens. iam monui.

uerum minime diuturna quies relicta est historico nostro a potentioribus urbis. Erat ipse nimia affinitate ac familiaritate iunctus Liprando, quem illi inuisum prorsus habebant; proinde odia illorum in nepotem quoque conuersa sunt, atque is a sua  est ecclesia deturbatus, quanquam merita plura ipsum populo Mediolanensi commendarent. Tunc enim, ut idem auctor est cap. 10: Lector, scriba, puerorum eruditor, publicorum officiorum et beneficiorum particeps, et consulum epistolarum dictator fuit, si quidem in hec uerba nullus librariorum error irrepsit. Studiorum autem causa bis ac ter in Gallias profectus fuisse uidetur Landulphus. Rursus enim cap. 17 ait, suggestum fuisse Olrico Mediolanensi uicedomino, et Anselmo de Pusterla ire ad precipuum magistrum Anselmum de Monte Leoduni , quibus duobus fuit gratum secum ducere me Landulphum presbyteri Liprandi alumnum. Hec acta circiter annum 1109. Iordano deinde, dum curreret annus 1112, electo et consecrato Mediolanensis Ecclesie archiepiscopo, cum Landulphus noster, acolythus adhuc, in communi beneficio presbyterorum et clericorum Mediolanensium susceptus fuisset, indignationem incurrit noui  archiepiscopi, eiusque auctoritate denuo exclusus est ab ecclesia Sancti Pauli, que, ut ille repetit, est titulus ordinationis mee. Ita is cap. 25. Huiusmodi iniuria incitatus Landulphus Romam se contulit, anno 1116, ad synodum Lateranensem, sperans ibi equiorem iudicem sibi presto futurum; tum ante Calixtum II papam Terdone ac Placentie suas querelas renouauit; sed in irritum semper cessere eius conatus ac uoces. Modetiensi quoque, inani tamen, coronationi Conradi regis, peracte anno 1128 narrat Landulphus se interfuisse, seque ante ipsum pontificem  ipsumque Coronatum  ab ecclesia Sancti Michelis pontificalem uirgam in admirabili pompa usque ad ecclesiam Sancti Ioannis portasse. Narrauerat etiam antea se electum ab eodem Anselmo, ut preesset suis capellanis. In Italiam deinde descendit Lotharius III, anno 1136, coronam regni ac imperii suscepturus, atque ante eum stetit Landulphus noster, ac iustitiam  implorauit.

Pauca hec adnotare placuit, ab historico nostro diuersis in locis Historie sue de se ipso memorata, ut lector hominem prius quam eius librum noscat. Nunc de ipsa Historia aliquid addamus. Breuis est, grandia tamen in Mediolanensi urbe gesta continet, et rerum perturbationes memoria dignas; graphiceque exprimit, quid in animis hominum eorum temporum  potuerit, semperque poterit dominandi cupido. Neque intra pomeria unius Mediolani consistit Landulphi narratio: multa etiam habet, quibus Italica eius eui historia illustretur. Propterea Pagius in Crit. Baron. ad annum 1136, num. 7, postquam uariis eius laciniis antea editis usus fuerat ad Annales ecclesiasticos exornandos simulque corrigendos, in hec tandem uerba erumpit: Ita finit Historia Landulphi Iunioris, pertingens usque ad annum 1137, quo elucubrata fuit. Ex ea, si tandem lucem uideat, Historia ecclesiastica magnam lucem accipere poterit. Unicus autem codex ms. membranaceus, ac peruetustus, huius Historie habetur, mihi non semel perlustratus, in bibliotheca metropolitani Mediolanensis capituli, qui pariter complectitur Historiam Arnulphi in precedenti, iam editam, ac deinde Passionem beati Arialdi martyris, qui ad Sanctum Dionixium est tumulatus, hoc est idem opusculum, quod Puricellius publici iuris fecit. Habet et Ambrosiana bibliotheca  alterum Landulphine Historie exemplar, sed ex metropolitane bibliothece codice expressum. Ceterum primus, qui scriptori huic nomen apud eruditos quesiuit, supra memoratus Puricelllius fuit, qui tum in Monumentis Ambros. basil., tum in uita sanctorum Herlembaldi ac Arialdi, eius auctoritate non raro usus, complura fragmenta ex ipso euulgauit, prout sui instituti ratio exigebat. Eadem fragmenta rursus in tomum Iu Italie sacre intulit Ughellus, que postea eruditi, ac presertim Pagius, in suam utilitatem conuerterunt. uerum litterarie reipublice intererat, ut integra iam tandem Landulphi Iunioris Historia euulgaretur, que etiam carior futura nobis est, quam Landulphi Senioris ac Arnulphi Historie Mediolanenses, quandoquidem Iunior Landulphus Catholicum se ubique prodit, et a schismaticorum erroribus alienum, et quecunque sibi scribenda sumpsit, accuratius scripsit. Ut autem fetus iste gratiorem adhuc sese exhibeat oculis  erudite gentis, prodibit ille una cum notis clarissimi uiri Iosephi Antonii Saxii, Ambrosiane bibliothece prefecti, cuius cura ac studio illustrata habebis, quecunque ei uisa sunt aut lucem, aut maiorem lucem exposcere. Quod si aliqua adhuc restant obscura, aut manca, id noris tribuendum codici ms., quem aliorum codicum ope aut supplere aut emendare non licuit.





LECTORI BENEuOLO IOSEPH ANTONIUS SAXIUS Collegio et bibliothece Ambrosiane prefectus.

 Quod in uotis eruditorum nommum erat, ut iacentia in pluteis patrie nostre monumenta extraherentur in lucem, nec frustatim hac illac sparsa, sed integra, et per ordinem etatum disposita publico darentur conspectui, quemadmodum Papebrochius tom. uII Maii, fol. LXXX, enixe Mediolanenses adhortabatur, id inpresentiarum aggressi sumus, urgemusque, manum ultro dante ac facem preferente cl. u. Ludouico Antonio Muratorio. Nam preter ea ad urbem nostram spectantia, que superioribus tomis uulgata sunt, codicem quoque Historiarum Landulphi a S. Paulo tandiu exspectatum e typis dimittimus,  rudem quidem obscurumque in suo genuino textu, sed notis, quantum licuit, a natiua ferrugine eductum expolitumque, ac iusta temporum serie in suos annos distributum exhibemus. Huius autem studii laborem Palatina Societas, nulli et ipsa labori ac sumptui parcens, ut augeat censum historice supellectilis, et patrimonium litterarum, mihi beneuole magis quam merito  demandauit: nichilominus imbecillis utcunque uiribus, ingenioque sentirem me esse, pro obsequii mei ratione hanc prouinciam suscepi, notasque adieci, fusius forte, quam aliquibus sublimioris eruditionis  necessarie sint, sed quia non omnibus par librorum copia, aut antiquarum rerum notitia est, eas quoque bono usui futuras aliquibus spero.

Synchronas huic meo labori fuit labor longe dignior doctissimi mihique amicissimi P. Stampe, sed discors in supputandis eorumdem temporum euentibus sensus; ille enim anonymum Comensem nuper excusum suis notis illustrandum aggressus, eiusque uestigiis pede post pedem, ut aiunt, inherens, Anselmum anno 1123, archiepiscopum agnouit. Ego uero, Landulphi mei testimonio fretus, nonnisi anno 1126 eumdem electum in archiepiscopum asseuero; unde chronologica inter nos dissensio non modice difficultatis emersit. Hanc, ut per litteras familiares intellexit prelaudatus Muratorius, ea, qua prestat, in historiis facilitate statim conciliare studuit, prefationemque contexuit ad eumdem Anonymum, in qua candide affirmans Olricum, cui Anselmus successit, nonnisi anno 1126 ex hac uita decessisse, ut ego statui contra adductos ibi plures egregios scriptores,  nichilominus credibile ait Olrico adhuc uiuente electum etiam Anselmum in archiepiscopum, ut nunc dicimus coadiutorem, quemadmodum iam in usu Ecclesie fuisse ex Thomassino liquet. Huiusmodi autem consuetudinem in Ecclesia quoque Mediolanensi uiguisse asserit. tum hoc Anselmi exemplo, tum alio Algisii, quem triennio ante mortem S. Galdini iam archiepiscopum opinatur, innixus subscriptionibus ad diplomata, de quibus in notis erit sermo, et auctoritate anonymi ipsius, qui ad annum 1123 de Anselmo scribit: Archiepiscopus inthronizatus, sed male pactus. At ego ueneror eruditionem doctissimi uiri, uerum in eius sententiam flecti non possum, argumentis haud leuibus ductus, que ad notam 6 capitis 37 reici, ne hic diutius lectorem morarer: neque proinde uel minimam ducit rimam illa coniunctio animorum, qua nos arctissima necessitudo constringit; quin iuxta leges ingenue  amicitie est, posse unumquemque libere sincereque expromere sensum suum, ut eligat eruditus lector, quam melioribus suffultam fundamentis iudicauerit partem.

Ceterum, ut de prestantia huius Historie aliquid disseram, id unum proferre sufficeret, statim ac prodiere in lucem nonnulla eiusdem fragmenta, Puricellio uulgante, excepta fuisse ab eruditis uiris tanto plausu, ut in suas quisque lucubrationes ille certatim transferre ourauerit. Iis enim Papebrochius exegesim suam Mediolanensium antistitum auxit, Ughellus in Italia sacra plurium episcoporum lacunas expleuit, Pagius uberiores ad Baronii Historiam criticas notas adornauit, ut sileam priuatos quamplures urbium finitimarum, atque exteros etiam scriptores, qui magni fecere auctorem nostrum in describendis annalibus  temporum illorum; tum testis ceuus, atque ut plurimum etiam presens rebus quas narrat, indubiam sibi fidem conciliet, ac tenebricoso illo euo, inopia scriptorum non modicum laborante, propitium ueluti sidus affulgeat. Id unum affirmare ualeo, cum patrie quoque nostre limites egreditur, summorum pontificum, imperatorum ac principum gesta commemorans, ita ueritati semper calamum attemperasse, ut a me collatus cum etatis illius historiis, ab exteris conscriptis, consentire cum iisdem pene omnino uideatur. Que tamen lucis plurimum arripit ex scripto Landulphi, Historia est Mediolanensis, a chronographis nostris Corio, Calcho, Morigia, Ripamontio, aliisque, in iis que ad illa tempora spectant, adeo confusa, ut extricari uix possit. Mirum est quanta inter ipsos uarietas sit in assignanda Mediolanensium antistitum sede, cum integro quandoque decennio aliquorum etas decurtetur, aliorum uero ultra modum producatur; prepostero etiam ordine  eorumdem successio refertur, aliis ante alios male collocatis; gesta denique quamplura dissonis prorsus ueritati narrationibus accumulantur. Rem exemplis firmarem, nisi superuacaneum crederem hic, per compendium quoque congerere, que toto ferme opere adnotare minime omisi. His autem omnibus emendandis presto est Landulphus, qui nouam ueluti faciem historie Mediolanensi, precipue ecclesiastice induxit. Quocirca etiam non incongruum putaui seriem chronologicam rerum ad hoc Landulphi opus spectantium in primo eiusdem fronte defigere, ut unico ueluti obtutu rem omnem inibi pertractatam commode lector percipiat.

Ut hanc editionem adornarem duo mihi exemplaria ad manus fuere in Ambrosiana bibliotheca, alterum a clarissimo Muratorio in prefatione sua memoratum, alterum uero quod eo postmodum reperi, cum uastam manuscriptorum molem euoluerem, ut in suas thecas atque indicem redigerentur. Testatur autem in eius fronte Io. Antonius Castillioneus, publicus,  ut ipse ait, imperiali auctoritate notarius, se exemplar istud contulisse cum autographo Caroli a Basilica Petri episcopi Nouariensis, in collegio S. Marci Nouarie. Cum his ego  metropolitanum codicem contuli, atque inde uarias nonnullas lectiones decerpsi quas obscurioribus locis auctoris nostri elucidandis satis opportunas censui, easque signaui numeris arabicis 1 et 2, ut ex quo codice erute forent lector dignosceret; primo enim numero indicatur exemplar Muratorio iam notum, secundo alterum Caroli a Basilica Petri a me nuper inuentum. Hec sunt de quibus te monitum uolui; si quid in hoc meo labore minus probatum offenderis, benigne indulge, et uale.





SERIES CHRONOLOGICA RERUM AD HANC HISTORIAM PERTINENTIUM IN COMMENTARIIS DIGESTA.

 Anno 1093. Conradus, Henrici III seu Iu imp. filius, Modetie ac Medoliani ab Anselmo archiepisc. coronatur. Cap. 4, num. 21.---Anselmus Mediol. archiep. moritur. Ibid.

1095. Urbanus II Placentie synodum celebrat. Cap. 28, num. 6. Mediolanum uenit. Ibid., num. 7.--- Arnulphus, Anselmi III successor, in archiepiscopum  Mediolan. consecratur. Cap. 1, num. 1.---Conradus, Italie rex, in Tusciam pergit nuptias celebraturus. Cap. 1, num. 31.---Beatus Albertus Cluniacensis Pontidii monasterium condit. Cap. 24, num. 1.

1096. Armanus card. eligitur in Brixiensem episcopum. Cap. 1, num. 7.---Urbanus II e Galliis redux Mediolanum iterum uenit, et in templo Sancte  Thecle sermonem ad populum e suggestu habet. Cap. 28, num. 7 et 8.

1097. Arnulphus Mediol. archiep. moritur. Cap. 1, num. 8 et 28, num. 13.---Landulphus de Badagio in archiepiscopum a clero Mediol. electus ab armano card. Brixiensi episcopo reiicitur. Cap. 1, num. 5 et 9.---Anselmus de Buis eidem substituitur, et ab Armano confirmatur. Ibid., num. 14. Pallium ab Urbano II per legatum apostolicum recipit. Ibid., num. 18.

1098. Anselmus Iu, Med. archiep., immunitatem indulget uenientibus ad festum SS. Protasii et Geruasii. Cap. 2, num. 5.

1099. Conradus, Henrici Iu filius, in Tusciam secundo proficiscitur. Cap. 1, num. 31.---Urbanus II, summus pontifex, moritur. Cap. 1, num. 32, et Cap. 8, num. 1.---Anselmus Iu archiep. sancti Arialdi corpus transfert e S. Celsi ad S. Dionysii ecclesiam. Cap. 3, num. 5.

1100. Grossulanus in episcopum Saonensem eligitur  et consecratur. Cap. 3, num. 4 et 7. Anselmi archiep. Mediol. uicarius constituitur. Ibid. Biennio in eo munere perdurat. Cap. 4, num. 6.---Anselmus Mediolan. archiep. ad Hierosolymitanum bellum proficiscitur. Cap. 2, num. 5.

1101. Conradus, Henrici Iu filius, moritur. Cap. 1, num. 32.---Anselmus Mediol. archiep. Constantinopoli obit. Cap. 2, num. 8.

1102. Grossulanus in archiepiscopum Mediol. eligitur. Cap. 5, num. 4. De Simonia apud summum pontificem accusatur. Ibid., num. 8. Pallium suscipit a sancto Bernardo cardinali delatum. Ibid., num. 11 et seqq. Synodum prouincialem Mediolani celebrandam indicit. Cap. 9, num. 2.

1103. Synodus prouincialis tempore Quadragesime a Grossulano celebratur. Cap. 9, num. 9.---Liprandus presbyter innocue per ignem transit die 25 Martii, ut simoniam archiepiscopi Grossulani diuino iudicio comprobet. Cap. 10, num. 3 et 6.---Grossulanus  statim peracto ignis iudicio Romam ad Paschalem II proficiscitur. Cap. 11, num. 5. Ab eodem summo pontifice eximiis honoribus cumulatur. Ibid., num. 9.

1105. Grossulanus in synodo Lateranensi a Paschali II celebrata sedi Mediolanensi restituitur. Cap. 11, num. 12. A Mediolanensibus pellitur. Cap. 12, num. 5.---Landulfus de uareglate post synodum Lateranensem in Astensem episcopum eligitur. Cap. 11, num. 15.---Henricus Iunior contra patrem rebellat. Cap. 13, num. 3.---Reliquie insignes in ecclesia S. Marie ad Portam Mediol. reperiuntur, et ob id uniuersi cleri et populi supplicatio habetur, omnium solemnior. Cap. 22, num. 2 et seqq.

1106. Cometes longissimum trahens crinem in occidente apparet. Cap. 13, num. 5.---Henricus Iu imp. Leodii moritur. Ibid., num. 4.---Liprandus presbyter in uallemtellinam secedit. Cap. 16, num. 1.---Annua celebritas pro inuentis sacris reliquiis  S. Marie ad Portam publico decreto statuitur. Cap. 22, num. 6.

1107. Laudense bellum incipit. Cap. 16, num. 1. ---Liprandus presb. e ualletellina Mediolanum redit. Ibid.

1109. Mediolanenses urbem Landensem ex improuiso captam statim dimittere a Cremonensibus compelluntur. Cap. 16, num. 5.

1110. Grossulanus Hierosolymas peregrinatur. Cap. 17, num. 9.---Ardericum Laudensem episcopum, suum Mediolani uicarium designat. Ibid.--- Olricus uicedominus in archipresbyterum eligitur. Ibid., num. 6.---Sacros ordines Ianue suscipit. Ibid., num. 13.---Cremonenses a Mediolanensibus apud Brixianorum campum uicti. Ibid., n. 14.--- Henricus u in Italiam descendit. Cap. 18, num. 2.

1111. Henricus u Romam petit. Ibid., num. 3.--- A Paschali II Idibus Aprilis coronatur. Ibid., num. 13.---In Germanium redit. Ibid., num. 14.---Otto  Mediolanensis uicecomes Rome interimitur. Ibid., num. 11.---Urbs Laudensis a Mediolanensibus capitur ac deletur. Ibid., num. 18.---Iordanus de Cliui, postea archiepiscopus, in sacerdotem ordinatur Ianue. Cap. 19, num. 8.---Pluuiarum et fluminum mira exundatio Octobri mense terrore populos implet. Cap. 20, num. 1.

1112. Iordanus de Cliui in archiepiscopum Mediol. Kal. Ianuarii eligitur. Cap. 21, num. 3.---Eidem pallium Roma defert Mamardus Taurinensis episcopus. Cap. 21, num. 9.---Recusatum primo, post sex menses, die 6 Decembris suscipit. Cap. 25, num. 2.---Liprandus presb. ad Pontidii monasterium pergit die 6 Decembris. Cap. 24, num. 2.

1113. Presbyter Liprandus in Pontidii monasterio sancte moritur 6 Ianuarii, et miraculis claret. Cap. 24, num. 1 et 3.---Grossulanus a Hierosolymitana peregrinatione redux Mediolanum ingreditur mense Augusto. Cap. 26, num 2.---Ciuilis pugna inter Grossulani et Iordani fautores committitur. Ibid.,  num. 7.---Pace composita Grossulanus Placentiam se recipit. Cap. 27, num. 1.---Andreas Primicerius decumanorum moritur. Cap. 28, num. 3.

1114. Nazarius Muricula mortuo Andrea Daluultio substituitur primicerius decumanorum. Cap. 29, num. 1.

1115. Paschalis II Rome in Laterano concilium celebrat. Cap. 29, num. 4.---Sententia contra Grossulanum in synodo eadem profertur. Ibid., n. 15.--- Armanus Brixiensis episcopus deponitur, atque in eius locum sufficitur uillanus. Cap. 30, num. 2 et 3.---Iordanus Mediolanum redit et Henricum imperatorem excommunicat. Cap. 31, num. 2 et 3.

1117. Grossulanus Rome moritur in monasterio S. Sabe uIII Idus Augusti, Cap. 29, num. 17.---Terremotus quadraginta dierum in Langobardia excitatur die 3 Ianuarii. Cap. 31, num. 6.---Iordanus concilium prouinciale Mediolani celebrat. Ibid., num. 8.---Ugonem de Noceto ab Henrico institutum  Cremone episcopum deponit, ac Ubertum substituit. Cap. 46, num. 7.

1118. Paschalis II moritur 21 Ianuarii. Cap. 32, num. 1.---Gelasius II, in sum. pontificem electus. Henrici imp. insidias fugiens, Caietam se recipit. Ibid., num. 5.---Ibidem presbyter et pontifex consecratur. Cap. 33, num. 2.---Romam reuersus in Gallias proficiscitur. Ibid., num. 4 et seqq.---Henricus imp. Rome in pseudopontificem eligi Burdinum curat. Cap. 32, num. 10.---In Germaniam redit. Ibid., num. 17.---Bellum Cumanum incipit. Cap. 34, num. 6.---Concilium episcoporum et principum Langobardorum Mediolani celebratur. Cap. 34, num. 11 et 12.

1119. Gelasius II Cluniaci moritur. Cap. 33, num. 7.---Calixtus II Gelasio succedit. Ibid., num. 8.---Remis Concilium celebrat 20 Octobris. Ibid., num. 10.

1120. Calixtus II e Galliis in Lombardiam uenit  ac Terdone consistit. Cap. 35, num. 1.---Inde Placentiam progrediens ibidem Paschale festum celebrat. Ibid., num. 5.---Rome 3 Iunii excipitur. Ibid., n. 16.---Iordanus archiep. Mediol. moritur. Cap. 36, num. 2.---Olricus uicedominus Iordano succedit 17 Nouembris. Ibid., num. 3.

1121. Burdinus pseudopontifex capitur, ac Romam ignominiose perducitur. Cap. 35, num. 17. Atque in Cauensi monasterio includitur. Ibid., num. 18.

1122. Burdinus a Caua extractus a Calixto II in arcem Ianule transfertur. Cap. 35, num. 18.

1123. Calixtus II concilium generale Lateranense primum celebrat. Cap. 36, num. 4.---Olricus Mediol. archiep. Romam pergit, et in concilio ad dexteram summi pontificis sedet, frustra contranitente archiepiscopo Rauennate. Ibid., num. 8.

1125. Henricus u imp. X Kal. Iunii moritur. Cap. 37, num. 5.

 1126. Olricus Mediol. archiep. Maii 28 moritur. Cap. 37, num. 6 et 7.---Anselmus de Pusterula in archiepiscopum eligitur. Ibid., num. 7.---Romam ad pallium suscipiendum pergit. Cap. 38, num. 2.--- Id tamen e manibus summi pontificis suscipere abnuit. Ibid., num. 3.---Mediolanum reuersus in festo S. Michelis solemniter suscipitur. Ibid., n. 6.

1127. Urbs Cumana deletur a Mediolanensibus. Cap. 37, num. 10.

1128. Conradus in Italiam uenit. Cap. 39, n. 2.--- Modetie in Regem Italie coronatur 29 Iunii. Ibid., num. 7 et seqq.---Iterum Mediolani in ecclesia S. Ambrosii coronam accipit ab Anselmo archiepiscopo. Ibid., num. 11.

1129. Conradus in Germaniam redit. Cap. 39, num. 17.---Concilium prouinciale a I. Cremensi Card. Papie celebratur, ac in eodem Anselmus archiep. anathemate percellitur. Cap. 39, num. 18.---Cremonenses contra Creme castrum exercitum admouent. Ibid., num. 21.

 1130. Honorius II 14 Februarii moritur. Cap. 40, num. 1.---Innocentius II die 15 Feb. eligitur. Ibid., num. 2.---Anacletus pseudopontifex creatur die 16 Feb. Ibid.---Anselmus de Pusterula archiep. pallium ab Anacleto pseudopontifice missum per legatos accipit. Cap. 40, num. 3.

1133. Mediolanensium agmen captiuum Cremonam perducitur. Cap. 41, num. 1.---Concilium episcoporum prouincialium Mediolani celebratur. Ibid., num. 5.---Anselmus archiep. a concilio, et uniuerso clero et populo ab archiepiscopali sede extruditur. Ibid., num. 9.---Robaldus Albensis episcopus uicarius Mediolanensis Ecclesie constituitur. Ibid., num. 10.

1134. Innocentius II Pisis concilium celebrat tertio Kal. Iunii. Ibid., num. 13.---Anselmi archiep. Mediol. depositionem confirmat. Ibid., num. 16.---Thedaldus Landrianus, Stephano de Guandeca mortuo, archipresbyter Ecclesie Mediolanensis renuntiatur.  Ibid., num. 14.---S. Bernardus legatus a  latere Innocentii II Mediolanum uenit. Ibid., num. 18; cap. 42, num. 4.---In Mediolanensem archiepiscopum acclamatur. Cap. 42, num. 7.---Insulam Mediolanensem recusat. Ibid., num. 11.---Conradus Lothario imperatori obedientiam prestat, eiusque uexillifer constituitur. Cap. 42, num. 1.

1135. Conradus iterum Lothario fidelitatem iurat. Ibid.---Robaldus Albensis episcopus in archiep. Mediol. eligitur 29 Iulii. Cap. 42, num. 17---Mediolanenses bellum Cremonensibus indicunt, sed exitu infelici. Cap. 42, num. 18.---Anselmus archiep. Romam pergens a Goyso de Martinengo capitur, ac Pisas ad Innocentium II transmittitur. Ibid., num. 22.

1136. Cenobium Clareuallense Cisterciensis ordinis conditur. Cap. 41, num. 5.---Anselmus Romam captiuus mittitur ab Innocentio II atque ibidem Augusto mense moritur. Cap. 42, num. 25.---Robaldus archiepiscopus Pisis Innocentio fidelitatem iurat. Cap. 43, num. 2.---Cremonenses proscriptos  a Lothario imperatore excommunicat. Ibid., num. 8.---Pallium ab eodem summo pontifice transmissum recipit. Ibid., num. 3.---Lotharius iterum in Italiam descendit. Ibid., num. 6.---In Ronchalia leges condit. Ibid., num. 12.---Papiam progreditur, ac deinde Abbiatum Crassum, et Taurinum, ac Rhegium. Cap. 44, num. 11; et 45, num. 2 et seqq.---Papienses a Conrado Lotharii duce, prelio commisso in fugam uertuntur, ac deinde in gratiam imperat. pacta pecunia suscipuntur. Cap. 45, num. 6 et 8.

1137. Innocentius II mense Martii. Pisis uiterbium pergit, ut Lotharium imperatorem excipiat. Cap. 42, num. 3.---Cremonenses ab excommunicatione in ipsos a Robaldo lata soluit. Cap. 46, num. 1.---Mediolanenses Iuuenaltam castrum Cremonensibus eripiunt, et eorum episcopum in bello captum in custodia per plures menses continent. Ibid., num. 4, et 5.---Episcopus Cremonensis, uenenato custode, fuga carcere elabitur, et Cremonam  redit. Ibid.





LANDULPHI DE S. PAULO LIBER HISTORIARUM MEDIOLANENSIS URBIS.



CAPUT PRIMUM. Anselmus de Buis in archiep. Med. eligitur an. 1094  .


Cum in diebus Robaldi Albanensis  episcopi  ferentis infulam archiepiscopatus Mediolanen., ingens  dolor instaret Mediolanensibus pro suis militibus, et ciuibus captis Cremone, atque Papie  ,  non sum immemor Armani de Ganardo  , qui sub specie religionis plantauit quamdam radicem nouitatis  , que paulatim non solum Mediolanensem Ecclesiam, sed regnum Longobardorum per omnes suos status fere perturbauit, donec Bernardus abbas Clareuallensis ad expellendum demones, et ad sanandum, et ad erigendum infirmos contractos secundum  iussum hominum Mediolanensium intrauit. Armanus enim ille monachus quasi cardinalis  Romanus, et a parte Brixiensium ciuium, atque fauore comitisse Mathildis in Ecclesia Brixiensi electus episcopus  , defuncto Arnulpho  archiepiscopo Mediolanensi, ad alium eligendum uenit  : Qui ubi sensit nobilem multitudinem Mediolanen.  conuenire ad eligendum Landulphum de Badagio Sancti Ambrosii canonice prepositum in archiepiscopum, uirumque moribus et uita quam bene ornatum, substitit, et electioni illi non consensit. Corona unde uulgi, gratia Romane Ecclesie et Brixiensis, ac Mathildis comitisse fauore, putans illum fore religionis uirum, mox ubi sensit illum Armanum huic electioni abesse, cepit aduersus ipsam electionem insanire, et clericos, et sacerdotes pugnis et fustibus uehementer lacerare, uirum quoque de . . . . ciuibus Paganum nomine, et in Porta Orientali . . . . . in ipsa ecclesia que dicitur Hyemalis  presumpsit occidere. Hanc insaniam nobilis Landulphus uitauit, et descendens secretarium  ecclesie ad domesticam suam ecclesiam   , que Sancti Ioannis ad Quatuor Facies dicitur, peruenit. Armanus autem ille in tanta perturbatione in ecclesia Sancti Ambrosii ait populo sibi congregato: uobis fiet prout prouerbium dicit: »Populo stulto episcopus surdus  .« Hoc  dicto statim elegit sibi, et illis  in archiepiscopum Anselmum de Buis  , hominem simplicem, et canonice S. Laurentii prepositum. Hic uero, ut sensit electum a Brixiensi illo Armano, et populo impetuoso collaudatum, illico cathedram archiepiscopatus ascendit, et sedit. Et deficientibus sibi suffraganeis episcopis omnes ecclesiasticos ordines usque ad presbyteratum  , ordinationem quoque episcopatus ab extraneis episcopis suscepit: uirge quoque pastorali per munus Mathildis abbatisse adhesit  ; stolam  uero per legatum D. Urbani PP. sibi delatam induit. Deinde homo iste effectus prudens neglexit Obertum agnomine Baltricum, qui propter inuestituram Brixiensis episcopatus, quam a rege suo Henrico susceperat,  Armano repugnabat, et Armanum, qui se in archiepiscopum elegit, in episcopum Brixiensem ordinauit. Hoc quidem prudentia archiepiscoporum antecedentium sibi, uidelicet Anselmi de Raude, et Arnulphi de Porta Orientali, facere uitauit  .  Cono  quoque rex, qui dum pater eius Henricus uiueret per contractationem Mathildis comitisse, et officium huius Anselmi de Rode fuit coronatus Modetie, et in ecclesia S. Ambrosii regali more  ad horum pontificum, scilicet Anselmi de Buis, et Armani Brixiensis, ordinationem non respexit, sed regnans in loco qui Burgus S. Domini  dicitur, uidit presbyterum Liprandum  propter patariam  naso, et auribus truncatum  euntem ad Urbanum pont. Rom., cui presbytero rex ipse cum deuotione inquit: »Cum sis magister patariorum, quid sentis de pontificibus, et sacerdotibus regio  iura possidentibus, et regi nulla alimenta prestantibus?« Et presbyter ipse absque ullo rancore in beneplacito Dei et ipsius regis respondit. uerumtamen altera die faciens iter suum cum presbytero Arnaldo magistro scholarum Mediolanensi  , et Syro sacerdote  ecclesie S. Marie Pedoni  captus est ab hominibus Parmensis episcopi  , qui ducebatur digerens penam ad locum, qui dicitur . . ibique per Iu dies retentus et exspoliatus, inde Mediolanum rediit. Rex uero ipse, prout audiui, a raptoribus illis emendam  et mulum ipsius presbyteri suscepit, et mox in Thusciam  adire tentauit  , et cum peruenisset Florentiam, rex ipse prudens, et sapiens, atque decorus specie  adolescens accepta potione ab Auiano medico Mathildis comitisse uitam finiuit  .



CAPUT II. Anselmus contra Saracenos transfretat, et in Constantinopoli moritur.

Rege igitur in regno deficiente  supradictus Anselmus de Buis Mediolanensis archiepiscopus  quasi monitus apostolica auctoritate  iam dicto presbytero nolente studuit congregare de diuersis gentibus exercitum, cum quo caperet Babylonicum regnum  , et in hoc studio permonuit preelectam iuuentutem Mediolanensem cruces suscipere, et cantilenam de Ultreia, Ultreia  cantare. Atque ad uocem huius prudentis uiri plures uiri cuiuslibet conditionis per ciuitates Longobardorum, uillas, et castella eorum cruces susceperunt, et eamdem cantilenam de Ultreia, Ultreia, cantauerunt. Statuit quoque et ipse dum esset in hac expeditione  , de  reditibus archiepiscopatus non daretur sacerdotibus, et leuitis, et ceteris clericis beneficium, quod consueuimus suscipere per celebrationes festorum sanctorum martyrum, uirginum et confessorum  . Insuper quidam peroptandus mihi frater nomine Girismannus, spectans ad illius admonitionem, patrem, et matrem, sorores, et fratres, uxorem quoque et filiam unicam in cunabulis dimisit, atque  Babylonis terram, prestante sibi diuina gratia, simul cum multis pereginis intrauit. Archiepiscopus uero ille de Buis a Turcis et Saracenis fugatus  in graui luctu Constantinopoli exspirauit  .



CAPUT III. Anselmus Grossulanum in Saonensem episcopum consecrat, et suum uicarium facit in Mediolano ante transfretationem.


Sed ne finis mei laboris hic intelligatur, dico:  Cum adhuc homo iste simplex  Mediolani uiueret, et exercitum congregaret, habuit consilium statuendi sibi uicarium hominem multarum artium; unde quidam sagacissimi uiri ab eo ordinati sacerdotes mandatum eundi Saonam  susceperunt, ut in ipsa ciuitate suo iussu et auctoritate electionem episcopi admouerent, et fieri cogerent. Qui dum iter facerent, uenerunt Ferrariam  , in quo nemore amplexi sunt Grossulanum et eius consilium. Quorum sacerdotum exercitium in tantum ualuit, quod quidam ex Saonensibus ipsum Grossulanum in uictu afflictum, in uestitu abiectum elegerunt sibi in episcopum.  Et eligentes una cum illo electo, et illis duobus sacerdotibus ab archiepiscopo missis, uidelicet presbytero Ioanne Aculeo, et presbytero Nazario  Muricula, Mediolanum peruenerunt; ibique per iussionem archiepiscopi, qui iam erat in expeditione  positus  , Grossulanus ab Armano Brixiensi, et Arialdo Ianuensi  , et Mamardo Taurinensi  ordinatus est episcopus et archiepiscopi uicarius. uerum quia ipse ordinatus sedem Saonensem nondum ascenderat, ad ipsam ciuitatem adire tentauit, et quodammodo peruenit, sed requies ibi, si quam habuit, paruissima fuit. At citissime inde exiens, Mediolanum rediit, cuius magne ciuitatis commonuit gentem, ut per singulas hebdomadas in secunda feria ad Sancti Ambrosii ecclesiam conuenirent, et pro archiepiscopo illo Anselmo, eiusque exercitu litanias  facerent. Ipse uero Grossulanus non solum in ipsis feriis, sed fere per singulas festiuitates illi magne genti luculente sermocinabatur, et sermocinando  non magis affectabat  eam sibi, quam asperitate uestitus et cibi.



CAPUT Iu. Presbyter Liprandus Grossulanum de uili habitu reprehendit, et audita morte Anselmi instat electionem fieri Grossulani.

Interea presbyter Liprandus ipsi Grossulano adherenti cathedre archiepiscopi  coram Andrea primicerio  , et quibusdam aliis sacerdotibus placide dixit, ut horridam cappam exueret, et conuenientem tanto uicario indueret; cui presbytero ille Grossulanus pretium emendi non habere respondit. Tunc presbyter Liprandus ad primicerium inquit: »Primiceri, diues es, et potes hoc pretium  bene prestare. uerumtamen si placet prestabo medietatem tanti pretii.« Primicerius autem presbytero: »Hoc satis, perficiam in crastino.« Et uicarius ait, quod eam non indueret, cum de contemptu mundi uitam agere proposuisset. Hoc ut presbyter ille Liprandus audiuit, sub quadam admirationis specie protulit, dicens: »Cum spernis mundum cur uenisti in mundum  ? En ciuitas ista suo more utitur pellibus uariis, grixis  , marturinis  , et ceteris pretiosis ornamentis, et cibis. Turpe quidem erit nobis, cum aduene et peregrini uiderint te bispidum et pannosum in nobis. Attamen uicarius in hac sua commoditate afflictionis, et orationis, atque sermocinationis per duos annos  laborauit, et laborando certitudinem  de morte predicti Anselmi de Buis accepit. Primicerio ergo ipse Grossulanus, et ordinariis maioris Mediolanensis ecclesie inquit, ut, se presente, eligerent sibi et populo archiepiscopum conuenientem, priusquam rediret ad episcopatum Saonensem.



CAPUT u. Grossulanus in archiepiscopum eligitur, et a Romano pontifice sibi stola transmittitur.


Tunc primicerius habito consilio cum nobilibus, clericis, et uiris Mediolani, coram populo, et ipso, alterum de duobus Landulphis Mediolanensis Ecclesie ordinariis, uidelicet de Badagio  , et de uareglate  a Hierosolymis redeuntibus elegit, sed Grossulanus de absenti persona electionem fieri prohibuit. Pars itaque cleri et populi ad nutum Arialdi abbatis monasterii Sancti Dionysii clamauit, et laudauit Grossulanum sibi in archiepiscopum. Ipse uero statim ut uidit se a quadam magna multitudine uulgi, et nobilium conclamatum, et ab abbate illo plaudatum  , archiepiscopalem sedem ascendit,  et sedit  , et sedens illum Arialdum abbatem de abbatia in abbatiam maiorem, uidelicet Clareuallensem  transtulit. Sed ante huius translationem contigit, quod quidam, qui uidebantur moribus, et uita probi  uiri et clerici Mediolanenses, quedam  turpia  de Grossulano, et eius electione  presbytero Liprando notificauerunt. Quibus uiris, et clericis presbyter ipse consilium prebuit ut litteras et duos idoneos clericos mitterent Romam, rogando papam  , quatenus Grossulanum in archiepiscopatu non firmaret, donec se ipsos mittentes litteras in proximo tempore uideret, et audiret. Bernardus autem abbas Umbrose-uallis  , et cardinalis Romanus  ad has litteras et nuntios, uidelicet Obizonem, qui cognominatur Nigrum, et Heribertum de Bruzzano contemnentes Grossulani causam, ipsiusque  legatorum uerba, uidelicet Arderici de Carimate, et Ioannis presbyteri de Ploltello coram apostolico, et eius curia non respexit, sed accepta stola curiam comitisse Mathildis intrauit.  Ibique inito consilio in beneplacito Arderici de Carimate, qui pro Grossulano, et stola Romam iuerat, abbas ille Bernardus Mediolanum uenire festinauit, et cum procul uidissent Mediolanum, Ardericus idem in protensi  uirga usque ad maiorem ecclesiam  ciuitatis portauit, clamando: »Heccum   la stola, Heccum la stola;« Et in hoc clamore plenitudo uulgi fuit, et acclamauit: »Moriatur quicunque contradixerit.« Clamor iste ingens et continuus fuit, donec abbas ille cardinalis, et Grossulanus pulpitum maioris ecclesie Mediolani ascendit, et cum uterque ibi uidebantur in uictu afflicti, in uestitu demissi  , in sermone preclari, tantum plausum audierunt sibi, uelut si pure forent angeli Dei. Ibique Grossulanus stola indutus, et abbas in suo tempore remuneratus quieuit, et recessit, et post paucos dies in gratiam predicte comitisse Mathildis idem abbas Parmensem episcopatum suscepit  .



CAPUT uI. Grossulanus uoluit presbytero Liprando bullam exemptionis auferre, dum fateretur se aduersariis fauisse.


Grossulanus uero, consentiens humane fragilitati, usus est cibis deliciosis, et uestibus pretiosis, atque petiit subcingulum  quo presbyter Liprandus fruebatur in officio misse secundum morem cardinalis   . Sed presbyter ipse ipsum cingulum Grossulano dare negauit. Deinde ipse archiepiscopus quoscunque non potuit sibi blandire  , tentauit minis terrere, presbyterum Liprandum precipue. Qui presbyter, cum esset coram cuncto populo urbis Mediolani interrogatus, inquit: »Quam plures de hic consedentibus et stantibus ad libitum suum placitumque tuum locuti sunt, atque de litteris Romam missis  , propter quas super me intendis tibi responderunt, quod si uis, meum inde habere responsum, dic mihi, si uis ut dicam tibi uerum, an mendacium? alioquin non dabo tibi idem responsum.« Grossulanus uero super hoc percunctatus, tandem in eodem conuentu dixit: »uolo, ut dicas uerum.« Tunc presbyter  , qui a Domino confortatus  dixit. »Litteras de quibus me interrogas, ego non dictaui, nec scripsi, sed et alias in diuina pagina legi, et in ipsis non inueni uerbum quod confirmaret te iure posse esse Mediolanensis Ecclesie archiepiscopum, atque consilium, et auxilium dedi pluribus clericis, et uiris, qui miserunt Romam Obizonem Nigrum, et Heribertum de Bruzzano, ut rogarent papam ne tibi mitteret stolam.« Unde Grossulanus commotus ait: »Archiepiscopus nunc sum, et stolam habeo. Quod nisi satisfeceris mihi de hac presumptione, faciam de te quod mihi pertinet facere.« Tunc presbyter porrexit sibi chartam sigillatam apostolico sigillo  hec continentem.

GREGORIUS episcopus, seruus seruorum Dei, LIPRANDO  sacerdoti salutem et apostolicam benedictionem.

Si sanctorum memoriam ueneramur, de quorum legimus morte et abscissione membrorum, si patientiam laudamus eorum quos a Christi fide gladius nec ulla pena diuisit. Tu quoque, abscisso naso et auribus pro Christi nomine, laudabilior es, qui ad eam gratiam pertingere meruisti que ob omnibus desideranda est, qua a sanctis, si perseueraueris in finem, non discrepas. Integritas quidem corporis tui diminuta est, sed interior  homo, qui renouatur de die in diem, magnum sanctitatis suscepit incrementum: forma uisibilis turpior, sed imago Dei, que est forma iustitie facta est in diminutione iucundior, in turpitudine pulchrior. Unde in Canticis canticorum gloriatur Ecclesia, dicens: »Nigra sum, filie Hierusalem.« Quod si interior species nichil passa est detrimenti, iis abscissionibus non est abcissum a te sacerdotale officium, quod proprium est sanctitatis, et non tantum consideratur in integritate membrorum quam in integritate uirtutum. Unde imperator Constantinus Hierosolymitani episcopi cuiusdam oculum pro nomine Christi erutum sepe osculabatur, et exemplo Patrum atque documento maiorum didicimus non auferri sacrum officium martyribus pro huiusmodi cesura membrorum.  Proinde, martyr Christi, confortare in Domino, magis credas in te nunc esse presbyteratus officium quod prius olei unctione, nunc uero tibi est sanguinis tinctione commissum, et quanto minus habes quod possit auferri, tanto minus timeas predicare que recta sunt seminare, que centuplicata reddentur. Scimus quidem te ab inimicis sancte Ecclesie semper inimicari atque affligi: sed tu ne eos timeas, neque perterrearis, quia nos tam te quam tua omnia sub nostra et sub apostolice sedis tutela cum magna caritate tenemus, et si in aliquibus tibi necessarium fuerit, apostolicam sedem appellare concedimus, et si ad nos et ad sedem nostram ueneris, cum gaudio et magno honore suscipere parati sumus.

His perlectis Grossulanus  , quasi uellet destruere  sigillum, strinxit et cappa sua texit. Inde presbyter ceu irato animo rem suam quesiuit, et requirendo Grossulano ait: »Nisi sigillum, et chartam illesam sibi redderet, ciuitatem totam inde commoueret.« Et charta sigillata, et illesa sibi reddita, Arialdus abbas monasterii Sancti Dionysii  seorsum presbyterum fecit, et in cameram duxit, atque inter multa blanda  presbytero ait: ut manum obedientie Grossulano daret, sed presbyter ipse exaltando, et reiterando uocem, dixit: »Manum obedientie?  manum obedientie? per uiuentem in secula, nec minimum digitum manus mee darem pro hac re.« Quod cum audisset conuentus clericorum, qui adhuc aderat in palatio, ait intra se: »Hoc consilium non est in silentio  ;« et cum abbas et presbyter cameram exissent, et archiepiscopus signum dissoluendi consilii dedisset, presbyter sibi silentium indixit, et audientiam habuit, dicens: »Ne scandalum in me faciatis, scitote: ego in meo officio  . . . . secundum quod ipse me seruauerit in suo,« et tali tenore prebuit manum Grossulano.



CAPUT uII. Liprandus Heribertum in domo suscepit egrotum, unde iussu Grossulani a celebratione  abstinuit.

 Cum alter alterum suspectum haberet, contigit quod Heribertus de Bruzzano  ualde aggrauatus febribus uenit ad dictum presbyterum supplicando ut aduersus infirmitatem daret sibi remedium. Ministri uero presbyteri ministrauerunt cibum, et lectum conuenientem illi egrotanti, donec Dominus uirtutum per impositionem manuum eiusdem presbyteri prebuit salutiferum remedium ipsi egrotanti  . Unde Grossulanus stimulatus ait ad presbyterum, »quia participasti Heriberto meo excommunicato  , precipio tibi ut missam non cantes, quousque penitentiam inde susceperis, et mihi satisfeceris.« Et presbyter ad illum: »Quod feci in Heriberto bonum fuit, et a Deo uenit, atque de bono, et Dei opere non noui penitere; et si non habes super me  hanc potestatem  , tamen propter hoc scandalum  uitandum, tibi contemperabo. Quemdam igitur sacerdotem scholasticum  in domo sui proprii iuris presbyter Liprandus induxit, qui sibi missam cantabat in ecclesia Sancti Paoli, que dicitur in Copodo  quam ipse presbyter Liprandus una cum ecclesia Sancti Germani sita in Niguarda  reedificando, et magnificando ditauit, et ut nunc apparet, decorauit, accepto in se, suisque heredibus iure fundationis, quemadmodum legitur in chartis a regalibus iudicibus  , et uiris, et clerico ordinario  subscriptis, et attestatis. Hinc est etiam quod ipse stabilius Grossulano restitit, et ceteris inimicantibus et sibi et suis.



CAPUT uIII. Liprandus ecclesiam Sancte Trinitatis cum exemptione Urbani II fundauit.


Ut securitatem  sibi et suis clericis constitueret, ecclesiam quoque Sancte Trinitatis inchoauit, et in proprio suo allodio ad locum, qui pons Guinizeli  dicitur, scilicet  cum Landulpho suo acolytho et alumno  fundauit. Ipsam quoque beato Petro obtulit, et Urbanus papa II suscepit, et cum priuilegio ipsum presbyterum et ecclesiam communiuit, subscribens:


Bulle exemplum.

URBANUS episcopus, seruus seruorum Dei, dilecto filio LIPRANDO, etc. Statuimus ecclesiam illam cum prediolo, in quo fundata est. . . . uel per alios fideles illic Domino largiente collata fuerint, ab omni seculari oppositione quietam perpetuo manere, et  liberam. Clericis uero ibi uicturis uiuendi regulariter  concedimus facultatem, eosque decernimus tam proprias ordinationes, quam altarium et ecclesiarum consecrationes, ceterorumque dona sacramentorum a Mediolanensi archiepiscopo suscipere, si quidem Catholicus fuerit, et communionem ac gratiam apostolice sedis habuerit, et si ea gratis et non prauitate indulserit; alias autem liberum eis arbitrium sit sacramenta eadem suscipere a quocunque uoluerint Catholico episcopo. Decernimus ergo ut neque Mediolanensi archiepiscopo, neque alicui uiuentium liceat eamdem ecclesiam, et fratres qui illic Deo seruierint, quolibet occasionis iugo deprimere, aut bona eorum distrahere et suis usibus applicare, uel temerariis uexationibus fatigare, sed omnia integre conseruentur uobis, et successoribus uestris omnimodis profutura,  salua eiusdem Mediolanensis archiepiscopi Catholica reuerentia. Ad indicium autem huius percepte libertatis a Romana Ecclesia Mediolanensis monete nummos sex quatuor annis Lateranensi palatio persolueritis. Si qua igitur in crastinum ecclesiastica secularisue persona, huius decreti paginam sciens, contra eam temere uenire tentauerit, potestatis honorisque dignitate careat, reamque se diuino iudicio existere de perpetrata iniquitate cognoscat, atque a sacratissimo corpore et sanguine Christi Dei ac Domini Redemptoris nostri Iesu Christi aliena fiat, et in extremo examine districte ultioni subiaceat. Cunctis autem eidem loco iuxta seruientibus sit pax Domini nostri Iesu Christi, quatenus et hic fructus bone actionis percipiant, et apud districtum iudicem  premia eterne pacis inueniant. Amen.



CAPUT IX. Liprandus predicat Grossulanum simoniacum esse, et id se per ignis iudicium probaturum.

Grossulanus autem et eius turba ad hanc apostolicam monitionem  , neque ad multas nobilium uirorum preces pro presbytero Liprando fusas  respexit, sed, cupiens subuertere illum, sibi laborauit ut episcopos et principes Longobardie commoueret, et cum ipsis synodum celebraret  . Huius synodi tempus dum appropinquaret, et multorum hominum tumultus multa turpia aduersus Grossulanum tumultuabat  . Et Grossulanus ad compescendum illum tumultum, quasi in prima uigilia  cuiuslibet authentice noctis  matutinum pulsare fecit, et gentem multam, tam per se quam per suos sacerdotes et ministros, occasione matutini habita congregauit, atque matutino cantato, multo populo coram ipso conuocato, de passione Christi, et proditore Iuda prolixum sermonem fecit, et sue cause ipsum sermonem coaptauit, atque in fine sui sermonis super sancta Dei Euangelia, nullo interrogante,  publice iurauit quod a die, qua egressus est ab utero matris, pollutionem non fecit, et carnem suam non coinquinauit  . Arialdus uero monasterii Sancti Dionysii abbas, et Guazzo, qui cognominatur de Orreo, id ipsum iurando firmauerunt, et mox Grossulanus adiecit, dicens: Si quis uult aduersum me dicere aliquid, nunc dicat; quod si modo tacuerit, amplius aduersum me audientiam non habebit. Hoc cum presbytero Liprando renuntiatum fuit, et ipse plures  ciues ad ecclesiam Sancti Pauli uocauit in die, quibus dixit: »uidetis me abscissum naso et auribus pro nomine Christi, unde mihi magna retributio est promissa, si in fine perseuerauero; pro amore itaque Christi, uestraque salute, et pace, rogo uos ut ad me, et ea que uobis  dixero, intendatis.« Et cum hec et plura bone dicta, beneque sonantia aduersus presertim simoniam dixisset, proposuit, dicens: »Grossulanus, qui pro archiepiscopo tenetur, est simoniacus de archiepiscopatu Mediolanensi per munus a manu, per munus a lingua, per munus ab obsequio  .« Et cum hec in suo proposito procederet, sepissime  hortabatur omnes, ut conuenirent ad ueram cognitionem huius propositi per diuinum iudicium  approbatum in uita, uel morte sua manifestata per ipsum. Sed Gro sulani turba hoc perturbabat auctoritate pontificum qui Mediolanum uenerant ad celebrandum synodum cum Grossulano. uerumtamen presbyter ipse aduersus episcopos disputans, rationibus et exemplis suam sententiam sustinuit, nec dimisit. Grossulanus uero paruipendens huius presbyteri uerba, ueluti in presentia eius non essent prolata, synodum suam in ecclesia Sancte Marie, que dicitur Hiemalis, per duos dies tractauit  , atque in tertia in prato, quod dicitur Brorium  , coram infinita hominum multitudine dedit sententiam deponendi Andream primicerium, et alios sacerdotes, quos Anselmus de Rode Mediolanensis archiepiscopus,  et a rege Henrico inuestitos  ordinauit. Quam sententiam multitudo cleri illico, et populi, et non multum post tempus Paschalis papa Romanus contempsit  .



CAPUT X. Presbyter Liprandus per ignem transiuit illesus.

Attamen Grossulani turba dimicans aduersus primicerium, Landulphum eiusdem primicerii clericum lapide occidit; deinde quasi in consensu totius ciuitatis dictum fuit presbytero, ut ad faciendum iudicium multa ligna congregaret in prato, quod clauditur in muro iuxta Sancti Ambrosii monasterium. Et presbyter ipse plenus magno Spiritu annonam, et uinum, que ad edendum habebat, pauperibus erogauit, suamque lupiceruinam   pellem pro lignis pignorauit, cetera uero, que possidebat  in libris, et aliis rebus, statuit, ut conseruarentur Landulpho nepoti suo  et alumno, atque Ecclesie acolytho, qui tunc temporis discebat Aureliani  ab egregio magistro Alfredo, et nobili Iacobo. Statuit etiam, si contigerit. illum mori in illo iudicio, si quid corporis eius residuum fuerit, portari ad ecclesiam Sancte Trinitatis, quam ipse, sicut supra in priuilegio legitur, in allodio suo fundauit, et B. Petro tradidit. His ita statutis, et ordinatis idem . . . Ambrosii ecclesiam iuit, et cum ipse facturus iudicium . . . manus Grossulani preualuit, et ipsa ligna in prato disposita dispersit, ipsumque presbyterum ab illa dispositione separauit ignominiose. Deinde in domo sua, et Sancti Pauli ecclesia presbyter ipse siluit, et quieuit, donec pueri et puelle, mares et  femine in proximo tempore clamauerunt: Foras, foras, Grossulane. Hunc clamorem Grossulanus cupiens compescere, habuit consilium cum satellitibus suis, quibus dixit: Ite et uos, et publice eligite uiros de populo, qui dicant illi Liprando, aut ad satisfactionem meam ueniat, aut de terra ista exeat, aut iudicium, quod se facturum promisit, faciat. Consiliarii itaque de latere eius uenientes ad concionem populi in uespertina hora Dominice diei de Ramis Palmarum, seu Oliuarum  publicauerunt que audierant a domino suo archiepiscopo Grossulano, quapropter non solum uiri in concione electi uenerunt ad presbyterum hanc legationem dicere, sed innumera hominum multitudo uenit hanc legationem confirmare. Ad quorum clamorem  clamantem: ueniat presbyter ipse Liprandus, ipse humilis exiuit: et ut legationem audiuit et intellexit, manus ad celos leuauit, et Deo gratias egit, et interrogando legatos, inquit, uult, et mandat ipse, quod mihi dicitis. Qui omnes respondentes dixerunt: Utique uult, et mandat. Et presbyter ad eos: Terram non exeo, sed in istis duobus diebus ieiunium ago, et in quarta feria  faciam iud cium, prestante Deo, sed unde ligna emam, non habeo. Tunc Grossulani, et reipublice ministri quercina ligna ad flammam, et ad calorem aptissima triginta  solidos denariorum emerunt, que in campo ante atrium ecclesie Sancti Ambrosii in duabus congeriebus respicientibus se composuerunt, longitudo quarum decem cubitorum fuit, et altitudo, et latitudo maior statura hominis cubitorum quatuor, uia uero inter ipsas congeries unius cubiti et semis. His ita dispositis, et quibusdam lignis in uia interpositis, in quarta feria  presbyter, indutus cilicio, camisio atque casula, more sacerdotis ab ecclesia Sancti Pauli usque ad ecclesiam sanctorum martyrum Protasii et Geruasii, et Beatissimi Ambrosii nudis pedibus crucem portauit, super quorum sanctorum altare, ceteris sacerdotibus deficientibus, ipse sibi missam cantauit  , et missa cantata, Grossulanus quoque gerendo crucem, eamdem ecclesiam intrauit,  et pulpitum cum Arialdo de Meregnano, et Berardo iudice Astensi ascendit, et facto silentio in populo, et presbytero stante nudis pedibus super lapidem marmoreum, qui in introitu chori continet Herculis simulacrum  , idem Grossulanus ait ad populum: Attendite, quia in tribus uerbis hunc hominem uincam, et eius confusionem ostendam. Et ad presbyterum, inquit: Proposuisti quod ego sum simoniacus per munus a manu; modo dic, cui dedi? Tunc presbyter super populum oculos aperuit, et digitum ad tres illos, qui stabant in pulpito, extendit, dicens: uidete tres grandissimos diabolos, qui per ingenium, et pecuniam suam putant me confundere; et nonne ille diabolus, qui suasit illum fieri simoniacum per pecuniam, suadere potest ut  adhuc maiorem pecuniam daret, et ueritatem occultaret, et testes, et iudices mundanos mihi auferret? et non nescitis, quia propter uitandam astutiam diaboli et prauorum hominum, ego elegi Deum iudicem, qui neque per pecuniam, neque aliquo modo potest falli in iudicio? ad cuius iudicium, si uultis uenire, paratus sum quod promisi facere. Et Grossulanus ad eum: Modo dic de qua simonia dicis? Et presbyter ad illum: Modo dic tu, que est bona? Et Grossulanus aliquantulum subsiluit, et ait: Est simonia, que simoniacum non deponit.  Et presbyter ait: Ego dico de illa, que deponit abbatem de abbatia, episcopum de episcopatu, archiepiscopum de archiepiscopatu, in quo est. Et cum in his uerbis satisfecisset omnibus audiuit populum clamantem: Exite foras ad iudicium; exite foras ad iudicium. Et presbyter in hoc multiplicato clamore, licet senex, desuper lapide continente Herculis simulacrum prosiluit, et una cum populo in campo, in quo erant lignorum congeries, uenit. Ibique, dum ignis lignis accendebatur, presbyter circumstantibus dixit: uos preter me non cernitis sacerdotem, qui hunc ignem mihi benedicat  , sed cernitis chartam hanc quam teneo, in qua sancta uerba et signa sancte crucis continentur. Et ego minister hec uerba, et signa inferius dicam, et faciam:  Et Deus, qui est Dominus meus, desuper ignem benedicat. Et audientes, et bene intelligentes dixerunt: Amen. Atque cum in circuitu ignis hec uerba dixisset, et signa fecisset, et aquam benedictam, et incensum super ignem, astante ibi Grossulano, aspersisset, dubitabat de ordinando sacramento apud Grossulanum et Arialdum de Meregnano, qui erat quasi potentissimus princeps Grossulani, et procurator iudicii, et exspectans presbyterum per ignem in monte finiri, uel per nimium terrorem ad dominum suum Grossulanum conuerti: ipse namque  Berardo iudici Astensi hanc legem non solum per mortem, sed et per quamlibet ignitam lesuram in presbytero factam condemnare dixerat. Absit quod lesura  , sed ignem adeo magnificabo,  quod procul oculos ignis de capite eius eruet, et in ipso igne ardens cinis putrefiet! Attamen presbyter cum uidisset eos de ordinando sacramento  dubitare, dixit ad eos: Sinite me, quod ego bene ordinabo, nec finiam sacramentum donec dixero tantum, quantum uobis satisfecerit. Et illico in consensu eorum apprehendit cappam Grossulani, ipsamque quassauit. dicens: Iste Grossulanus, qui est sub ista cappa, et non de alio dico, est simoniacus de archiepiscopatu Mediolani per munus a manu, per munus a lingua, per munus ab obsequio. Et cum illis uidebatur sufficere, addidit: Et ego ad fiduciam maleficii, aut incantationis, uel carminis non intro hoc iudicium, sic me Deus adiuuet, et ista sancta Euangelia in isto sancto  iudicio. Facto hoc sacramento concorditer Grossulanus  equum ascendit, et ad ecclesiam Sancti Ioannis qui dicitur ad Concam  uenit. Arialdus uero predictus de Meregnano inquirens, et exspectans plenitudinem ignis presbyterum tenuit, et tenendo manum suam lesam procul ab ipso calore ignis sensit, et tamen ad presbyterum inquit: Presbyter Liprande, uide mortem tuam in igne, conuertere ad dominum meum archiepiscopum, habita securitate tue uite, alioquin uade et arde te cum Dei maledictione. Et presbyter ad illum: Satana, retro uade. Illo retrocedente presbyter prostratus a terra leuauit, et signo crucis sibi apposito, ingens flamma ignis in meridiem et septentrionem se diuisit, et uia apparuit, quam presbyter intrauit, et transiens per ipsos carbones ignis, ceu arenam calcaret, sensit;  et dum per ipsam uiam transibat, flamma post ipsum coibat, et ut ipse mihi dixit, et bene intellexi, donec in uia huius ignis fuit, hanc orationem Deo protulit, dicens: Deus, in nomine tuo saluum me fac, et in uirtute tua libera me; Deus, in nomine tuo saluum me fac. Et dum tertio proferret hoc uerbum fac, se extra ignem uidit, nec in se, nec in suis sacerdotalibus uestibus lineis ac sericis, quibus erat indutus, siue in cilicio lesionem ullam sensit.



CAPUT XI. Liprandus in synodo ante Paschalem papam Grossulani presentis simoniam accusat, et ignis iudicium manifestat.

Tunc populus plene, quasi ex uno ore, laudem Deo, et huic presbytero extra et intra ciuitatem contulit. Grossulanus uero intrepidus sedem archiepiscopatus  deseruit, et ciuitatem, quia aperte communi ciuitatis  iuratum erat, quod neutri eorum, nec alicui de parte illorum pro hac actione malum fieret, nisi quod Dominus sibi faceret. Sed quia presentia episcoporum suffraganeorum  huic legi, et triumpho fauorem integre non prebuit, et ignis manum presbyteri in proiiciendo aquam, et incensum super ignem lesit, et quia pes equi Ioannis de Rode  nudum presbyteri pedem de igne exeuntis dure calcauit; turba tristis de casu et ruina Grossulani, in presbyterum, et eius legem post paucos dies scandalizauit  , et scandalizando hortatu quorumdam sacerdotum prelia et homicidia multa commisit. Interea Grossulanus D. papam  Paschalem gratum sibi inuenit  . Landulphus  uero de uareglate  , qui primus in Coritiana fuga  fuerat, rediens a Hierosolymis  , Romam peruenit, atque in Grossulano iam inde regresso didicit non solum quod actum fuerat Mediolani propter concertationem presbyteri, et Grossulani, sed et quam solemniter Romanus pontifex post talia facta ipsum Grossulanum susceperat, quia ipse quidem papa Paschalis super sedem suam ipsum Grossulanum posuit, et per quot dies idem Grossulanus tunc temporis Laterani fuit, eumdem super sedem suam sedere fecit, atque ipsi sedenti cessit, et locum dedit  , suam quoque curiam, et omnes causas ecclesiasticas a se discernendas, et iudicandum ipsi Grossulano ad discernendam, et iudicandas tradidit. Sed tamen Landulphus ille de  uareglate ueniens Mediolanum, non presbyterum, nec eius legem directe contempsit, sed clero et populo Mediolanensi promittens deponere Grossulanum ab omni ecclesiastico officio iuxta canonum rationem, inquit: Cur de lege presbyteri Liprandi, et Grossulano contenditis, et prelia, et homicidia  in uobis facitis? En uobis certissime dico, et per Ioannem uicomercatensem Grossulano mando, quod ego apud dominum papam Paschalem, eiusque curiam, uel synodum certis cum rationibus, et iustis, et sanctis canonibus comprobabo illum non posse subsistere in numero episcoporum nec presbyterorum, aut etiam in aliquo ordine clericorum. Clerus uero et populus huic authentico uiro  , et secundum quamdam nouitatem  canonice Sancti Nazarii preposito et maioris Mediolanensis ecclesie ordinario, credulus una cum Grossulano ad Romanam synodum  peruenire studuit. Unde rigidus et sapiens capitaneus Mediolanensium Amigo  de Landriano ait: uos ludriam in aqua legare uultis  . Sed Grossulanus nil  moratus, ad pedes apostolici prouolutus, sibi, et suis iterum refugium suscepit. Presbyter uero Liprandus cum iam senex esset, et duo anni  post legem ab ipso factam mansissent, prouocatus, et quasi compulsus Romam ad synodum uenit, in qua predictus Landulphus de uareglate, qui post  ipsam synodum fuit Astensis episcopus  , neque ante papam, uel eius curiam, uel synodum aduersus Grossulanum uerbum ignominiosum protulit  . Sed presbyter Liprandus causam, quam aduersus Grossulanum habuit, pure notificauit, et apostolicus non legem per ipsum presbyterum datam, et sacramento, et igne notatam laudauit, sed gratiam, et officium presbyteratus in illo firmauit, et dixit: Si hic presbyter iuraret, et duodecim sacerdotes cum illo iurando affirmarent, quod Grossulanus cegit ipsum presbyterum ire ad ignem, sustineret Grossulanus depositionem, atque super hoc, spatium consulendi per unam noctem dedit.



CAPUT XII. Grossulano coram papa, se non cegisse Liprandum ad ignem, iurante, Grossulanus restitutus est, sed a ciuibus non est receptus.


Nocte autem illa transacta, apostolicus coram synodo a Grossulano suscepit sacramentum, in quo sacramento Grossulanus sic ait: Ego Grossulanus gratia Dei archiepiscopus non cegi dictum Liprandum presbyterum ire ad ignem, et facere iudicium. Tunc et Ardericus Laudensis episcopus  iurando firmauit id ipsum. Azoni uero Aquensi episcopo  proferenti id ipsum iurare ex parte Grossulani ab apostolico fuit condonatum. Grossulanus itaque accessit, ut acciperet gratiam restitutionis; et cum ad accipiendum restitutionem accederet Gabuta  , et pastoralis uirga, quam idem Grossulanus sua tenebat  manu coram synodo ad terram corruit, quod signum quampluribus fuit indicium, quod sacramentum eius fuit sacramentum mortis. uerumtamen nec papa, nec eius synodus ad hoc tunc respexit, sed ipsum Grossulanum Azoni Aquensi, et Arderico Laudensi, atque Iordano de Cliui  , et ceteris Mediolanensibus tam clericis quam laicis, uerum etiam episcopis eiusdem Ecclesie suffraganeis, uolentibus eum habere in archiepiscopum, licet otiose  , restituit. Quandoquidem  presbyter ille Liprandus, licet occasione huius restitutionis foret suspectus, Grossulano restituto, et restitutum suscipientibus, tamen in ecclesia Sancti Pauli, suaque domo fuit sacerdos idoneus in suo officio per 7 annos post ipsam restitutionem. Grossulanus uero gratia Gullelmi abbatis  monasterii Sancti Ambrosii, et Andree Mediolanensis Ecclesie primicerii, et Ottonis uicecomitis  , et aliorum multorum prudentum tam clericorum quam laicorum, nec sedem, nec aliquam munitionem archiepiscopatus post legem ipsam  a presbytero factam, siue restitutionem a synodo celebratam habuit.



CAPUT XIII. Perturbatione in Mediolanensi Ecclesia orta ob Grossulanum, Olricus uicedominus, et Anselmus de Pusterla se Parisinum in studium transtulerunt.

Ipsa quoque Ecclesia et regnum  , que pro Grossulano synodum ipsam tractauit, in semetipsis  dissensionem seruans seruauit, et seruando quis potest  enarrare combustiones, desolationes, abominationes, que combusserunt et desolauerunt Mediolanum et regnum, ipsumque sacerdotium, et tempore quo lex presbyteri Liprandi uenit in ambiguum  ; etenim, ut taceam combustiones que perturbauerunt, et perturbant Mediolanum, memor sum suggestionis principum, que tunc suggessit Henrico dicere  Henricum patrem suum regem et imperatorem dominum. Ille quidem abhorrendo simoniam in patre patrem oppressit  . In tempore huius oppositionis egregia stella, que dicebatur cometa  , per plures dies et noctes in tempore ueris a septentrione, et quasi in occidente late, et splendide nituit, et mortem oppressi Henrici presignauit. Ego quoque in hoc regali et sacerdotali turbine  crescendo tribulationes  improperiorum, que fiebant  mihi propter timorem  sepe dicti presbyteri auunculi mei, salua eius reuerentia ipsius conuictum uitaui, et Anselmo de Pusterla  , et Olrico uicedomino Mediolanensi  adhesi, quibus duobus domi et foris, ut manifestum est, utilis et rectus fui. Cum Anselmo namque per annum, et dimidium Turoni, et Parisinis in scholis magistri Alfredi, et Gullelmi  legi, et legendo, scribendo, multisque aliis modis Anselmo multam commoditatem dedi.



CAPUT XIu. Historicus presens presbyterum Liprandum a ualletellina Mediolanam reducit.


Meus uero sepe dictus auunculus infra huius anni, et dimidii spatium homines, qui non pro amore diuine legis, et ecclesiastice consuetudinis litigabant de sua lege, et Grossulani restitutione, dimisit, et eorum ciuitatem exiuit, atque ualtellinam uallem  a Mediolano ultra septuaginta milliaria remotam habitauit. Tunc ego subtractus a studio  inueni Sancti Pauli ecclesiam, et meam domum isto meo patrono quasi desertam. Assumpto igitur equo Anselmi  , et meo, una cum fratre meo, ad ipsum meum patronum festinaui, et cum processissem 25 milliariis mihi angelus occurrit, dicens: Presbyter  Liprandus rediens a ualtellina infirmus iacet ad monasterium de Cliuate  . Citius igitur quam sperassem inueni illum in lecto sedentem, et lac edentem. Qui, cum me uiderit  , ambas manus leuauit, et gratias Deo dixit. Arialdus uero illius monasterii abbas  , postquam audiuit me aduenisse, et consolationem ipsi egroto dedisse, me meumque fratrem extra cameram uocauit, et per plura uerba, se trepidare fidelitatem, quam iurauerat Grossulano nobis notauit  , atque nescientibus monachis nos admonuit ut ipsum deportaremus egrotum a monastario saltem duobus milliaribus. Infirmus autem ut sensit me, meumque fratrem sollicitari super sua infirmitate  et portatione, ait: Nolite turbari, quia per gratiam Dei nunc mihi multum est melius, et in crastino, Deo annuente, ad ciuitatem iter habebimus: et mane facto derudatas  quasdam suas uestes induit, ac cibum sumpsit, et quasi sanus factus super mulam sedit. Puer quoque eius habens suum asinum oneratum pellibus stambucinis  , licet de solito bis, aut ter in die torqueretur caduco morbo, tamen presbytero sedente super mulam, puer idem uenit nobiscum in una die usque ad Sanctum Damianum de Baraza  absque ullo illius infirmitatis impedimento  . Ibi gratia Dei et beatissimi Ambrosii, cuius locus iste cella est  , bis  recepti pernoctauimus, atque alteram diem dimidiauimus, et ante solis occasum ecclesiam Sancti Pauli  , domumque  nostram intrauimus, atque familiam, que ibi aderat, nostram letam fecimus.



CAPUT Xu. Landulphus historicus se a presbytero Liprando separauit.

Grossulanistas, et in parte altera fictos, et dolosos murmurare de reditu nostro ualde persensimus. At  ego, ut minus et minus eorum murmura timerem, et ut meam, et ipsius mei magistri causam amplius excusarem et comprobarem, domum inter cognatos et uicinos meos non otiose emi, quia in ipsa uiuendo, lector, scriba, puerorum eruditor, publicorum officiorum  et beneficiorum  particeps, et consulum  epistolarum dictator  , salua mea querela  in ecclesiam, et in ipsa ciuitate Mediolani uideor parui  , namque filii eorum, qui propter Patariam Herlembaldum occiderunt, et presbyterum Liprandum naso et auribus truncauerunt  , me ab ecclesia Sancti Pauli, que est titulis meorum ordinum exturbant, et quia non sperno libertatem, et piam conuersationem, que in ipso presbytero fuit, factus sum quasi opprobrium illis, et me prohibente  possident et uendunt res, que sunt proprii mei iuris. uerumtamen non ab opusculi mei proposito.



CAPUT XuI. Exsulante Grossulano Mediolanenses bellum inchoant cum Laudensibus.

Igitur circa tempus, quo presbyter Liprandus a ualtellina rediit  , pars cleri et populi Laudensis metuendo periurium in episcopo suo  , qui pro  Grossulano in synodo Romana iurauit, ipsum quidem episcopum suspectum habuit. Hinc est etiam quod Gairardus  frater eiusdem episcopi Laudensis, et ipse Ardericus episcopus dicuntur fuisse fautores, et coadiutores Laudensium militum suam ciuitatem destructioni tradentium. Mediolanensibus quippe manifeste conantibus ad ipsius ciuitatis destructionem, ipsi duo fratres spiritualiter, et temporaliter dederunt consilium et auxilium  . Infinita autem mala, que operata sunt per quatuor annos in ipsa guerra non enumero  , sed mortem Anselmi germani mei, et aliorum multorum propinquorum meorum, et ciuium per illam guerram manifestatam lugeo, nec tamen ceptum iter penitus desero. Quia dum ciuitas illa Laudensis adhuc staret et resisteret  Mediolanensibus conantibus eam destruere  , Grossulanus a Mediolano exsulabat  , et Laudensis ille Ardericus suam ciuitatem perrarum intrabat, sed Mediolanum frequentabat. Presbyter uero Liprandus in sua domo, suaque Sancti Pauli ecclesia consolationem regni et Ecclesie deuote exspectabat.



CAPUT XuII. Olricus, et Anselmus reuocati a studio ad ordines sunt promoti.

At quidam, qui dicebantur amici presbytero exspectanti, et Grossulano exsulanti, dum hec prefata  guerra agebatur inter Mediolanenses et Laudenses, Papienses quoque et Cremonenses Laudensem ciuitatem defendentes, suggesserunt Olrico Mediolanensi uicedomino, et Anselmo de Pusterla cognominato ire ad precipuum magistrum Anselmum de Monte Leoduni  , quibus duobus fuit gratum secum ducere me Landulphum presbyteri Liprandi alumnum. Et cum  apud ipsum magistrum, et fratrem eius Rodulphum studeremus, nuntiatum est illic  quod Grossulanus Aronam  arcem munitissimam archiepiscopatus possidet. Quo audito uicedominus ualde infremuit, quia propter eius absentiam dicebant quod hic secundus  casus Grossulano contigerit. Et ideo, prout dicitur, Mediolanum redire festinauerunt  , ipsamque arcem et cetera ad archiepiscopatum  pertinentia, a iure et potestate Grossulani uacuam inuenit. Et ii, qui in utraque  dicebantur amici, quorum hortatu ipse adiuit Leodunum, in isto reditu, nescio quo spiritu ipsum iuuenem, et infra ordinem  uicedominum elegerunt in archipresbyterum, et facta ista electione, ipsi, qui magis erant in parte Grossulani prebuerunt Grossulano consilium, ut huic electioni nec laudem, nec uituperationem prestaret; sed Hierosolymam peteret, et Ardericum, Laudensem episcopum, in Ecclesia Mediolani sui uicarium faceret. In hac manifesta dispositione  et alia non pluribus cognita  ,  Grossulanus Hierosolymitanum iter intrauit  . Electus autem iste uicedominus secutus consilium Arderici de Carimate, qui precipue elegit eum in archipresbyterum in mense Aprili, quo electus fuit, canonicam  edificare cepit, atque in subsequenti Iunio ad Airaldum episcopum Ianuensem cum quibusdam suis confratribus clericis ordinariis iuit. Et episcopus ille, licet foret Grossulano contrarius  , tamen per representationem Arderici de Carimate, qui primus et maximus diaconus  tenebatur in parte Grossulani, ordinauit ipsum uicedominum, ostiarium, lectorem et exorcistam atque acolythum. Widonem Fulcumanium fecit subdiaconum, Anselmum de Pusterla atque Henricum de Birago leuitam Landulphum Caroniam fecit presbyterum.  Qui quinque ordinarii in Iunio  apud Ianuam ordinati plane uidebantur infesti Grossulano, in quo facto Mediolanenses, qui letabantur, etiam in maiori gaudio gauisi sunt, quia in ipso mense susceperunt triumphum de Cremonensibus uictis  , et superatis apud Brixanorii campum  .



CAPUT XuIII. Henricus imperator Paschalem papam cum curia captiuauit, et altera die pace facta, est ab eo solemniter coronatus.

Cognito hoc triumpho per regna, rex fortissimus Henricus cum ingenti exercitu  uenit in Italiam  , atque Rome in ecclesia Sancti Petri discalceatus stetit  ante Paschalem papam exspectans coronam imperandi  , quemadmodum promissum  fuerat sibi  , sed quia ipsam coronam sibi dare distulit  ipse papa ipsius regis iram sensit, et se, suosque cardinales, quomodo non poscebat, siue nolebat duci uidit  . Hic strages multa creuit. Romanorum namque turba, ut suum papam, suosque cardinales liberaret armata cucurrit, et papa cum cardinalibus in custodia Teutonicorum  datis  , rex discalceatus in atrium ecclesie Sancti Petri uenit, ibique equum ferocissimum ascendit, et ut erat nudis pedibus in ipso impetu ibi equitando, ipsos marmoreos ecclesie Sancti Petri gradus descendit, et prout ad aures meas peruenit, cum lancea una  quinque de Romanis occidit  . Otho autem Mediolanensis uicecomes  cum multis pugnatoribus eiusdem regis in ipsa strage corruit in mortem amarissimam  hominibus diligentibus ciuitatem Mediolanensem, et Ecclesiam, sed regia facultas  , et multa religiosorum principum prudentia ita placide, et benigne hanc perturbationem placauit  , quod altera die  in loco sancto, scilicet in ecclesia Sancti Petri, idem Paschalis papa secundus cum cardinalibus, et episcopis ceterisque uiris in religionem habitis ipsum regem Henricum solemniter coronauit, et in imperatorem exaltauit, et cum  ipso exaltato, et benedicto corpus et sanguinem Christi ad altare sancti Petri communicauit. Demum idem imperator in Germaniam festinauit  , ubi uix requiem ullam habuit, quia cum in promontorio, quod secus Guarmatiam  continet abbatiam  ipse imperator torqueretur acutissimis febribus, Guarmatini, qui magis de morte, quam de eius uita sperabant, ut regalia sibi uindicarent, armati exierunt, et conclamando ad ipsum montem appropinquauerunt. Quod cum ipse quasi moriens persensit, sub tenore iurate fidelitatis, circumstantibus sibi ministris precepit, ut se a lecto erigerent et leuarent, atque induerent, et super equum ponerent, atque armarent. His peractis sudor ab ipso, ceu aqua de fonte exiuit, et stipatus a paucis, Guarmatinis  obuiam fuit, atque in primo congressu Guarmatinorum uexilliferum in mortem proiecit, ipsamque ciuitatem in ore gladii et combustione ignis deleuit. Illam tantum turbam eiusdem ciuitatis, que ad ecclesiam sancti tunc consurgit  , illesam seruari precepit. Mediolanenses quoque cum iste imperator per ueronam a Roma in Germaniam properabat, gladiis, et incendiis, diuersisque instrumentis funditus destruxerunt Laudem in Longobardia ciuitatem alteram  .



CAPUT XIX. Iordanus de Cliui a studio reuocatus est in sacerdotio consecratus.


Urbs itaque Mediolanum cum iam esset secura de uictis suis inimicis, placuit Arderico de Carimate, et uicedomino, et quibusdam aliis ordinariis ualde studiosis reuocare Iordanum de Cliui  a prouincia que dicitur Sancti Aegidii  , in qua ipse Iordanus legebat lectionem auctorum non diuinorum, sed paganorum  . Et, ut uerum de eo dicam, psalterio, et tympano, et ceteris bene sonantibus in ecclesia instrumentis commune in choro Mediolani ita pepercit, et neque psalmum, neque canticum musice arti idoneum, nec singulariter, siue communiter congrue sonuit  . uerumtamen  blanda facies eius speciei adeo Grossulano placuit, quod ordinauit eum subdiaconum, cum ipse Grossulanus uidebatur pacifice tenere archiepiscopatum  . Demum Iordanus idem adeo studuit in libro Epistolarum Pauli, quod Paginus  lector fuit eiusdem libri. Hunc quoque Ardericus predictus  de Carimate in mense Septembri  , qui fuit quartus a Iunio, quo ciuitas Laude destructa fuit, iam dicto Ianuensi episcopo  representauit, et ipse episcopus ipsum Iordanum et plures alios de Mediolanensibus in sacerdotes benedixit. Sciendum quoque est quod hic rudis  Iordanus sacerdos reuersus Mediolanum a Gualdo mire calliditatis  presbytero  discere studuit qualiter sacerdoti sit sacrificandum, et cum iste  ista et alia ad sacerdotis officium pertinentia disceret.



CAPUT XX. Eliguntur aliqui sacerdotes, qui debeant iudicare an Grossulanus absens digne possit esse archiepiscopus.

Octobri uero mense sequenti flumina per continuam pluuiam in tantum creuerunt, quod non solum uillas, sed ipsam ciuitatem in mirum modum perturbarent. Quidam etiam sibi et mundo finem timuerunt  , quia homo imperabat  qui patrem suum oppresserat. Sep Guazo Cuminus una cum Amizone de Sala et aliis quampluribus, tam clericis quam laicis, a Guazon e et Amizone inductis, tendentes ad alia ceperunt predicare, et dicere discordiam de  Grossulano esse malitiam altero diluuio dignam; ad quorum uoces Ioannes Maneri et Petrus de Carate, qui erant primi et maximi in parte Grossulani pugnatores, et defensores, et conscii consilii Guazonis et Amizonis, coram populo responderunt, et illis dixerunt: Dicite quid uultis nobis fieri ex parte nostra? Qui dixerunt: uolumus ut Ardericus de Carimate, qui leuita est ordinarius, presbyter Ioannes ecclesie Sancti Naboris prepositus, presbyter Nazarius Muricula, presbyter Petrus de Sancto Carpophoro, presbyter Lenterius de Sancto Protasio in Campo, presbyter Albericus de Sancto Dalmatio, presbyter Anricus de Sancto uictore ad Theatrum, presbyter Ambrosius de Sancto Ioanne ad Concham, presbyter quoque  Galdo de Sancto Michele, quos omnes scitis esse defensores Grossulani. Et ex altera parte uolumus, quod uicedominus, Anselmus de Pusterla, Anselmus de Badagio, presbyter Richelmus prepositus ecclesie Sancti Nazarii, presbyter Girardus prepositus canonice ecclesie Sancti Ambrosii, Rolucus  quoque prepositus ecclesie Sancti Stephani, presbyter Arialdus Amerii, presbyter Lanfrancus propheta . . . . . , et nos duo, uidelicet Guazo, et Amizo cum illis iurabimus, quod usque ad istas Kalendas proximi Ianuarii concorditer dabimus iustam, et rectam sententiam secundum canones de discordia Grossulani, si possit esse archiepiscopus Mediolani, siue non; et si non poterit, esse, de alia persona concorditer faciemus catholicam electionem in eadem die. uolumus  etiam, ut Landulphus Carogna, qui est presbyter ordinarius, et Anricus de Birago, qui est leuita ordinarius, presbyter Ioannes Actilens, presbyter Olricus de Sancto Martino, Ioannes etiam Manerius,  Guazo Tastaguadum, et alii clerici, et sacerdotes, milites et ciues, quos nos uocabimus, ueniant et iurent tenere sententiam, quam nos decem et octo dabimus sine discordia, et schismate de Grossulano tenendo, siue dimittendo, siue de alia persona, quam nos concorditer eligemus. Guazone, et Amizone poscentibus, ita pro posse meo restiti, et populo presente illis dixi: Abraham, nec aliquis fidelis homo ueteris testamenti, uel noui tale consilium dedit, nec suscepit. uerumtamen et hoc procedens  sacramentum, et hoc sequens sicut a Guazone Cumino, et Amizone de la Sala exposita et expetita sunt, sicut a prenominatis clericis et laicis, et Landulpho Carogna, et Iordano de Cliui presbyteris ordinariis, aliisque presbyteris, et clericis,  militibus etiam et ciuibus iurata sunt, me humiliter seorsum existente. Sciendum quippe est quod Ardericus Laudensis episcopus licentiam iurandi ista dedit  , et Ardericus de Carimate primitus licentiam istam suscepit, et iurauit, et primatum et potestatem super hoc negotium sibi iudicauit. Quia post multam pertractationem de Grossulano dimittendo uel tenendo, atque de Iordano eligendo uel non eligendo, demum dixit omnibus in isto coniurio sibi coniuratis: Procul dubio scitote; non dimittam Grossulanum, nisi habuero potestatem eligendi Iordanum, et propter hec huiusmodi Arderici uerba corda illorum, qui Grossulanum, et Iordani electionem spernebant, facta sunt quasi lapidea, et uoluntati Arderici colligata.



CAPUT XXI. Iordanus de Cliui in archiepiscopum eligitur, et consecratur.


Sed cum in ultimo die Decembris Ardericus ille, et decem septem alii essent in concordia eligendi Iordanum, ego iussu Andree Primicerii, presbyterorum, et clericorum Decumanorum  Mediolanensium ad eos ueni, et ut ipse primicerius mihi precepit, eis dixi: Quod male consiliati erant. uerumtamen ipsi consilium non mutauerunt, sed mane facto, uidelicet Kalendis Ianuarii, Ardericus idem cum uicedomino, et ceteris sibi coniuratis in abiiciendo Grossulanum, uel in suscipiendo, aut in alium eligendo archiepiscopum catholice  pulpitum ascendit; et facto silentio in populo, coram illa mista  multitudine loquens dixit: Nos, salua reuerentia pape, secundum auctoritatem et iustitiam canonum, dicimus quod Grossulanus non potest esse archiepiscopus Mediolani. Isto dicto et confirmato, illico  presbyterum Iordanum de Cliui elegit in archiepiscopum  . Hoc cum presbyter Liprandus audiuit, egrotus a lecto surrexit, et in altera die illi electo piscem obtulit dicens: Gratias Deo quod nunc mihi testimonium perhibetis,  sed ii qui te elegerunt in archiepiscopum male fecerunt  , et Deus illis misereatur, quia tu posses esse unus bonus presbyter de claustro. Nunc autem masculus esto  . Cum autem electus ille, nec aliquis de tot circumstantibus ipsi presbytero respondisset, presbyter ipse propinquius accessit, et osculatus Iordanum sicut unum de ceteris sacerdotibus relinquit. Landulphus  autem episcopus Astensis, et Arialdus  Ianuensis et Mamardus Taurinensis  non solum ad osculandum uenerunt, sed quasi ut ordinarent eum episcopum  in sequenti mense Februario ad ipsum uenerunt. Sed Astensis cum uidisset episcopum Aquensem  , et Laudensem  , et ceteros suffraganeos, et comprouinciales episcopos huic ordinationi, et nouitati abesse, inuenit ordinationem Iordani differendam fore; et, uelut homo uolens fugere, surrexit in nocte, et cum suis rebus cepit abire. Sed cauta manus Iordani ipsum retraxit Astensem, eiusque episcopi diaconem uulnerauit, pueros quoque eorum uerberauit et exspoliauit. Die autem adueniente, habita cautione, D. Iordanus eumdem episcopum quasi uinctum, et absentem uerbis ualde  ignominiosis increpauit. Attamen Astensis idem per admonitionem Ianuensis, sueque humilitatis post talem ignominiam sua et suorum seruientium spolia recepit, atque in altera die ordinationi, quam illi duo episcopi  de Iordano fecerunt, interfuit, non ut episcopus indutus, sed ut uiator carens sermone ipsam ordinationem spectauit, et dum in ecclesia, que dicitur Hiemalis, ordinatio ista agebatur, ciues pro hac re prelia gerebant, et canonicam  presbyteri Ioannis Aculei spoliabant. Tunc quamplures super hac causa et ordinatione murmurabant, in quo murmure episcopi supranominati, uidelicet Azo Aquensis, et Ardericus Laudensis uidentur fuisse  . uigilante  itaque hoc murmure Mamardus Taurinensis illico Romam adiuit,  et stolam petiit, et rediens inde stolam et chartam continentem sacramentum, quod papa poscebat a Iordano  , attulit, alioquin stolam dari Iordano papa prohibuit, sicut idem Mamardus notauit. At Iordanus per sex menses ieiunus fuit, et stolam non habuit, sed infra hoc spatium, sex mensium Bernardo episcopo Papiensi, et Iordano Mediolanensi consentientibus  . Papienses et Mediolanenses statuerunt, et iurauerunt sibi federa, que nimium quibusdam uidentur fuisse imperatorie maiestati, et apostolice auctoritati contraria, et cum isti ciues iurarent sibi seruare se, et sua contra  quemlibet mortalem hominem natum, uel nasciturum  .



CAPUT XXII. De festo Agios, quod fit ad Sanctam Mariam ad portam uercellinam die, 9 Maii.

Putaui non pretereundum silentio, quod durante lite  Grossulani, scilicet 1105  , uII Idus Maii  inuente sunt reliquie pretiose in ecclesia Sancte Marie ad Portam  , unde ordinarii cum uniuerso clero statuerunt  festum solemne illa die  in ecclesia predicta, in cuius rei testimonium talis exstat epistola.

»Ordinarii cardinales  sancte Mediolanensis Ecclesie, necnon et primicerius cum uniuerso sacerdotio, et clero Mediolanensi, omnisque populus,  et omnis ordo laicorum, omnibus sacerdotibus, et clericis, et laicis cuiuscunque ordinis in diecesi Mediolanensis Ecclesie constitutis pacem, et salutem a Domino, et pleni gaudii participationem. Quoniam ratio exspostulat, et dignum est ut exsultante capite, cetera quoque membra exsultationi congaudeant, ideo immense letitie, quam nobis immeritis et insperantibus diuina clementia contulit, uos exsortes esse non uolumus. Notum ergo uniuersitati uestre fieri uolumus, quoniam inestimabiles thesauros, et incomparabiles margaritas sole splendidiores, et omni aromate fragrantiores diuino nutu, et munere nuper inuenimus, uidelicet partem de sudario Domini, et de sindone eius, et de lapide ubi sederunt angeli nuntiantes  resurrectionem Domini nostri Iesu Christi, et de probato ligno saluifice crucis Saluatoris nostri,  et de ueste sancte Marie, et de ossibus sanctorum Casti, et Polimii in ecclesia S. Marie, que dicitur ad Portam. Quapropter non solum in ea die, sed etiam ab ea die, et deinceps factus est ibi iugis, et celebris, et admirabilis concursus plebis utriusque sexus Deum glorificantium et magnificantium, quod hoc tempore tales nobis thesauros sua benignitate reuelare dignatus est, quorum patrocinia non solum nostre, sed et uniuerse diecesi eius per Dei misericordiam, protectionem, et salutem futuram etiam  speramus. Facta est etiam generalis processio  ad honorem Dei, et Saluatoris nostri tam ingens, tam solemnis, tam admirabilis, qualem nunquam retro ante tempora uel uidimus, uel meminimus factam. Ad hanc igitur solemnitatem annue omnes  populi deuote concurrite tam mentium securitate quam corporum obsequio nichil hesitantes deprimi magnificentissimam remunerationem. Quanta enim uirtus sanctorum est, tanta salus occurrenti populo. Titulus autem, et nomen eius eximie festiuitatis est Sancti Saluatoris. Terminus autem huius celebrationis est uII Idus Maii. Rogamus etiam uos, et secundum statutum Ecclesie nostre singulis, et omnibus precipimus ut in die huius festiuitatis ad honorem Dei, et Saluatoris nostri ab omni opere seruili uacetis, et abstineatis tanquam in die Resurrectionis, et Natiuitatis Domini nostri Iesu Christi, quo etiam die ad frequentationem huius solemnitatis statutum est annuale et  mercatum, et omnibus uenientibus ad hanc solemnitatem  uel causa orationis, uel causa mercandi, et redeuntibus stabilita est ab omni ciuitate firma,  et inuiolabilis treuia  8 dies ante festum, et 8 dies post festum. Quod si quis huius treuie uiolator exstiterit, indignationem Dei non effugiet, et iram totius ciuitatis super se, et super sua bona grauissimam indubitanter incurret. Colonen  , quod uulgo Turadia dicitur, siue Portenaticum  in his prefatis diebus nulli omni modo tolletur. Ut autem magis sit authenticum, et nulla unquam obliuione deleatur, quod Deo inspirante ad honorem Dei et Saluatoris nostri decreuimus per singulas plebes singulas epistolas in audientia omnium habitantium in eis has litteras legere, et ponere studeant, et in Martyrologio hoc festum scribant; quatenus per singulos annos, et per singulas generationes istos dies nulla deleat obliuio, sed perpetuo,  et solemniter honoretur. Hec autem epistola in scripturis ecclesie diligentur et semper seruetur ualida.«

Inuenti autem sunt predicti thesauri scilicet relique: pars de sudario Domini, et de sindone eius, et de lapide isto, et de ligno sancto, et de sanctis, anno Domini 1105, uII. Idus Maii in ciuitate Mediolanensi in Porta uercellina in ecclesia Sancte Marie, que dicitur ad Portam. Fuerunt autem predicti sancti confessores Castus et Polimius, diacones Sancti Ambrosii  , quorum corpora iacent in ecclesia Sancti uictoris ad Celum aureum  , que nunc dicitur ecclesia Sancti Satyri sita iuxta ecclesiam Sancti Ambrosii requiescunt. In predicto autem festo ab ecclesia Aestiua usque ad predictam ecclesiam  Sancte Marie ad Portam ordinarii hebdomadarii cum aliis hebdomadariis Mediolanensis Ecclesie processionaliter uadunt semper precedentibus uicinis, et parochianis ipsius ecclesie Sancte Marie cum uiridibus frondibus, et ramis arborum, candelis accensis alligatis  eisdem, et cantantibus Agios  propter quod dicitur festum de Agios, quod est nomen Dei. Qui dicti ordinarii postea celebrant missam in ecclesia Sancte Marie ad Portam. Deo gratias. Amen, Amen.



CAPUT XXIII. Liprandus admonet Landulphum historicum ut a communicatione Iordani abstineat.


Nunc ad propositum redeo. Presbyter Liprandus in summa sua senectute positus mihi ait: uideo te aliquantulum super me erubescere propter ea que aduersus Grossulanum dixi et feci, sed ut minus inde erubescas, uere dico tibi quod ego illam causam reseruo soli Deo omnipotenti, et dum mihi superest spiritus, multum desidero huius mundi uitam meam finire in manibus eorum, quorum protectione corpus meum, et anima mea, prestante diuina gratia, protegatur a manibus eorum, qui protegendo Grossulanum, ueritatem Dei occultare uoluerunt et uolunt. De Ecclesia autem ista Mediolanensi, in qua consulis  mihi manere et uitam finire dico quod illa est mihi cupienti Hierosolymam  adire, ceu nauis sine nauta et remige in portu putescens, quod si uixeris secundum etatem tuam, eam talem esse experieris. Interim et ego consulo tibi, ut participationem mense Iordani, eiusque beneficia, que potes tenere propter electionem, et inuestituram diaconatus capelle eius, quam ab eo suscepisti, me nesciente, quam citius uales, et tamen honeste dimittas, nec unquam per illum proficere speres. uicedomino uero dum gratus et beneuolus tibi fuerit, ei tuum obsequium impendere non prohibebis. Per hec quoque uerba, que hic meus magister mihi dixit, ipse Iordanus eiusque fabrica  mihi suspectus, et in parte suspecta atque grata quemadmodum in uicedomino  fuit.



CAPUT XXIu. Presbyter Liprandus in Pontidii monasterio obiit.

Huius mei magistri consilium sequens, cum uellem prorsus dimittere Iordani administrationem, delatus est ipse presbyter ad Pontidii monasterium  , me nesciente, in quo monasterio coram monachis et fratribus in festo sancti Nicolai  usque ad festum Epiphanie Domini splendide  uixit, atque in eiusdem festiuitatis nocte quando spiritum emisit, magnus et suauis splendor domum  in qua iacebat, admirantibus circumstantibus illustrauit, et illuminauit, et sic ille predixerat fratribus: In hora illa, quando corpus eius ferebatur ad sepulcrum solis splendor erem illuminauit, et nubes cum niue cessauit. Ipso quoque presbytero existente in uita, cum Iordanus  et ceteri Grossulaniste calumniabantur eum et suam legem, nobilis miles Placentinus de faucibus mortis ad laudem eius ereptus est, quia cum miles ille esset, quasi in sumno sensit hunc presbyterum palpare guttur suum, et statim euomuit os piscis, quod suffocabat eum  . Eodem etiam tempore, cum domus cuiusdam sui affinis, et sibi attrahentis arderet, repente imber fuit, et paleam, et domum ipsius presbyteri integre seruauit. Quod si currerem  per singula, que Deus fecit ad laudem eius, deficeret quidem spiritus meus; sed Deus, qui per omnia secula uiuit, et regnat nunc, et semper, anime eius benedicat  . Amen. Et mihi gratiam recte scribendi tribuat, quia sincere adhuc cupio scribere ea, que in Ecclesia, et in regno per pontifices, et abbates, sacerdotes, et leuitas, per consules et ciues, et alios Ecclesie, et regni ministros seminata et operata sunt, non tantum ad augmentum, sed etiam ad detrimentum religionis et directe consuetudinis.



CAPUT XXu. Iordanus stolam papalem accipiens clericos exturbat, historicum ab ecclesia Sancti Pauli remouet.


Igitur presbytero Liprando posito in Pontidii monasterio fama de Grossulano redeunte a Hierosolymis aures Iordani, et ordinariorum eius impleuit. Et Mamardus Taurinensis episcopus iterum Mediolanum uenit, atque stolam, quam in precedenti anno  sine sacramento Iordani dare noluit, neque dedit, nunc uidelicet in festo Sancti Nicolai, quando presbyter Liprandus Pontidium intrauit, super altare sancti Ambrosii posuit, et Iordanus osculatus eam de ipso altari assumpsit: que positio, et assumptio absentibus ordinariis et primiceriis facta fuit  . Deinde securius idem archiepiscopus,  quos uoluit lesit, me quippe eo tempore iniuste turbauit. Quod cum presbyter Andreas primicerius intellexisset, solemniter me suscepit in communi beneficio  presbyterorum et clericorum Mediolanensium. Iordanus quoque cum Widoni Falcimario conditori  meo pro me dedit pecuniam, nec tamen indulsi ei  , quam in me fecit offensam. Sed equo animo sustinui illam, quia cum enses et lancee acuebantur, ut adueniente Grossulano ipse ad archiepiscopali sede eiiceretur, nimirum  si me humilem acolythum neglexit, et presbyterum Ariprandum  Paliarium, uirum sibi conuenientem et in bello potentem assumpsit, et prout quibusdam placuit nondum esse absurdum  quod Gullelmus uenerabilis abbas hoc in tempore subridens et condolens de iis casibus clericorum, pontificum, militum et ciuium deseruit Sancti Ambrosii monasterium, et rexit, et regit abbatiam monasterii Sancti Solutoris  constructam in episcopatu Taurinensium. Quod si et ego non concupiui per illius Iordani manus ad subdiaconatus gradum promoueri, conuicini mei cur per eius auctoritatem presumpserunt me exturbare ab ecclesia Sancti Pauli, que est titulus ordinationis mee? et Andreas Sugaliola, qui si presbyter est, plebeianus est  , quo iure potest ipsam meam Ecclesiam possidere?  Insuper manus eius cur ossa parentum meorum de proprio nostro, non suo sepulcro proiecit, et suum mortuum in ipsum posuit? Preterea Sugaliola ille Andreas domos, campos, prata, uineas, siluas et alia multa« que mei proprii iuris sunt, quare usurpat, uendit et alienat? Hec quidem si ille, eiusque manus, eiusque auctores religiose et rationabiliter fecissent, defensionesque meas si iuste cecassent  , et decidissent, meos quidem oculos eruerem, et sepulturam intrarem. Sed, ne moriar, sicuti illi mei aduersarii moriuntur, et mortui sunt ualde multum desideraui, et desidero ut ii, qui adhuc uiuere uidentur, a sole iustitie illuminarentur, ut depulsa schismaticorum et superstitiosorum superbia, spernant suorum auctorum mendacia, atque diligant et  teneant quam optimi regis  , eiusque pontificis  patrocinia.



CAPUT XXuI. Inter Grossulanistas, et Iordanistas pugna committitur, ipsis presulibus ad suos sermocinantibus


In Augusto  , qui fuit octauus mensis ab illo, in quo presbyter Liprandus obiit. In isto enim mense et Grossulanus a Hierosolymis rediit, et prius post legem factam de eo ignitam intrauit Mediolanum  , ibique tunc ad locum ubi sanctus uictor carceratus fuit  suos labores, suosque thesauros sacerdotibus et uiris, quos sibi putabat fideles explicauit, et explicando induxit  benignitatem, qua pauit et induit Iordanum, quem fecerat subdiaconum  . uidebatur etiam instare aduersus Iordanum eo quod dicebat, eum sibi iurasse et deierasse  , quod fortis et ualida turba Iordani non sustinuit, sed  assumptis armis maximum insultum in Grossulanum fecit. Ipsius autem Grossulani caterua undique concurrens ferendo, et inferendo uulnerationes, orbitationes et multas occisiones in equis et in hominibus, fortiter, et prudenter ipsum Grossulanum per 15 dies in turribus de Porta Romana  seruauit. Interea Anselmus de Pusterla ad ecclesiam Sancti Ioannis, que dicitur ad Concham, audita strage uenit, et in concionem, que ibi tenebatur ex parte Grossulani locutus, plura consuluit ut perniciosa illa pestis cessaret, et certum locum certumque tempus statuerent, et per legitimam et generalem synodum cognoscerent cuius causa iusta foret. Hoc autem consilium, quia Iordano eiusque fautoribus displicuit, pecunia utriusque pontificis ad milites et pedites  bellatores, ad clericos quoque et mulieres bella instigantes peruenit, et Iordanus aperto ore coram  sua gente de Grossulano, ceu de Simone Mago cantauit, et Grossulanus apud suam plebem idolo, et uitulo conflatili, atque homini perfido, et periuro Iordanum comparauit. Ac sic stragem quamplurimam uterque pontifex commiscuit, in qua Rogerius de Sorexima miles capitaneus, et Ariprandus de Lampugiano  uexillifer de uauassoribus, et Ariprandus de Meda ciuis prudentissimus cum quampluribus eiusdem nobilitatis hominibus occisi sunt.



CAPUT XXuII. Data pecunia Grossulano, et anselmo de Pusterla Grossulanus Placentiam adiit.

Sed cum Grossulani mantica  foret exhausta, et Iordani adhuc onerata, conuentio facta est per pecuniam Grossulano promissam,  quam ipse Grossulanus, prout dicitur, cum suis et Iordanistis participauit, et facta participatione, Grossulanus Mediolanum exiuit, atque Placentiam adiuit, ibique in monasterio Sancti Marci, quod est de congregatione uallis Umbrose hospitatus inuenit Ardericum Laudensem, quem fecerat sibi uicarium in uictu, et in uestitu eiusdem congregationis monachum. Alter uero Ardericus de Carimate, qui licentiam iurandi ab isto, cum esset uicarius, suscepit, et occasione illius iuramenti sententiam in Grossulanum dedit, et Iordanum in archiepiscopum elegit, Grossulani aduentum non exspectauit, sed circuiens transmarina loca inuentus et iugulatus est a Turcis. Sciendum quoque est quod Grossulano, et Iordano existente auctore   Mediolanensium per gratiam domini Paschalis pape II, clerus et populus Mediolan. natura nobilis, et religiosus in utraque parte, non sine causa dicitur leuis, et uanus, et ad cuiuslibet nouitatis presumptionem promptus. Cuius enim religionis, nobilitatis fuit ille spiritus qui monuit Iordanum, clerumque suum et populum ut exprobaret et excommunicaret  Anselmum de Pusterla diaconem ordinarium, quia dedit consilium ut Grossulani et Iordani causa discerneretur per legitimam et generalem  synodum. Iterum qua ratione diuulgauit eumdem dici erroneum  , quia cum clero et populo Grossulani scrutinium  egit et baptismum? Et contra Iordanum apostolica auctoritate donatum  archiepiscopum quis potuit dicere esse simulacrum, et hominem perfidum atque periurium? nimirum  si quero, quia dum Grossulanus in predicto Sancti Marci monasterio esset, et Anselmus Mediolani instaret, et obligationem conueniendi ad generalem synodum quereret, et Iordanus hoc fieri prohibet  , dicitur et creditur quod pecunia iurata et data  fuit Grossulano atque Anselmo, ne persona Iordani calumniaretur ab illis in aliqua synodo.



CAPUT XXuIII. De moribus, et imbratis  presbyteri Nazarii Muricule.


Igitur hac cautione  facta per presbyterum Nazarium muriculam, et Lafrancum Ferrarium, prout dicitur, contigit quod presbyter Andreas bone memorie primicerius obiit  , cui successit dictus presbyter Nazarius, de quo Nazario superest adhuc mihi quedam scribere ueluti de homine, qui quasi cetaneus, et condiscipulus exstitit mecum in una uicinitate, et sub disciplina huius presbyterii Andree, qui dictus fuit Daluultum secundum suam cognationem. Iste itaque Nazarius cum esset infra ordines clericus, et iuuenis ingenio acutissimus, non sine causa mihi infantulo adiecit nomen, scilicet Clocam  Sancti Pauli. Insuper ipse dum singulariter habitaret solarium  suum,  me, et rusticum Gemmarum, siue Caccum atque Nazarium Flotam super ipsum solarium induxit, atque de nuptiis fratris sui suaue et dulce obsonium nobis prebuit, ubi per precedentia et sequentia, que de libro cordis eius legi, illius animum preuidi non magis appetere sancte Mediolanensis Ecclesie decorem, quam eiusdem Ecclesie utilem, et honestam nobilitatem. In isto namque tempore nostre ceuitatis, et discipulatus Urbanus papa synodum Placentie celebrauit  , atque de Franzia  Mediolanum rediuit  , in qua ciuitate cum ipse papa staret in pulpito Sancte Tegle  immense multitudini hominum utriusque sexus predicauit, et predicando de magna sua sapientia protulit: quod minimus clericulus de Ecclesia Dei est maior quolibet rege mortali. Addidit etiam: quod clerici et sacerdotes per pecuniam in Ecclesias non sunt introducendi, sed per electionem hominum, qui sunt Ecclesiarum uicini, de quibus apostolicis dictis clerus  iste Nazarius ingenio acutissimus, et Muricula cognominatus, pennas assumpsit, atque de solario suo ad ecclesiam Sancti Babile, Sanctique Romani, que antiquitus dicitur Concilia Sanctorum  , sine  regali et sacerdotali auctoritate uolauit, et habito fauore uulgi illius uicinitatis ibi  habitauit, et nouum habitaculum edificauit, expulsis inde sacerdotibus, et clericis consuetis deseruire ipsis Ecclesiis. Ad huiusmodi exemplum  Albinus  homo de Magenta, et Ioannes Aculeus de uicomercato, et Mayfredus de Limidi homines litterati  , et intonsi, ac plures urbani, et plebeiani non habentes sufficientiam, sequentes partium uulgi clamores et laudes, intrauerunt ecclesias, beneficia quarum susceperunt, et inordinati possederunt, donec Arnulphus de Porta Orientali  tunc temporis senex Mediolanensis archiepiscopus in Clauatensi monasterio fuit sepultus  . De cetero predictus Nazarius cum sue connexionis turba fere quodcunque uoluit fecit in ecclesia Mediolanensi, et in Saona ciuitate. In Mediolanensi namque sublimauit Anselmum de Buis hominem simplicem in archiepiscopum, qui sublimatus Albinum, Ioannem Aculeum, et ceteros de turba connexionis Nazarii sua auctoritate  in ecclesiis confirmauit, ipsumque Nazarium et Grossulanum ad omnes ecclesiasticos ordines promouit, et sacerdotes fecit. Nazarius uero ipse  presbyter factus una cum presbytero Ioanne Aculeo sicut supra legitur, in Saona elegit Grossulanum in episcopum, et Anselmi sui ordinatoris uicarium et successorem. Preterea legem, quam presbyter Liprandus fecit aduersus Grossulanum iste presbyter Nazarius contempsit, domum quoque huius presbyteri Liprandi exspoliari cognouit. Propterquam exspoliationem Petrus Pazananus homo de doctrina huius presbyteri Nazarii occisus fuit. Grossulanum uero restitui in Romana synodo idem presbyter Nazarius cum gaudio uidit, et ipsum restitutum suscepit, eique sicut catholico suo archiepiscopo per undecim annos  obedire cognitus fuit. Tandem ipsum Grossulanum apud Hierosolymam peregrinantem deposuit, et Iordanum de sue connexionis  turba in archiepiscopum elegit. Unde contigit, quod ipse presbyter Nazarius exprobratus a suis uicinis suam Ecclesiam dimisit, et per auctoritatem prauorum hominum, et Iordani, quos iuste tunc causabam et causo, res et ecclesiam meam usurpauit, et usurpando inuenit cilicium, quod magister et auunculus meus illesum per ignem transportauit, a trabe  ecclesie Sancti Pauli deponeretur, et ignominiose consumeretur.



CAPUT XXIX. Paschalis papa Iordanum confirmat, Grossulanum deponit, qui post annum in Roma moritur.

Taceo multa que ipse presbyter Nazarius egit ad mei damnum, meamque iniuriam et ignominiam. Dicoque quod post acceptam dignitatem  primiceriatus  a Iordano, huius primicerii prudentia tantum  ualuit, quod furor armorum in Grossulanistas et Iordanistas cessauit  . Ad ecclesiam Sancte Tegle, in qua fuit conuersatio et finis precedentis Andree primicerii, iuit, et in ea habitauit, eamque dimisit  . uerumtamen tunc cum meam dimisit, alterum, id est Andream Sugaliolam ipse una cum Iordano eidem mee ecclesie intrusit. Ego itaque merens de hac intrusione, et omnis ecclesiastici beneficii et officii in me facta exspoliatione iui ad synodum quam papa Paschalis pro causa Grossulani et Iordani Rome celebrauit  . In qua supradictus Anselmus de Pusterla secundum suam dignitatem  honestum locum habuit, et sedit. Sed neque pro Grossulano, neque aduersus Iordanum, uerbum bonum aut malum in synodo protulit. Iordanus uero  a principio synodi usque in finem sedens, et silens, a dextera apostolici nullo mediante in ipsa synodo fuit  . At Grossulanus ibi stando et sedendo inter archiepiscopos et episcopos, ceu uir prudens intendebat ad destruendam Iordani impositionem  et conuersionem  eorum qui ipsam fecerant impositionem, et intendendo ad ista egregie loquebatur de positione et restitutione sua, qua positus et restitutus fuit in Mediolanensi ecclesia, cui uiro homo qui in ista synodo siue in Lateranensi palatio contradixerit, certum locum non habuit  . Sed Dominus papa Paschalis quasi affectans reddere illum placabilem Deo, et sibi, eius scientiam eius que facundiam  commendabat, atque labores, quos ipse papa per se, suosque legatos Rome, et per Longobardorum prouinciam pro ipso  Grossulano sustinuerat  coram synodo referebat,  et ad leniendam duritiam et asperitatem eorum, qui nec positionem, nec restitutionem Grossulani susceperant uel suscipiebant, non solum de presbytero Liprando, eiusque lege mentionem faciebat, sed ruinam gambute  introducebat, que ruina tunc apparuit, quando ipse Grossulanus iurauit, et ad recipiendam restitutionem ascendit. Insuper inferebat quod Grossulani translatio de episcopatu Saonensi ad archiepiscopatum Mediolanensem utilitatem non contulerat, quos casus Grossulanus clypeo ecclesiastice consuetudinis, et legis  a se quodammodo repellebat. uerumtamen D. papa, nec synodus, neque in prima, neque in secunda, neque in tertia, siue in quarta die synodi Grossulano per singulos dies pro se, suaque causa in palatio, et  synodo agenti non satisfecit. Sed ipse Grossulanus in quinta die  , qui fuit ultimus illius synodi, apostolico instanti suis cum predictis obiectionibus flendo inquit: Domine, Domine ueniam ad uos, quamuis ii, quibus dedisti potestatem iudicandi causam meam, me non diligant. Tunc Portuensis Petrus episcopus se et ceteros habentes hanc potestatem de maleuolentia habita in Grossulanum honeste et sufficienter excusauit, et cum excusasset, in communi  concordia illius excusantis, et ceterorum habentium potestatem istam, prolata fuit sententia, que prohibuit Grossulanum Mediolanensem Ecclesiam inquietare, et ad episcopatum  dixit ei redire. Ipse autem non ad Saonam iuit, sed in ipsa urbe apud monasterium, quod dicitur Sanctus Sabaoth  per annum unum, et menses quatuor ut episcopus uixit, atque ibi sepultus est uIII Id. Aug.  .



CAPUT XXX. Iordanus pape gratias agens episcopum Brixiensem consecrat, promittens historico iustitiam facere.

Iordanus uero audita, et publicata illa sententia de redeundo Grossulano ad episcopatum coram ipsa synodo Theatrum  ascendit, et ibi ad pedes apostolici  stratus, grates sibi reddidit, et eleuatus ab ipso apostolico gratiam, et uirgam pontificalem in ipso Theatro suscepit. Altera uero die ipse Iordanus archiepiscopus monitus a Landulpho Astensi episcopo, et quibusdam aliis episcopis in quadam ecclesia Lateranensi uiuo, et deposito quondam episcopo Armano Brixiensi  , ordinauit Brixiensem electum in episcopum nomine uillanum  . In qua ordinatione secundum ordinis mei officium legi lectionem  de libro Exodi, atque mitram de capite illius uillani casu ruentem in ipsius capite firmaui. Quia archiepiscopus iste Iordanus in diebus, quibus Grossulanus causam suam notificabat, et ego in uoce humilitatis, et mansuetudinis geminata dominatione  quesiui audientiam in synodo, promisit mihi satisfacere Mediolani de omnibus, que uolebam aduersus ipsum Iordanum conqueri in ipsa Romana synodo. Cuius promissioni tunc malui credere, quam synodaliter decertare, quia si ea decertatio directe tractaretur, aut Grossulanum et superimpositum  damnaret, aut diuinam et humanam legem cum ipso papa, salua reuerentia sedis copiose  iudicio hoc dico  sepeliret. uerumtamen pontifex ipse Iordanus, quam Rome suscepit post uictoriam et ordinationem  istam, nullam mihi fieri iustitiam dilexit, nec fecit; sed mestitiam in me augmentauit.



CAPUT XXXI. Iordanus Henricum imperatorem excommunicat Mediolani, et concilium prouinciale celebrat, a quo historicum conquerentem expulit.


Henricum imperatorem, in quo quodammodo sperabam, ipse Iordanus, si fas est dicere, una cum clero et populo suo, Ioanne Cremense cardinali Romano  precipiente  in pulpito Sancte Tegle  Mediol. excommunicauit  . Magis uero terre motus, qui uigilante  ista excommunicatione regnum Longobardorum penitus commouit et quassauit  , me nimirum uigilare fecit. In eo quippe tempore, gentes, que uiderant magnas ruinas per ciuitates, et quelibet loca presertim per Ecclesias, proferebant guttas sanguinis ad modum pluuie de celo descendisse, monstruosos partus, et alia multa prodigia in ere, in aquis, in montibus, planitiis, siluisque uidisse,  et subterranea tonitrua audisse  , et in hac diuina uisitatione, et hi qui uidebantur esse sacerdotes, ignorabant quo fugerent. Longobardorum autem ciuitates, et earum pontifices audita legatione Iordani archiepiscopi, et consulum eiusdem urbis in statuta die conuenerunt  Mediolanum  in Prato Sancto  , quod dicitur Brolium, ubi archiepiscopus et coss. duo theatra constituerunt. In uno archiepiscopus cum episcopis, et abbatibus, et ecclesiarum prelatis stetit, et sedit; in altero coss. cum iuris, legum et morum peritis, atque in circuitu eorum affuit innumera multitudo clericorum et laicorum, mulierum quoque, et uirginum exspectantium sepelitionem uitiorum, et suscitationem uirtutum. ueruntamen presbyter Olricus de Sancto Martino, qui pro domino suo Grossulano adhuc in Roma uiuente crucem ferebat, nec ego qui pro me, meoque magistro, scilicet presbytero Liprando iam Pontidii sepulto iustitiam querebam, et crucem portabam, in eloquio illo siue, tempore audientiam habuimus, Iordano prohibente,  atque in me furente. In isto namque tempore terre motus Iordanus, eiusque uice dominus Olricus una cum quadam turba prauorum  hominum descendit ad Arenchium  , ubi plures homines me absente inuenit, atque ego, cum essem penitus huius concionis, siue Arenchii ignarus, Rolandus ablaticus Lanfredi coram Iordano, totaque illa gente mentitus ait: Me fore periurum Iordani, quem Iordanus mendacii huius certissimus non correxit, sed conticuit. uicedominus uero tenere me excusauit,  licet illum Rolandum esse mentitum approbatissime nouit. At ego longe magis sollicitus, altera die ueni in locum, qui dicitur Brolium archiepiscopi  , ibique cum tenerem crucem  , et pignus  , in manibus meis, et pro iustitia mihi conseruanda quererem audientiam ab ipso Iordano, et cuncto populo, ibi timore ruine materiarum congregato  , ut missam et predicationem audiret, idem Iordanus in me abusiue clamauit: Landulphe, homo diaboli, tace. Sed et cum uidissem populum et gentem fere totam intendere ad uocem meam, prosiluit de cathedra cum furore dicens: Si illum audieritis, me non audietis. Tunc furentis turba populi oblita sui iurati iuris  , uociferauit mihi: Tolle te hinc, tolle. Ab eis itaque recessi. Sed hi, qui ibi, et alibi  pacem, et remissionem peccatorum  tam in isto pontifice quam a suffraganeis eius, et consulibus eius susceperunt, non diu misericordes aut pacifici habiti sunt.



CAPUT XXXII Mortuo Paschali imperator Burdinum in antipapam eligi fecit, quem Gregorium nominauit.

Paschalis papa, ad quem religio et remissio peccatorum tunc spectabat, post hoc colloquium et tempus terre motus non ultra decem menses, et  dimidium uixit  . In tempore cuius mortis imperator, audita legatione Romanorum  , a Taurinensium partibus  , Romam adire festinauit  . Ex qua urbe simul cum Romanis quarto Nonas Martii misit Gagetas  legatos, legando Ioanni Gagetano electo in papam, cardinalibus quoque et episcopis, qui cum ipso erant Gageiis, uti Romam redirent, et in ecclesia B. Petri hoc quod faciendum erat de papa substituendo una cum ipsis iuste et catholice facerent  . Sed septimo Idus eiusdem Martii in ecclesia B. Petri presente imperatore Henrico, et populo Romano, cleroque astante, in aliquo illud responsum quod legati imperatoris Romanorum uel cum eligentibus a prenominato electo audierunt, et susceperunt quodammodo relatum est, uidelicet,  quod in proximo Septembri ipse cum cardinalibus et episcopis prouinciarum, Mediolani uel Cremone esset  , et tunc Romani, et imperator quid agendum sit de se in papam electo, uel alium substituendo per doctrinam cardinalium et episcoporum sufficienter cognoscerent. Romani uero non intelligentes  hanc responsionem fore sufficientem et legibus, et canonibus, atque suis petitionibus conuenientem, commoti clamauerunt: Nunquid honorem Rome uolunt illi transferre Cremone? Absit! Sed, ut ubique ualeamus astutias eorum opprimere, qui a nobis exierunt, et Caietas fugerunt, secundum auctoritatem legum et canonum eligamus nobis papam prudentem, et bonum iuxta ista, uel consimilem formam uerborum Romanorum. Magister Guarnerius de Bononia  , et plures legisperiti populum Romanum ad eligendum papam conuenit  , et quidam expeditus lector in pulpito S. Petri per prolixam lectionem decreta pontificum de substituendo papa explicauit. Quibus perlectis et explicatis, totus populus elegit in papam  quemdam  episcopum Hispanie  , qui ibi aderat cum imperatore. Quem electum imperator duxit in pulpitum, ubi ipse electus interrogantibus de suo nomine dixit: Meum nomen est Burdinus  ; sed quando papa Urbanus ordinauit me episcopum nominauit me Mauritium  . Tunc quidam de indutis  habitu ecclesiastico de pulpito ad populum tertio clamauit: uultis dominum Mauritium in papam? Qui tertio respondentes et clamantes, dixerunt: uolumus. Tunc ipse cum ceteris astantibus clericis aperto libro super hunc electum, et manto coopertum sublimi uoce clamauit, dicens: Et nos laudamus, et confirmamus dominum Gregorium. Facta igitur electione ista ad hunc modum, imperator hunc papam suum Gregorium  permouit; et per castrum Sancti Angeli in palatium Laterani perduxit. In quo iste pontifex, si fas est dicere, cathedram sedit, et prandium sumpsit, et pernoctauit. Altera uero die nullo mediante idem papa eumdem imperatorem ad ipsum palatium suscepit, et cum ipso ad ecclesiam Sancti Petri rediit, ante cuius,  et super cuius altare de clero coram imperatore, et pluribus Romanis in eadem die ad ordines promouit, et missam cantauit, ibique per quot dies et menses habitauit  , et fidelitatem suscepit, atque splendide de lege Dei, et ecclesiasticis consuetudinibus predicauit absque ullo rancore, pacem regno, et sibi, et suum papam Gaietano Ioanni papa electo  exclamauit  , donec imperator iterum ad Germaniam rediens,  ipsum Gregorium suum papam in Sutrina ciuitate, quasi securum fecit  .



CAPUT XXXIII. Gelasius papa Gaiete consecratus Ianuam, et Pisas fugit, tandem in Franciam, ubi moritur.

In temporibus autem istis, in quibus, hic Gregorius de clero quemdam ante altare sancti Petri ad ordines promouit, Gaietanus in papa electus, et presbyter, et propterea  apud Gaietam solemniter est consecratus,  et Gelasius papa secundus est uocatus, qui etiam per plures dies et menses  cathedram apostolicam in Laterano sedit, ipsumque palatium cum cardinalibus et episcopis habitauit. Deinde ipse cum nauigio Pisas, Ianuam, pluresque  ciuitates, et loca super mare posita quesiuit  . Eadem naui eius affixa S. Aegidio  regnum Francie intrauit, et cum benigne foret receptus a principibus illius regni  , de mundo migrauit Duniaci  . Cui uiennensis ille episcopus successit  de regia stirpe genitus  , et synodum, quam ipse papa Gelasius conuocauerat, iste archiepiscopus remis  celebrauit  . Sed prius cum imperatore colloquium  habere disposuit. De concilio autem isto, siue colloquio plura scribere, digitum mee sexagenarie etatis  non constringo.



CAPUT XXXIu. Bellum inter Mediolanenses, et Cumanos oritur, in quo ciuitas Cumana destruitur.

Sed ad prenotandam inquietudinem Langobardorum, meamque molestiam redeo. Quoniam quidem ubi imperator a Roma exiuit  , et se a predicto papa Gregorio siue Burdino prolongauit, mox manus Guidonis Cumani episcopi, eiusque militum, et ciuium uiolenter apprehendit Landulphum Carcanensem Mediolanensis Ecclesie clericum ordinarium,  et ministrum  , atque in ipsa apprehensione interfecit Ottonem ipsius Landulphi nepotem  , et urbis Mediolani egregium capitaneum. Hinc Iordanus pontifex Mediolanen, concionem militum, et ciuium clamantium in Cumanos  intrauit. Ibique connumerando et lamentando quamplura mala, que Cumani fecerant in rebus, et hominibus archiepiscopatus Mediolanen. ipsam turbam concionis ad faciendam uindictam inflammauit. Eodem quoque tempore idem pontifex Iordanus obseratis ianuis ecclesiarium suo populo negauit introitum  , nisi materiali gladio uindicaret malitiam Cumanorum.  Demum ad sonitum uocis, et iussu huius pontificis Mediolanensis populus cepit facere guerram Cumanis,  atque in primo exercitu, quo Mediolanenses castra metati sunt in Caneto  , ciuitatem ipsam Cumanam occupauerunt, ipsumque Landulphum, qui inuestituram Cumani episcopatus a rege  , et ordinationem a patriarcha Aquileiensi  suo metropolitano susceperat, de captione liberauerunt. Sed Cumani illico restituti Mediolanenses expulerunt, et quos inuenerunt iacentes in fuga, siue in spoliis oneratos, in morte, et in ore gladii dimiserunt  . Guilicionem uero Bucardum, et Lanterium Sicheri, quemdam quoque meum nepotem, et plures de egregiis militibus, et ciuibus Mediolani resistentibus ipsis fugantibus occiderunt.  Marchiones uero et comites Longobardie in hac tempestate  conuenerunt Mediolani, ut ibi coram episcopis suffraganeis et comprouincialibus explicarent imperatoris innocentiam, et ipsum imperatorem perducerent in archiepiscopi et episcoporum beneuolentiam. Episcopi itaque consedentes in palatio Mediolanensi, una cum archiepiscopo attente audierunt marchiones et comites fideliter loquentes de domino suo, propter quorum uerba quamplures arbitrati sunt imperatorem esse alienum ab excommunicationis culpa  . Sed dum archiepicopus et episcopi contentiose aduersus marchiones et comites,  duces et reges  disputarent, milites et ciues Mediolani in atrio ecclesie iurabant facere guerram Cumanis, donec uicum et coloniolam  destruerent, ciuitatem quoque ipsam dissiparent. Huic autem iuramento manus uidonis  episcopi Cumanorum resistit  . Sed Arduinus eiusdem episcopatus aduocator  consensit, et ut ipsum iuramentum compelleretur, multum studuit. uerumtamen utrorumque, scilicet uidonis et huius aduocati studium, recte, siue non recte, dicitur fuisse iniquitatis seminarium. In quo enim semine quis uiuens uidit tot pessima opera? In hoc semine castra multa, et iucundissima, et oppida fortissima cum habitantibus, et uillis suis utrobique, etsi non eque combusta sunt, et destructa. Naues quoque multe, et bellicose  cum uiris, et innumerabili multitudine hominum in lacubus submerse iacent. Ipsa tandem ciuitas suis euacuata cultoribus, lacrymabilibus oculis suam ruinam quotidie uidet  , uel plures quoque de clero et populo totius orbis propter diuersa studia  Romani pontificis, et eiusdem urbis, et ecclesie Patritii, et aduocati, siue pie, siue non pie, dicuntur certare ad animarum perditionem, et maximam corporum confusionem. Ego autem memor horum malorum diuersas suffero perturbationes, non quia schisma sedeat in animo meo, sed quia schismaticis usurpantibus res meas non consentio. De ipsis apud pontifices, sacerdotes, milites, ciues, consules, et reges iustitiam quesiui, et quero.



CAPUT XXXu. Historicus ante Calixtum papam Terdone et Placentie de Iordano frustra conqueritur.


Guerra Cumanorum et Mediolanensium durante,  atque eorum pontificum, et consulum, uidi dominum papam Calixtum, et Iordanum archiepiscopum cum pluribus ecclesiasticis, et secularibus uiris illustribus consedere in Terdonensi palatio  , in quorum presentia querele mee causam protuli, scilicet de D. Iordano, et querendo introduxi iniurias, et homicidium  , quod manus eius fecit in me, preter litteras quas D. papa Gelasius misi illi pro me, quarum exmpleum hoc est:

»G. episcopus, seruus seruorum Dei, uen. fratri IORDANO Mediolanensi archiepiscopo salutem et apostolicam benedictionem.

»Frater iste Landulphus ab ecclesia sua se queritur exturbatum. Quod autem ab eo queritur  ut titulationis sue certificationem exhibeat  secundum  B. Gregorium ridiculum demonstratur. Quod enim ait, iuxta eiusdem beati Gregorii dicta et legum statuta probare debet, alioquin non est huic calumnia huiusmodi occasionibus impingenda: sed nisi alia causa impediat, sue restituatur ecclesie. Datum Gaiete Idibus Martii  .«

Ipse uero Iordanus cum non haberet unde se suamque turbam excusaret, et ibi coram papa taceret, interrogatus ab Abraham presbytero, et magistro suo capellano ait: Quid debeo ei respondere? Ille non tenet me pro episcopo. Tunc dominus Lambertus Ostiensis episcopus  , et domini Calixti prolocutor  quasi papa  sua manu apprehendit me stantem, et proferentem: Domine, ad hec debeo  respondere, et ait mihi publice: Frater, deposuisti querelam tuam, et tempus Ianuarii non est aptum calcandi uuas in torculari  : dominus quippe archiepiscopus occurrit nobis propter eos, qui insidiantur  gratiam Imperatoris  ; uolumus ideo nunc audire de eius consolatione, et non perturbatione, atque cum ipso inuenire, qualiter ualeamus cum isto domino nostro propere, et prospere Romam adire, eiusque sedem obtinere. Interim archiepiscopus cum istis, et aliis suis fratribus poterit habere consilium, et facere tibi bonum. Iordanus itaque eiusque cetus locutus de sua opulentia in illa uespertina hora, et die altera palatium descendit, et in tertia, que dies fuit Dominica de ramis Palmarum  in ecclesia Sancti Martiani cum suis suffraganeis Petrum Terdonensem electum, licet modo abiectum  in episcopum ordinauit. In eadem quoque ciuitate et festiuitate de ramis Palmarum Guazo clericus de Orco  , et Mediolanensis Ecclesie lector accepit chartam a pontificibus,  et cardinalibus subscriptam confirmantem ipsius Guazonis coniugium esse legitimum, quod Iordanus archiepiscopus cum suis consulibus in tempore terremotus de suo theatro  diuulgauerat esse adulterium. In die autem altera, que fuit secunda feria, dominus ipse electus papa Terdonam exiuit, cum quo Olricus uicedominus Mediolanensis, Iordano archiepiscopo redeunte Mediolanum, usque Placentiam iuit, qui uicedominus cum intenderet excusare suum archiepiscopum, mihi reiteranti querelam in Placentino palatio de sensu suo ait: Ferocem animum geris. Cui quidam meus frater, Liprandus nomine, respondit: Si secundum  ferocitatem uellet agere, in una die posset quinque millia hominum excitare, qui pugnarent bellicis armis pro se. Huic uerbo uicedominus consensit. Et dominus papa surrexit, et cameram intrauit, et ceteri, qui ibi aderant, potentes, tam episcopi quam cardinales, de suis ceperunt loqui confluentiis  . At ego, illis dimissis, perueni ad cameram, de qua dominus papa dignatus exire ad me dixit: Frater, pecunia est res de qua homo potest facere multum bonum: tu pecuniam non habes, nec tempus supersedendi cause tue  nunc est: sed Deus potens est dare, et transacto isto Paschali festo  per uicedominum mandabo archiepiscopo, ut non sit tibi molestus, sed benignus. Sed post hoc Paschale festum Romani propere et solemniter susceperunt ipsum papam Calixtum  ,  et ipse cum Romanis Sutrium comprehendit Burdinum papam  , deinde et in loco, qui dicitur Cana  , posuit comprehensum.



CAPUT XXXuI. Mortuo Iordano Olricus eligitur in archiepiscopum, qui ad dexteram Calixti pape sedit contranitente Rauennate.

Deus omnipotens neque per litteras domini Gelasii, neque per legatum  Calixti Iordanum mihi suauem, siue benignum fecit, sed de mundo illum tulit  , et gratia presbyteri Nazarii primicerii, et ceterorum, quos suspectos habebam, et habeo, Olricus uicedominus Iordano successit  , qui fere  simili modo me grauauit, ut Iordanus, fere quia hic in communi officio, et beneficio cum ordinariis, et decumanis presbyteris non prohibuit. uerumtamen illo Olrico archiepiscopo sedente in Roma tunc cum papa Calixtus synodum Rome celebrauit  , ego ab ecclesia mea exturbatus, et propriis meis rebus et allodiis exspoliatus, coram D. papa Calixto, eiusque curia consedente in Lateranensi palatio causam meam notaui, et ut eam explicarem in synodo, synodum intraui. In qua synodo gratia antique honestatis Mediolanensis Ecclesie  , et condiscipulatus eiusdem Olrici ualde condolui de perturbatione, quam Rauennas archiepiscopus faciebat sibi. Poscebat enim Rauennas locum sedendi in synodo ad dexteram apostolici nullo mediante,  quem locum Grossulanus possedit quando restitutus fuit  . Iordanus quoque, qui Grossulano successit, eumdem locum habuit. Tunc quando idem Grossulanus eumdem Iordanum deponere studuit  . Hac itaque ratione, et multis aliis, que tunc in memoria non habebantur  , dominus Olricus Mediolanensis archiepiscopus locum illum obtinere non dubitauit. Sed tamen ipse Mediolanensis  Olricus in feria secunda, qua incepta et celebrata fuit synodus  , loco uacante, neque in palatio, neque in synodo apparuit. Synodus uero tunc in tertia feria non fuit: et idem Mediolanensis palatium non intrauit; sed in quarta feria, dum synodus celebrata fuit, Olricus idem Mediolanensis archiepiscopus ad dexteram apostolici Calixti nullo mediante sedit.



CAPUT XXXuII. Historicus sentit imperatorem, ad quem pergebat, defunctum. Olricus moritur. Anselmus eligitur in archiepiscopum.

Ego exspectans alteram diem conuenientem mee cause, meeque querele, ex improuiso uidi, et audiui, quod dominus papa gratia consecrandi altare  dissoluit  synodum in ipsa die Mercurii, nec ultra ab eo synodum celebrari audiui, nec uidi. Sed sperans in Domino persensi quod dominus Olricus Mediolanensis archiepiscopus prout moris et legis consuetudo exigit  , pro rege Henrico orauit, et ei ramos Palmarum per Landrianensem Thealdum Mediolanensis Ecclesie egregium notarium in Germaniam misit. Ego itaque ut ad ipsum regem peruenirem, et ei sicut patri  et domino meo causam meam notificarem, iter cum puero  subintraui, et uitans manus Cumanorum, qui tunc temporis guerram faciebant Mediolanensibus, ueronam adiui, ubi Bernardum episcopum  , meum quondam gratum condiscipulum inueni, et per ipsum fere usque ad introitum episcopatus Tridentini bene fui. Et cum sperarem ibi in melius procedere, pie et tenere condolui super regis Henrici morte  . Unde ualde fessus redii ad domunculam  meam cum merore: in qua ego sedens, et de solito more pro uictu meo scribens, audiui uoces, et fletus de morte Olrici archiepiscopi  , et subsequenter compulsus a promiscuo sensu mee cognationis et uicinie, ab ipso officio meo surrexi, atque ad D. Anselmum de Pusterla a presbytero Nazario primicerio, et ceteris clericis ordinariis, et episcopis suffraganeis in archiepiscopum electum  perueni. De cuius Anselmi morte nimirum ualde suspiro   , quia licet ille fuerit mollis et dulcis suspectis meis, meisque aduersariis, et suis proditoribus, tamen ipse non fuit ceu Iordanus furiosus, nec immemor mei, ceu Olricus. In illa enim die in qua electionem iste Anselmus archiepiscopatus suscepit, me, ut preessem suis capellanis  , elegit, quorum capellanorum consilium, etsi non omnium, alienauit eum a me fere in omnibus, que ipse operatus est. In eo enim quo ipse festinauit ad conferendam  pacem Cumanis, quando eorum ciuitas ad destruendam capta fuit  , mihi quippe placuit.



CAPUT XXXuIII. Anselmus a Romano pontifice respuit stolam suscipere consentientibus Mediolanensibus, ne honor archiepiscopatus minuatur.

Sed cum idem archiepiscopus secutus consilium quorumdam capellanorum et primicerii, Petri uero  Terdonensis episcopi, contra publicum interdictum  cleri et populi Mediolanensis Romam iuit  , mihi quidem non sedit. uerumtamen ipse, ceu uir prudens et sapiens cum papa Honorio et cardinalibus eius multa contulit, et conferendo ecclesiasticas consuetudines Ambrosiane Ecclesie, et honores eius archiepiscopatus et urbis uiuis et bonis rationibus defendit  . Unde ipse papa huic prudenti uiro dixit: Frater meditatus  , et episcopus uenisti. Sed si uis frui auctoritate archiepiscopi in temporibus meis, necesse est ut stolam suscipias a manibus meis, aut sicut ego suscepi, ad altare sancti Petri. Hinc dominus iste Mediolanensis Robaldum  Albensem episcopum adiurauit, ut sibi consuleret. Tunc Robaldus ille Albensis sic  ait: Quod prius sustineret nasum suum scindi usque ad oculos, quam daret sibi consilium, ut susciperet Rome stolam, et Ecclesie Mediolanensi prepararet hanc nouam et grauissimam, quam Honorius papa dicebat sibi imponere, mensuram. Mediolanum igitur iste Anselmus archiepiscopus sine stola rediit  , et eumdem Albensem  episcopum secum reduxit. uerumtamen archiepiscopalem sedem non ascendit  , donec Ubertus de Meregnano eius scriba non iurauit, quod ipse Dominus suus Anselmus nulli minuimento honoris Ecclesie Mediolanensis consensit, et ad ipsum  Albensis ille episcopus Robaldus auctoritate sua confirmauit. Deinde pontifex iste Anselmus sedem, et Castella archiepiscopatus  in beneplacito cleri et populi recuperauit.



CAPUT XXXIX. Anselmus archiepiscopus Conradum imperatorem coronat, quem Honorius papa reiicit, unde Anselmus iussu pape excommunicatur.

Anselmus in Castellis  habitans intellexit quod clerus et populus Mediolanensis nobilem principem  Conradum cum ecclesiastica pompa, et ciuili triumpho conueniente regi naturali  suscepit. Cum autem clerus et populus idem de coronando rege ipso tractaret, pontifex idem Anselmus a Leuco descendit ad Modetiam, qui est primus locus corone regis Italie  , ibique pernoctauit, et consilium redeundi ad montana suscepit. Et post  trium dierum interpositionem castellum, quod dicitur Plebia  ascendit, ibi plures sonos sonoros  de coronando rege Conrado audiuit. Et ego non in amaritudine ab ipso pontifice audiui, ut citissime Mediolanum adirem, et affectum ciuium omnium super huiusmodi regale negotium sibi renuntiarem. Tunc Unifredus Aboriti, et armiger eius a uespera hora diei usque ad solis ortum mecum et cum puero meo requiem non habuit, sed ad plenitudinem concionis cleri et populi conuocatam, et congregatam Mediolani quasi in hora tertia perueni, ubi clerus et populus quasi homo unus amplissime et mirifice collaudauit et conclamauit, ut archiepiscopus ueniret, et principem illum coronaret. Ad hec quoque Rogerius Cliuellus  nobilis miles et potens, populo circumstante ait: Per corpus Domini, nisi uoluntas Dei esset, ut hic nobilis dominus coronaretur, iste benedictus populus nequaquam ad laudem eius ita concorditer clamaret. Causa itaque ista sic collaudata et statuta, Anselmus de Badaglo subdiaconus ordinarius, Guido de Landriano electus capitaneus, Guerenzus de Puzobonello uauassor  strenuus, Rubacastellus ciuis et eques nominatissimus, ex parte totius cleri et  populi legationem de collaudato et coronando rege Conrado pontifici Anselmo contulerunt. Qui cum esset in castro Plebie, et intendisset super horum legationem et meam relationem, et festinauit ad urbem. De cetero ipse quasi consentiens communi omnium gentium uoto in ecclesia Sancti Michelis  , que est Modetie benedixit, et unxit, et coronam electo Conrado in festo sancti Petri  posuit, altero episcopo astante regi coronando. In quo facto ego quippe piger non fui, sed ante ipsum pontificem, ipsumque coronatum ab ecclesia Sancti Michelis pontificalem uirgam in admirabili pompa  per Dei uoluntatem congregata ad honorem illius regis usque ad ecclesias Sancti Ioannis bona cum uoluntate portaui, et in Sancti Ioannis ecclesia   solemniter cum rege isto quamoptimo missam audiui. Eamdem quoque solemnitatem coronationis idem pontifex in ecclesia S. Ambrosii  , me alibi non meo uitio  detento, celebrauit. uerumtamen quidquid directe est actum in illo domino meo rege dilexi et diligo. Hunc namque gradientem per comitatus et marchias Lombardie  , et Tuscie comites, et marchiones cuiuscunque nobilitatis uiri potentes, et humiles cum gaudio susceperunt,  et amauerunt. Qui uero rebelles fuerunt, eius acutissimi gladii fortitudinem senserunt, atque mortem et confusionem, ceu Anselmus marchio del Busco  , et illustris . . . comes  susceperunt. Alter quorum Anselmus uitam et absolutionem suscepit per gratiam Mediolanensium, quibus in angustissimis preliis campestris ceu miles fortissimus profuit. Alter uero, scilicet comes, uel mortem sustinuit, ac sic benigne et fortiter agendo Rome appropinquauit. Sed fortis manus Honorii pape ipsum resupinauit  , atque ad Germaniam, quasi ad sua propria loca redire fecit  . Ioannes igitur Cremensis cardinalis Romanus episcopos suffraganeos et comprouinciales Mediolanensis Ecclesie, ut excommunicaret Mediolan. pontificem  conuocauit Papie  . Quibus conuocatis, et cardinali, per plures uiros et sacerdotes ipse pontifex  Mediolanensis mandauit, ne presumerent  , sed ipsum per unius diei spatium exspectarent. At Papienses, Cremonenses, Nouarienses quoque et eorum episcopi, et aliarum ciuitatum, predicantes hoc regium opus Anselmi, contrarium Deo, et magno regi Lothario  , nequaquam illius pontificis legationem susceperunt, sed ipsum prestante cardinali illo Ioanne excommunicauerunt, et Mediolanensibus protegentibus castrum Creme  guerram facere statuerunt. Attamen in maxima parte Mediolanenses catholicam reuerentiam  , uiuente papa Honorio, huic pontifici prebuerunt.



CAPUT XL. Anselmus archiepiscopus Anacleto antipape adheret, et ab ipso stolam recipit.


Honorio defuncto  , Anacletus papa Romanorum  secundus  huic Mediolanensi stolam  per suos idoneos nuntios, uidelicet, Ioannem Palestine  episcopum, et Beltramum subdiaconum Romanum mandauit  ; quam stolam ipse Anselmus pontifex clero et populo Mediolanensi circumstante et collaudante Anacletum papam, eiusque legatos et legationem reuerenter suscepit. Pars uero sibi aduersa inde magis detrahere cepit. At plenitudo cleri et populi ad eum concurrebat, timorem quoque et reuerentiam regi Conrado et pape Anacleto ex dilectione portabat  . Et dum hic spes fuit  in plenitudine Ecclesie, et ciuitatis Mediolani, et uenditiones  , et priuilegia, que egregii capitanei de Besana  , et de Porta Orientali  , atque Lomagna  , et Gregorius papa septimus, et  Urbanus papa secundus presbytero Liprando fecerunt  uim suam obtinuerunt, et oculi omnium  latuerunt  , nulla guerra Mediolanenses ignominiauit, sed Papensibus, Cremonensibus, Nouariensibus, cunctisque suis inimicis late et splendidi ipsi Mediolanenses perstiterunt  .



CAPUT XLI. Clerus Mediolani Anselmum de archiepiscopatu pellit. Papa Innocentius id confirmat, et B. Bernardum Mediolanum mittit.

At ubi Anselmus archiepiscopus contra ipsas uenditiones, et priuilegia facere uoluit, et fecit, et multitudo cleri et populi, atque consulum ipsas uenditiones, et priuilegia legere uoluit, contigit, quod quidam manipulus militum Mediolanensium captus est a Mediolanensibus  , et plures de ordinariis decumanis sacerdotibus ceperunt nescio quo spiritu  super causa regis Conradi ridere, et causam Anacleti latenter spernere. Hic Anselmus archiepiscopus  multos sustinens stimulos, tandem presbyterum Azonem magistrum puerorum canentium principaliter in missa sacerdotum celebrantium corporis et sanguinis Christi sacrificia, et quosdam alios, qui fuerunt dolosi in celebratione corone regis Conradi, excommunicauit. Ex cuius excommunicationis radice circumcisi  Christum filium uirginis ignorant, et maxima pars Quiritum, et Longobardorum auctorem diuine et humane legis minime amant, sine quibus auctoribus celi uel terre pace frui non possumus  . En etiam nunc dissensio multa, et perniciosa nimirum orta est in Mediolanensi populo sub excommunicationis titulo, quia, si archiepiscopus excommunicauit hunc presbyterum et alios in pulpito S. Tegle, et episcopi comprouinciales et  suffraganei, sicut supra dictum est  , excommunicauerunt illum Papie. Ordinarii itaque et decumani sacerdotes, et ceteri fauentes pape Innocentio secundo, et insidias perpetrantes  huiusmodi archiepiscopo, suas pecunias effuderunt, et ipsas legis, et morum peritis, atque bellatoribus uiris tribuerunt. Unde ipse archiepiscopus compulsus est intrare popularem concionem, ut ibi decertaret cum suis excommunicatis de excommunicatione. Cumque ipse exspectaret sagittas de iusta aut iniusta excommunicatione,  Nazarius primicerius mire calliditatis homo per prolixum sermonem cuncte concioni induxit fastidium. Archipresbyter autem  Stephanus, qui cognominatur. Guandeca, uidens primicerium suum fastidiose fore locutum, uocem suam exaltauit, et contra archiepiscopum sic ait: Hoc, quod isti nolunt tibi dicere, ego dico: Tu es hereticus, periurus, sacrilegus, et aliis criminibus, que non sunt hic notanda, es reus. His auditis ex improuiso archiepiscopus obstupuit. Archipresbyter uero ille habens textum Euangeliorum ad manum continuo iurauit, quod ipse de istis rebus, quas dixerat esse in isto Anselmo, qui dicitur de Pusterla, in iudicio episcopi Nouariensis et Albanensis, qui sunt de suffraganeis Ecclesie Mediolani, staret.  Consules itaque Mediolani in concordia utriusque partis statuerunt ut ipsi et alii suffraganei uenirent. In statuta itaque die non solum suffraganei, sed quamplures pure induti rudi et inculta lana, et rasi insolita rasura concurrerunt  . Cumque archiepiscopus iste Anselmus uidisset eos constare, et populo [uideri] quasi si essent angeli de celis, ad ipsum populum ait: Omnes illi, quos hic uidetis cum illis cappis albis et grisiis  , heretici [sunt].  Inde simplices et compositi  ad expellendum et deponendum  bellum commouerunt. uerumtamen gladio Anselmi in die illa resistere non potuerunt. Sed mediante nocte per expansam pecuniam manus primicerii et presbyteri [archipresbyteri] Stephani fortissima in summo diluculo ipsum Anselmum a sede compulit: qui cum non inuenerit quo declinaret, paternam suam domum intrauit, factoque mane die altera idem Anselmus coram humili sua plebe in ecclesia sancti Ambrosii congregata, se presente iurare fecit camerarium suum, ne iste dominus suus effugeret iudicium ipse suffraganeorum, et coram eis responderet Stephano Guandeca dicto presbytero de iis rebus quas sibi obiecerat, remota causa regis Conradi. Ioannes autem de Rode unus  de consulibus Mediolani reuersus ad alteram partem, que eum miserat, de iuramento isto Anselmi nichil retulit, sed ait: Dominus ille, ad quem me misistis, ad nullam rationem faciendam nobis uenire promittit  . Tunc qui in concione illa aderant, clamauerunt: Et ipse deinceps sit remotus a nobis. Ac sic quisque suffraganeus ad sedem suam rediit, nisi Robaldus Albanensis, qui in chrismate, et in ceteris episcopalibus officiis Ecclesie Mediolani subuenit  . Anselmus autem ille quasi a cuncto clero  et populo abiectus, et expulsus, ad solita castella archiepiscopatus exiuit  , in quibus qualemcunque requiem suscepit  . Interim Innocentius papa Pisis synodum celebrauit  , in qua Robaldo episcopo Albanensi representante  , Tedaldus de Landriano  archipresbyter Ecclesie Mediolanensis, Amizo de la Sala archidiaconus, Anselmus de Rode leuita ordinarius, et alii plures eiusdem Ecclesie ordinarii, et cum primicerio decumani sacerdotes contra solitum decus Mediolani, et eius Ecclesie Innocentio pape fidelitatem iurauerunt  . Cremonenses uero nequaquam propter hanc fidelitatem milites Mediolanenses, quos captos habebant, dimiserunt. Sed papa Innocentius depositionem  et expulsionem sepe dicti Anselmi de Pusterla firmauit.  Attamen prenominati, qui fidelitatem iurauerant, timentes hos casus urbis, et Ecclesie Mediolani differebant redire Mediolanum, nisi haberent protectorem, qui coram populo Mediolani confirmaret Anselmi expulsionem, et in nichilum reduceret Conradi coronationem  , et populum tante urbis conuocaret, et confirmaret ad Lotharii imperatoris amorem, et ad ipsius Innocentii pape unitatem. Ad hec peragenda papa adeo idoneum angelum habuit, sicut Bernardus abbas Clare-uallensis fuit  .



CAPUT XLII. B. Bernardus facit Mediolanenses obedire Ecclesie et Lothario imperatori. Robaldus in archiepiscopum eligitur. Anselmus captus in Pado Rome moritur.


Interea princeps Conradus altiori consilio potitus imperatoris Lotharii uexillifer est factus  , et prenominatus abbas iste nil moratus cum Carnotensi episcopo  , et Robaldo Albensi  Mediolanum intrauit  , quam ciuitatem nimirum, prout uoluit, formauit. Ad nutum quidem huius abbatis omnia ornamenta ecclesiastica, que auro et argento palliisque in ecclesia ipsius ciuitatis uidebantur, quasi ab ipso abbate despecta in scrineis reclusa sunt; et non solum masculi, sed etiam mulieres tonse sunt, et ciliciis, et laneis uilissimis induti ad quelibet religiosa  conuertuntur, aqua in uinum mutatur, demones fugantur, contracti eriguntur  , infirmi etiam a quacunque infirmitate similiter sanantur, et quoscunque captiuos infirmos Mediolanenses habebant de inimicis suis in custodia abbas ipse soluit, et liberos dimisit, et tantum populum ad amorem imperatoris Lotharii, atque ad obedientiam Innocentii pape per sacramentum panis, quod abbas ipse porrexit, confirmauit  . Tandem idem populus, ut haberet abbatem illum in archiepiscopum  ad ecclesiam S. Laurentii  , in qua erat hospitatus cum hymnis, et laudibus, et solito suo Kyr.  cucurrit. Quod abbas ille non tulit  , sed ait: Ego in crastinum ascendam palafredum  meum, et si me extra uos portauerit  , non ero uobis quod petitis,  ac sic a Mediolano recessit  . Sed quidam de discipulis eius, qui remanserunt, per ciuitatem euntes, collectam multam de auro et argento, et rebus pluribus sibi fecerunt, et faciunt  . Mediolanenses uero ordinarii, et decumani, qui pape Innocentio fidelitatem iurauerant, confortati de hac Mediolanensium conuersione  fecerunt Litifredum Nouariensem, Widonem Iporiensem, et alios suffraganeos uenire Mediolanum, qui in consilio suo sublimauerunt Robaldum Albanensem episcopum in Mediolanensem archiepiscopum  , habita securitate  retinendi, prout dicitur, Albanensem episcopatum  . Isto sublimato Mediolanum super Cremonenses exercitum suum admouit  , de quo exercitu ipsi Cremonenses apprehenderunt 130 milites  in nocte errantes. Anselmus autem de Pusterla audiens et intelligens horum militum captionem pli  , nullam suscepit consolationem contra Robaldi sublimationem  , neque secundum consilium Alberti de Landriano, et amicorum eius ambulauit. Sed credulus Ugoni suo Naso uoluit cognoscere qualiter cum Anacleto papa  Romanorum posset procedere. Attamen ipse cum isto suo capellano ambulans Romam  , in flumine Padi iuxta Ferrariam a Gorio de Martinengo  captus est, et ad Innocentium papam transmissus, qui papa in mense Augusti a Pisis  illum captum Romam misit. Ibique, prout fama est, Anselmus ille in eodem mense in manu Petri Latri  , qui procurator est Innocentii, uitam finiuit  .



CAPUT XLIII. Robaldus Innocentio pape fidelitatem iurat, Lotharium imperatorem sociat, et Cremonensium castra diruit.


His ita perpetratis ad captionem Anselmi de Pusterla, uexilla Mediolanensium, et eorum agmina capta aut fugata sunt a Papiensibus uelut mitissima ouium pecora  . Instantibus igitur iis infortuniis Mediolano, et Anselmo, prout supra dictum est, mortuo, Robaldus eiusdem ciuitatis archiepiscopus  Pisis Innocentio pape iurauit  , et iurando libertatem Ecclesie Mediolanensi in contrarium conuertit  . Addito quoque isto infortunio  imperator Lotharius cum principibus cuiuscunque dignitatis  uenit in Longobardiam  , in cuius castris iste Mediolani  cum suis suffraganeis ad nutum imperatoris circumferebatur, et circumferendo excommunicauit Cremonenses, quia non reddiderunt imperatori Mediolanenses Cremonensium uincula, et captionem sustinentes  . Mediolanensium igitur  exercitus confortatus presentia imperatoris et uinculo excommunicationis, Sonzinum  , Sanctumque Bassanum, et alia multa castella Cremonensium destruxerunt  . Quibus destructis multitudo Mediolanensium ad ciuitatem rediit. Archiepiscopus uero, et quedam pars inclyta militie Mediolanensium cum imperatore in Roncalia  super Padum castrametati sunt; ibique per plures dies, et hebdomadas imperator curiam potestatiue  habuit, et leges dedit  .



CAPUT XLIu. Per imperatorem causa historici frustra consulibus Mediolani committitur.

Tunc ego quoque ibi per tres dies adfui, et licentiam  lamentandi ad imperatorem a domino meo Conrado rege  presente Sigifredo filio  eius interprete suscepi, et principibus cuiuscunque dignitatis circumsedentibus, et uocem meam audientibus sub tentorio imperatoris querelam de Andrea Sugaliola feci  , quam querelam archiepiscopus Taurinensis  cum ceteris archiepiscopis et episcopis, aliisque litteratis uiris intellexit, et me sicut uir prudens et sapiens interrogauit, et post meam  responsionem domino imperatori causam meam per uerba mihi barbara  reuelauit, et dominus imperator secundum petitionem meam, prout pontifices mihi fidem fecerunt, imperauit consulibus Mediolanensibus, ut Mediolani causam meam iuste et paterne tractarent. Sed nimirum  si cetus consulum huic precepto non obediuit, quia Arnaldus de Raude unus ex illis consulibus in auribus eorum sonuit, quod inuestituram de meo placito susceperat  . Hoc quidem mens mea nullo modo nouit, nec iure esse potuit, quia Arnaldus huius Arnaldi auus Herlembaldum, protectorem presbyteri Liprandi occidit  , ipsumque auctorem mee cause ad truncationem nasi et aurium, atque ad uincula et carceres uiolenter adduxit  . Ardericus quoque huius  iuuenis Arnaldi patruus, eumdem presbyterum ad ignem, per quem transiuit  , uenire compulit. Ugo alter eiusdem Arnaldi patruus, Andream, de quo iuste queror, non ratione, sed furiose protegit, et Arnaldus iste mire calliditatis homo, cum nullum in mea causa habeat accessum, studet me, meam que causam impedire per huiusmodi inuestiture uerbum. Quapropter imperatoris presentiam exspectaui  .



CAPUT XLu. Lotharius Papiensibus fusis Mediolanum uenit  .


Lotharius postmodum imperator in quarta die, que fuit dies Sabbati  post meam querelam, secus Papiam est castrametatus ad locum qui dicitur Lardicarus  , super flumen Oronam positus  . Cumque imperator ibi pernoctasset, et diem Dominicam  quasi dimidiasset, militia eius cucurrit ad Papienses, qui armati exierunt  . In prelio illo fortissima manus principis Conradi quamplures de Papiensibus eiecit, et comprehendit, neque a prelio se subtraxit, donec Papienses fere ad muros ciuitatis conculcauit, et appropinquauit. Tunc Papienses  ualde perterriti, et metuentes hostilem exercitum Mediolanensium concurrentium ad imperatoris triumphum, in primo diluculo secunde ferie  cum maxima deuotione  reddiderunt imperatori quotquot habebant de Mediolanensibus in sua captione  . Imperator commotus maxima pietate Papienses eadem die a sua custodia soluit, et liberos dimisit, et die altera  sua castra amouit, et ad locum qui dicitur Abbiate Crassum  , peruenit, et omnis multitudo Mediolanensium cum suis militibus a captione Papiensium liberatis rediit Mediolanum. De cetero imperator Ticinum, atque Padum  ad suum commodum transiuit  .



CAP. XLuI. Mediolanenses episcopum Cremonensem capiunt, qui uenenato custode de uinculis fugit.


At Innocentius papa Cremonenses ab excommunicatione Robaldi archiepiscopi soluit  uerumtamen Mediolanensis exercitus Cremonensibus, nec eorum episcopo pepercit  , quia post absolutionem  Iuuenaltam castellum eorum  , et alia apprehendit, atque episcopum eorum loricatum, et hortantem suos ad pugnam proficientem  homicidium de ipso castello pertraxit, et plures menses in custodia tenuit  , donec Herlembaldus de Bresorio custos illius custodie contaminatus ueneno, prout dicitur, subito in mortem corruit. Et in ipsa nocte, qua ipse custos subito occidit, episcopus de ipsa domo, qua  claudebatur, effugit, et liberatus Papiam, deinde Cremonam peruenit. Hic fortassis episcopus iste reminiscitur amaritudinis  , qua potatus fuit Mediolani in die sue ordinationis  , sed prout quibusdam placet, non bene. Quia, si Iordanus archiepiscopus, eiusque Ecclesia amouit Ugonem de Noceto   nobilem uirum, et Parmensis Ecclesie quasi archidiaconum ab episcopatu Cremonensi, in quo Cremonenses per suam electionem, et Henricus rex eorum per inuestituram sue laudationis et confirmationis ipsum posuerant, et susceperant per plures annos reuerenter, et diu intus, et foris tenuerant; quid mirum, si populus Mediolanensis compulit istum Ubertum egregium uirum iurare fidelitatem Ecclesie Mediolanensi, et archiepiscopo Iordano, quando  ipsum Ubertum episcopum consecrauit! Quod si forte quis dixerit: Amotio Ugonis fuit iusta  , sed compulsio Uberti fuit iniqua: nec dicat cuius mortalis auctoritate principaliter est regenda Cremona, eiusque Ecclesia  . Si non  dixerit: Utrumque fuit malum, et iniquum; surgat igitur Deus  exercituum, qui Mediolanum et Cremonam corrigat, et me acolythum oppressum et exspoliatum, quemadmodum in hac mea copia continente probos et prauos legitur, iure gubernet et protegat.

Deo gratias. Amen. Amen


 Explicit liber Historiarum Landulphi de Sancto Paulo de Gestis Mediolani ab anno Christi 1094, usque ad annum Chr. 1133, tempore Robaldi archiepiscopi, qui obiit anno Christi 1142, secundo die ante Kal. Ian., iacet in ecclesia Hiemali. Huic successit Ubertus de Pirouano, quo sedente Mediolanum a Frederico funditus euertitur  .




uolume back matter






ORDO RERUM QUAE IN HOCCE TOMO CENTESIMO SEPTUAGESIMO TERTIO CONTINENTUR.



 RODULPHUS ABBAS S. TRUDONIS.
    Notitia historica et litteraria. 9
    GESTA ABBATUM TRUDONENSIUM. 11
    GESTORUM ABBATUM TRUDONENSIUM CONTINUATIO PRIMA. 113
    RODULPHI EPISTOLAE QUATUOR. 193
    I.---Epistola missa de cenobio Sancti Pantaleonis Rodulpho abbati Sancti Trudonis. 193
    II.---Rescriptum Rodulphi abbatis ad epistolam ei missam de cenobio S. Pantaleonis. 195
    III.---Epistola Rodulphi abbatis ad Waleramnum ducem. 209
    Iu.---Epistola Rodulphi abbatis ad Stephanum episcopum Mettensem. 212
    GESTORUM ABBATUM TRUDONENSIUM CONTINUATIO SECUNDA. 219
    Proemium. 223
    Liber primus. De gestis domini Folcardi. 225
    Liber secundus. De gestis domini Gerardi abbatis. 235
    Liber tertius. Libellus gestorum domini abbatis huius loci Wirici. 239
    Liber quartus. 251
    GESTORUM ABBATUM TRUDONENSIUM CONTINUATIO TERTIA.---PARS PRIOR. 269
    Prefatio subsequentis operis. 269
    Liber primus continens ortum actus et obitum beati Trudonis. 273
    Liber secundus eiusdem. 287
    Liber tertius eiusdem. 303
    CONTINUATIONIS TERTIAE PARS SECUNDA. 321
    Prefatio. 321
    De gestis Nicolai abbatis. 325
    De gestis Christiani abbatis. 327
    De gestis Ioannis abbatis primi huius nominis 333
    De gestis Ioannis huius nominis secundi. 335
    De gestis Liberti abbatis. 335
    De gestis Thome abbatis. 337
    De gestis Willelmi abbatis huius nominis primi. 339
    De gestis Henrici de Welbeke abbatis. 351
    De gestis Willelmi secundi abbatis. 353
    De gestis Ade abbatis. 359
    De gestis Amelii abbatis. 385
    Gesta Roberti abbatis huius loci. 405
    ADDITAMENTA. 425
    De iure soluendi censum male grute. 431
    uITA LIETBERTI EPISCOPI CAMERACENSIS. 433
    ACTA TRANSLATIONIS S. GEREONIS UNIUS MILITIS LEGIONIS THEBAEORUM. 433

LEO MARSICANUS ET PETRUS DIACONUS.
    CHRONICA MONASTERII CASINENSIS. 439
    uITA S. MENNATIS LEONE MARSICANO AUCTORE. 990
    Prologus in uitam S. Mennatis 990
    Epilogus. 991
    ACTA TRANSLATIONIS S. MENNATIS. 992
    NARRATIO DE CONSECRATIONE ET DEDICATIONE ECCLESIAE CASINENSIS AUCTORE LEONE MARSICANO. 997
    OPUSCULUM PETRI DIACONI DE uIRIS ILLUSTRIBUS CASINENSIBUS. 1003
    Prefatio Muratorii. 1003
    Prefatio I. Baptiste Mari. 1005
    Prologus. 1009
    CAP. I.---De sancto Benedicto. 1010
    CAP. II.---De Fausto. 1012
    CAP. III.---De Marco. 1013
    CAP. Iu.---De Sebastiano. 1013
    CAP. u.---De sancto Simplicio 1013
    CAP. uI.---De Laurentio. 1014
    CAP. uII.---De Cypriano. 1015
    CAP. uIII.---De Paulo 1016
    CAP. IX.---De Hilderico. 1019
    CAP. X.---De Theophanio. 1019
    CAP. XI.---De Bassatio. 1020
    CAP. XII.---De S. Bertario. 1020
    CAP. XIII.---De Authperto. 1022
    CAP. XIu.---De Erchemperto. 1023
     CAP. Xu.---De Ioanne. 1022
    CAP. XuI.---De Theodorico. 1025
    CAP. XuII.---De Stephano. 1026
    CAP. XuIII.---De uictore. 1028
    CAP. XIX.---De Alphano. 1030
    CAP. XX.---De Amato. 1032
    CAP. XXI.---De Alberico. 1032
    CAP. XXII.---De Arialdo. 1033
    CAP. XXIII.---De Constantino. 1034
    CAP. XXIu.---De Attone. 1035
    CAP. XXu.---De Pandulpho. 1035
    CAP. XXuI.---De Pandulpho. 1035
    CAP. XXuII.---De Landenulpho. 1036
    CAP. XXuIII.---De Oderisio. 1036
    CAP. XXIX.---De Benedicto. 1037
    CAP. XXX.---De Leone. 1038
    CAP. XXXI.---De Leone. 1039
    CAP. XXXII.---De Gregorio. 1039
    CAP. XXXIII.---De Gregorio. 1040
    CAP. XXXIu.---De Brunone. 1040
    CAP. XXXu.---De Ioanne. 1042
    CAP. XXXuI.---De Paulo. 1042
    CAP. XXXuII.---De Bernardo 1043
    CAP. XXXuIII.---De Ioanne. 1043
    CAP. XXXIX.---De Petro. 1044
    CAP. XL.---De Landenulpho. 1044
    CAP. XLI.---De Guidone. 1044
    CAP. XLII.---De Roboa. 1045
    CAP. XLIII.---De Petro. 1045
    CAP. XLIu.---De Raynaldo. 1045
    CAP. XLu.---De Gelasio. 1046
    CAP. XLuI.---De Ioanne 1047
    CAP. XLuII.---De Petro. 1048
    SUPPLEMENTUM uIRORUM ILLUSTRIUM MONASTERI CASINENSIS, AUCTORE DOMINO PLACIDO. 1049
    CAP. I.---De Richardo. 1049
    CAP. II.---De Bernardo. 1051
    CAP. III.---De Ignatio. 1052
    CAP. Iu.---De Benedicto. 1053
    CAP. u.---De Iustino. 1053
    CAP. uI.---De Augustino. 1053
    CAP. uII.---De Innocentio. 1054
    CAP. uIII.---De Angelo. 1054
    CAP. IX.---De Honorato. 1055
    CAP. X.---De Gregorio. 1056
    CAP. XI.---De Benedicto. 1056
    CAP. XII.---De Chrysostomo. 1056
    CAP. XIII.---De Flauio. 1056
    CAP. XIu.---De Seuero. 1057
    CAP. Xu.---De Luca. 1057
    CAP. XuI.---De Hieronymo. 1057
    CAP. XuII.---De Paulo. 1057
    CAP. XuIII.---De Matthia. 1057
    CAP. XIX.---De Benedicto. 1057
    CAP. XX.---De Bernardo. 1058
    CAP. XXI.---De Antonio. 1058
    CAP. XXII.---De Luca. 1058
    CAP. XXIII.---De Pio. 1058
    CAP. XXIu.---De Theophilo. 1059
    CAP. XXu.---De Benedicto. 1059
    CAP. XXuI.---De Ioanne. 1059
    CAP. XXuII.---De Thoma. 1060
    CAP. XXuIII.---De Hieronymo 1060
    CAP. XXIX.---De Apollinare. 1060
    CAP. XXX.---De Andrea. 1061
    CAP. XXXI.---De Gregorio. 1062
    LIBER DE ORTU ET OBITU IUSTORUM CeNOBII CASINENSIS, AUCTORE PETRO DIACONO. 1063
    LIBER EIUSDEM DE LOCIS SANCTIS. 1115
    Prologus. 1115
    PROLOGUS PETRI DIACONI IN REGESTUM CASINENSE. 1133
    PETRI DIACONI DISCIPLINA CASINENSIS. 1133
    PETRI DIACONI EPISTOLAE TRES. 1137
    EPIST. I.---Ad Richizam Romanorum imperatricem.--- Consolatoria de morte Lotharii imperatoris et Henrici ducis Bauarie eius generi. 1137
    EPIST. II.---Ad eamdem.---Eiusdem argumenti. 1139
     EPIST. III.---Ad Conradum imperatorem II.---Congratulatur ei de sua in imperatorem electione, hortaturque ut strenue et Christiane Romanum regat imperium, atque Casinense monasterium protegat. 1141
    RHYTHMUS DE NOuISSIMIS DIEBUS. 1143
    Epistole Ptolemei et Gregorii Petri Patruorum ad ipsum. 1143
    Descriptio sacri Casini Montis. 1145

FALCO BENEuENTANUS.
    CHRONICON. 1149

MATTHAEUS CARDINALIS.
    Notitia historica. 1261
    EPISTOLAE ET DIPLOMATA. 1261
    I.---Diploma Matthei cardinalis super concordia inter Henricum Senonensem archiepiscopum et canonicos Stampenses. 1262
    II.---Authenticum cardinalium super compositione facta inter Stephanum episcopum Parisiensem et Theobaldum archidiaconum. 1263
    III.---Mattheus Albanensis electionem Udonis, S. Petri Carnotensis abbatis, confirmat. 1264
    Iu.---Littere Matthei Albanensis episcopi, quibus Argentoliense monasterium abbatie S. Dionysii, de sententia concilii Parisiensis apud S. Germanum a Pratis habiti, restituitur. 1265
    u.---Epistola Matthei Albanensis episcopi ad fratres conscriptos, abbates, etc. 1266
    uI.---Charta Matthei Albanensis episcopi pro ecclesia S. Martini de Campis. 1267
    uII.---Decretum Matthei de expulsatione monialium ab ecclesia S. Marie et S. Ioannis Laudunensis. 1268

S. OTTO BAMBERGENSIS EPISCOPUS.
    uita sancti Ottonis. 1268
    OTTONIS EPISTOLAE ET DIPLOMATA. 1313
    I.---S. Ottonis Bamberg. ep. littere ad Paschalem II PP. de sua electione. 1313
    II.---Heinrici Iu imp. memorabile diploma pro ecclesia Bambergensi. 1315
    III.---Heinricus Iu imp. S. Ottoni Bambergensi gratulatur pontificatus sui auspicia. 1316
    Iu.---Heinricus Iu imp. Bambergensi episcopo scribit de expeditione in Flandriam. 1317
    u.---Heinricus Iu imp. datis litteris S. Ottonis Bamb. auxilium contra filium implorat. 1318
    uI.---Alia eiusdem epistola ad eumdem similis argumenti. 1318
    uII.---Bambergensis Ecclesie littere ad Welfonem Baioarie ducem pro liberatione episcopi sui Ottonis. 1319
    uIII.---S. Ottonis Bamb. ep. littere ad Paschalem II PP. pro sua ordinatione. 1319
    IX.---Paschalis II P. S. Ottonem Bamb. ep. a se ordinatum Ruthardo ep. Mogunt. commendat. 1320
    X.---Paschalis II PP. littere ad clerum et populum Bambergensem de Ottone ep. a se ordinato. 1320
    XI.---S. Ottonis Bamb. ep. ad suam Ecclesiam littere de peracta sua consecratione. 1321
    XII.---Paschalis II PP. monasterium Weissenense confirmat. 1322
    XIII.---Paschalis II PP. S. Ottoni Bamb. ep. eiusque successoribus usum pallii et preferende crucis potestatem concedit. 1323
    XIu.---Bruno Treuirensis ep. Ottonem Bamberg. euocat ad cognoscendam causam Spirensis electi. 1324
    Xu.---Friderici Coloniensis ep. littere ad Ottonem Bambergensem, quem ad suas partes contra Heinricum u sollicitat. 1325
    XuI.---Heinricus u imp. Ottonem ad conuentum Spirensem inuitat. 1326
    XuII.---Adalberti ep. Moguntini ad Ottonem Bambergensem littere de eius absentia a synodo Coloniensi conquerentes. 1327
    XuIII.---S. Ottonis Bamb. ep. littere fundationis pro monasterio Michelfeld. 1328
    XIX.---Notitia de eadem fundatione, et collatione iuris parochialis. 1329
    XX.---Idem Otto parochiam Michelfeldensem erigit. 1330
    XXI.---Adelberti II ep. Moguntini acres littere ad Ottonem ob eius absentiam a synodo. 1330
    XXII.---S. Ottonis ep. Bamberg. charta fundationis monasterii uraugiensis. 1331
    XXIII.---Ottonis episcopi traditio ad monasterium S. Michelis. 1333
    XXIu.---Callisti II PP. littere ad Ottonem Bamberg. episcopum quibus monasteria ab ipso constructa confirmat. 1334
    XXu.---S. Ottonis Bamberg. ep. epistola encyclica ad abbates et prepositos monasteriorum, que ipse aut fundauit  aut restituit, quos ad officium suum exsequendum cohortatur. 1335
    XXuI.---Boleslai III Polonie ducis littere, quibus S. Ottonem Bamberg. ad conuersionem Pomeranie inuitat. 1336
    XXuII.---Callixtus II PP. omnia instituta S. Ottonis confirmat. 1336
    XXuIII.---Narratio de S. Ottonis Bamberg. ep. apostolatu in Pomerania. 1337
    XXIX.---S. Otto confirmat donationem Michelfeldensi cenobio factam. 1338
    XXX.---Littere quorumdam episcoporum et principum, quibus S. Ottonem ad nouum regem Heinrico substituendum inuitant. 1338
    XXXI.---Adalberti Moguntini littere, quibus Ottonem Bamb. ad synodum uocat. 1339
    XXXII.---Ottonis ep. Bamberg. littere de restauratione monasterii Banthensis. 1340
    XXXIII.---Wigandi Tharisiensis abbatis littere, quibus S. Ottonem ad reditum e Pomerania hortatur. 1342
    XXXIu.---Adalberti II ep. Mogunt. epistola ad Ottonem Bamb. de excommunicatione Conradi inuasoris regni a. 1127 facta. 1343
    XXXu.---Conradi archiep. Salzburg. littere ad Ottonem et canonicos Bambergenses de eorum decano in patriarcham Aquileiensem electo. 1344
    XXXuI.---S. Otto Bamb. ad concilium Herbipolense inuitatur, pro Innocentio papa recipiendo. 1345
    XXXuII.---Lotharii regis inuitatio. 1346
    XXXuIII.---S. Ottonis Bamb. littere fundationis monasterii Heilsbronn. 1346
    XXXIX.---S. Otto cenobio S. Michelis capellam seu cellam S. Fidis donat. 1347
    XL.---Alia eiusdem Ottonis donatio ad idem cenobium facta anno incerto. 1349
    XLI.---Fragmentum litterarum S. Ottonis Bamb. ep. de fundatione cenobii uessera. 1350
    XLII.---S. Ottonis ep. Bamb. littere fundationis et confirmationis monasterii Ensdorff. 1350
    XLIII.---S. Ottonis Bamb. ordinatio de quibusdam decimis monasterio Ensdorfensi traditis. 1351
    XLIu.---Innocentius II papa confirmat religionem a S. Ottone in sua monasteria introductam. 1352
    XLu.---Ad E. Scholasticum. 1353
    XLuI.---Ad *** cardinalem. 1353
    XLuII.---Episcoporum epistole ad Ottonem Bambergensem episcopum. 1353
    XLuIII.---Epistola Hermanni Augustini episcopi ad Ottonem Bambergensem episcopum de Lothario rege. 1354
    SERMO S. OTTONIS AD POMERANOS. 1355

APPENDIX AD S. OTTONEM.
    Conuentus seu concilium in Uzedom ciuitate Pomeranie. 1359
    Sermo in exsequiis S. Ottonis ab Embricone episc. Wirceburgensi. 1361
    Annales Babenbergenses, Ensdorfenses, Augustani minores. 1363

GUALTERUS CLUNIACENSIS MONACHUS.
    DE MIRACULIS B. u. MARIAE. 1379

GILO TUSCULANUS EPISCOPUS.
    Notitia. 1386
    EPISTOLA de uita Hugonis Cluniacensis abbatis. 1387
    HISTORIA DE uIA HIEROSOLYMITANA. 1389
    EPISTOLA aduersus Antiochenum patriarcham. 1390

GAUFRIDUS CATALAUNENSIS EPISCOPUS.
    Notitia. 1394
    EPISTOLAE ET DIPLOMATA. 1395
    I.---Epistola ad Petrum uenerabilem Cluniacensem abbatem. 1395
    II.---Ad Stephanum Parisiensem episcopum. 1395
    III.---Charta fundationis abbatie Monasterii in Argona. 1395
    Iu.---Charta Gaufridi episcopi Catalaunensis donationes precipuas monasterio Trium-Fontium a Petro Cluniacensi, Atone Sancti Eugendi et Benedicto Sancti Petri ad Montes abbatibus, atque canonicis Compendiensibus factas confirmantis. 1396
    u.---Priuilegium Gaufridi episcopi pro monasterio Sancti Petri. 1398
    uI.---Gaufridus episcopus Catalaunensis anniuersarium suum fundat in Ecclesia S. Martini de Campis Parisiensi. 1398
    uII.---Fundatio Gaufridi Catalaunensis episcopi in abbatia Mauri-Montis. 1399

STEPHANUS PARISIENSIS EPISCOPUS.
    Notitia. 1400
    Notitia litteraria. 1407
    EPISTOLAE ET uARIORUM AD IPSUM. 1411
    I.---Henrici archiepiscopi Senonensis ad Stephanum.  ---Monet ut ueniat Pruuinum ad examinandam causam Stephani archidiaconi Parisiensis. 1411
    II.---Stephani ad Henricum archiepiscopum Senonensem. ---Respondet se non potuisse a metropolitano extra sedem metropolitanam uocari ad examen cause archidiaconi sui. 1411
    III.---Gaufridi episcopi Carnotensis ad Stephanum.--- Significat Stephanum archidiaconum deligere arbitrum cause sue abbatem Clareuallensem S. Bernardum. 1412
    Iu.---Gaufridi episcopi Carnotensis ad Stephanum.--- Excusat se quod ad colloquium non possit accedere. 1413
    u.---Eiusdem ad eumdem.---Petit ut designet S. uictoris cenobio canonicum qui instituatur abbas uirtuensis. 1413
    uI.---Anonymi ad Stephanum.---Laudat episcopi constantiam et perseuerantiam ei suadet. 1414
    uII.---Item anonymi ad Stephanum.---Monetur ut caueat sibi ab aduersariis qui in illius necem conspirarunt. 1415
    uIII.---Ad archipresbyteros diecesis Parisiensis.--- Sententia excommunicationis contra occisores Thome, prioris S. uictoris, et fautores eorum. 1415
    IX.---Stephani ad Gaufridum Carnotensem episcopum. ---De impia cd Thome eprioris. 1416
    X.---Stephani ad Innocentium II pontificem Romanum. ---Eiusdem argumenti. 1418
    XI.---Sephani ad Henricum archiepiscopum Senonensem. ---Probat non posse absque suo assensu metropolitanum Senonensem uocare ad tribunal suum causam cuiusdam Galonis Parisiensis schole magistri. 1418
    XII.---Stephani ad legatum sedis apostolice.---Gualonem eiusque sectatores excommunicatos absoluere non posse ante satisfactionem contendit. 1419
    XIII.---Ad anonymum. 1420
    DIPLOMATA ET DONATIONES. 1421
    I.---Charta pro canonicis S. Marie Parisiensis. 1421
    II.---Charta pro canonicis regularibus Sancti uictoris Parisiensis. 1421
    III.---Charta pro canonicis S. Ioannis Rotundi. 1423
    Iu.---Charta de ecclesia S. Dionysii de Carcere. 1423
    u.---Charta de ecclesia Fossatensi. 1424
    uI.---Charta fundationis abbatie Hederensis 1427
    EPISTOLA HUGONIS DE DOCIANO Senonensis archiepiscopi ad B. decanum et ceteros Parisiensis ecclesie canonicos consolatoria super morte episcopi Parisiensis. 1428

LANDULPHUS IUNIOR.
    HISTORIA MEDIOLANENSIS. 1429
    Prefatio Ludouici Antonii Muratorii. 1429
    Prefatio alia Antonii Saxii. 1431
    Series chronologica rerum ad hanc historiam pertinentium. 1433
    CAP. I.---Anselmus de Buis in archiepiscopum Mediolani eligitur. 1437
    CAP. II.---Anselmus contra Saracenos transfretat, et in Constantinopoli moritur. 1445
    CAP. III.---Anselmus Grossulanum in Saonensem episcopum consecrat, et suum uicarium facit in Mediolano ante transfretationem. 1447
    CAP. Iu.---Presbyter Liprandus Grossulanum de uili habitu reprehendit, et audita morte Anselmi instat electionem fieri Grossulani. 1450
    CAP. u.---Grossulanus in archiepiscopum eligitur, et a Romano pontifice sibi stola transmittitur. 1452
    CAP. uI.---Grossulanus uoluit presbytero Liprando bullam exemptionis auferre, dum fateretur se aduersariis fauisse. 1454
    CAP. uII.---Liprandus Heribertum in domo suscepit egrotum, unde iussu Grossulani a celebratione abstinuit. 1457
    CAP. uIII.---Liprandus ecclesiam Sancte Trinitatis cum exemptione Urbani II fundauit. 1458
    CAP. IX.---Liprandus predicat Grossulanum Simoniacum esse, et id se per ignis iudicium probaturum. 1459
    CAP. X.---Presbyter Liprandus per ignem transiuit illesus. 1462
    CAP. XI.---Liprandus in synodo ante Paschalem papam Grossulani presentis Simoniam accusat, et ignis iudicium manifestat. 1466
    CAP. XII.---Grossulano coram papa se non cegisse Liprandum ad ignem iurante, Grossulanus restitutus est, sed a ciuibus non est receptus. 1469
    CAP. XIII.---Perturbatione in Mediotanensi ecclesia  orta ob Grossulanum, Olricus uicedominus, et Anselmus de Pusterla se Parisinum in studium transtulerunt. 1470
    CAP. XIu.---Historicus presens presbyterum Liprandum a ualletellina Mediolanam reducit. 1472
    CAP. Xu.---Landulphus historicus se a presbytero Liprando separauit. 1473
    CAP. XuI.---Exsulante Grossulano Mediolanenses bellum inchoant cum Laudunensibus. 1474
    CAP. XuII.---Olricus et Anselmus reuocati a studio ad ordines sunt promoti. 1475
    CAP. XuIII.---Henricus imperator Paschalem papam cum curia captiuauit, et altera die, pace facta, est ab eo solemniter coronatus. 1478
    CAP. XIX.---Iordanus de Cliui a studio reuocatus, est in sacerdotio consecratus. 1482
    CAP. XX.---Eliguntur aliqui sacerdotes, qui debeant iudicare an Grossulanus absens digne possit esse archiepiscopus. 1483
    CAP. XXI.---Iordanus de Cliui in archiepiscopum eligitur, et consecratur. 1484
    CAP. XXII.---De festo Agios, quod fit ad sanctam Mariam, ad portam uercellinam, die 9 Maii. 1487
    CAP. XXIII.---Liprandus admonet Landulphum historicum ut a communicatione Iordani abstineat. 1490
    CAP. XXIu.---Presbyter Liprandus in Pontidii monasterio obiit. 1490
    CAP. XXu.---Iordanus stolam papalem accipiens clericos exturbat, historicum ab ecclesia Sancti Petri remouet. 1492
    CAP. XXuI---Inter Grossulanistas et Iordanistas pugna committitur, ipsis presulibus ad suos sermocinantibus. 1494
    CAP. XXuII.---Data pecunia Grossulano et Anselmo de Pusterla, Grossulanus Placentiam adiit. 1495
    CAP. XXuIII.---De moribus et imbratis presbyteri Nazarii Muricule. 1496
    CAP. XXIX.---Paschalis papa Iordanum confirmat, Grossulanum deponit, qui post annum in Roma moritur. 1499
    CAP. XXX.---Iordanus pape gratias agens episcopum Brixiensem consecrat, promittens historico iustitiam facere. 1502
    CAP. XXXII.---Iordanus Henricum imperatorem excommunicat Mediolani, et concilium prouinciale celebrat a quo historicum conquerentem expulit. 1503
    CAP. XXXII.---Mortuo Paschali imperator Burdinum in antipapam eligi fecit, quem Gregorium nominauit. 1506
    CAP. XXXIII.---Gelasius papa Gaiete consecratus Ianuam et Pisas fugit, tandem in Franciam ubi moritur. 1510
    CAP. XXXIu.---Bellum inter Mediolanenses et Cumanos oritur, in quo ciuitas Cumana destruitur. 1511
    CAP. XXXu.---Historicus ante Calixtum papam Terdone, et Placentie de Iordano frustra conqueritur. 1513
    CAP. XXXuI.---Mortuo Iordano Olricus eligitur in archiepiscopum, qui ad dexteram Calixti pape sedit contranitense Rauennate. 1516
    CAP. XXXuII.---Historicus sensit imperatorem, ad quem pergebat, defunctum. Olricus, moritur. Anselmus eligitur in archiepiscopum. 1518
    CAP. XXXuIII.---Anselmus a Romano pontifice respuit stolam suscipere consentientibus Mediolanensibus, ne honor archiepiscopatus minuatur. 1522
    CAP. XXXIX.---Anselmus archiepiscopus Conradum imperatorem coronat, quem Honorius papa reiicit, unde Anselmus iussu pape excommunicatur. 1525
    CAP. XL.---Anselmus archiepiscopus Anacleto antipape adheret, et ab ipso stolam recipit. 1528
    CAP. XLI.---Clerus Mediolani Anselmum de archiepiscopatu pellit. Papa Innocentius id confirmat, et B. Bernardum Mediolanum mittit. 1530
    CAP. XLII.---B. Bernardus facit Mediolanenses obedire Ecclesie et Lothario imperatori. Robaldus in archiepiscopum eligitur. Anselmus captus in Pado moritur Rome. 1535
    CAP. XLIII.---Robaldus Innocentio pape fidelitatem iurat, Lotharium imperatorem sociat, et Cremonensium castra diruit. 1539
    CAP. XLIu.---Per imperatorem causa historici frustra consulibus Mediolani committitur. 1541
    CAP. XLu.---Lotharius Papiensibus fusis Mediolanum uenit. 1543
    CAP. XLuI.---Mediolanenses episcopum Cremonensem capiunt, qui uenenato custode de uinculis fugit. 1545




 FINIS TOMI CENTESIMI SEPTUAGESIMI TERTII



