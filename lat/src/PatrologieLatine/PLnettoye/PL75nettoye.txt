
PATROLOGIAE TOMUS LXXu.

SANCTI GREGORII PAPAE I

TOMUS PRIMUS.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1849


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Accurante I. P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXu.


SANCTI GREGORII PAPAE I



TOMUS PRIMUS.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1849


uolume title page


SANCTI GREGORII PAPAE I

COGNOMENTO MAGNI,

OPERA OMNIA.

AD MANUSCRIPTOS CODICES ROMANOS, GALLICANOS, ANGLICANOS EMENDATA, AUCTA, ET ILLUSTRATA NOTIS. STUDIO ET LABORE MONACHORUM ORDINIS SANCTI BENEDICTI, E CONGREGATIONE SANCTI MAURI. EDITIO MEMORATISSIMA QUAE PARISIIS PRODIIT ANNO DOMINI MDCCu, NUNC AUTEM ACCURATIOR ET AUCTIOR REuIuISCIT ACCURANTE I.-P. MIGNE, BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
uENIT SEPTEM FRANCIS GALLICIS.

PARISIIS uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1849


ELENCHUS OPERUM QUAE IN HOC TOMO LXXu CONTINENTUR.

    Prefatio generalis.
    uita S. Gregorii pape, auctore Paulo Diacono.
    Eadem, auctore Ioanne Diacono.
    Eadem, ex eiusdem S. Gregorii pape scriptis potissimum adornata.
    In expositionem Beati Iob Moralia, seu Moralium libri .






Main uolume text




[OPERA OMNIA S. GREGORII MAGNI.]





MONACHORUM BENEDICTINORUM EPISTOLA NUNCUPATORIA. SANCTISSIMO PATRI CLEMENTI XI, PONTIFICI MAXIMO.

Inter omnia que tui pontificatus exordium commendarunt sane plurima et prestantissima, beatissime Pater, illud pre ceteris laude dignissimum nobis uidetur, quod adulatoribus ualere iussis, solos audire uolueris antique ac spectate uirtutis uiros, qui liberrime monerent, et sine fuco uera dicerent. Nec alia quidem ratione tuorum consiliorum participem facere potissimum decreuisti sanctissimum abbatem Clareuallensem, propter summam loquendi, monendi, etiam arguendi libertatem tibi gratissimum: cuius idcirco libros de Consideratione ad Eugenium papam liberiori scriptos calamo, seorsim typis iterum subiicere nobis iussisti, ut pro enchiridio tibi essent, ac facile possent circumferri, nec a tuo unquam auellerentur conspectu.

Quam accepta fuerit Sanctitati tue, noua hec editio ipsi nuncupata, significare dignata est suis pontificiis litteris ad prepositum nostrum generalem , que ad audenda maiora nobis animos addidere; presertim cum ex ipsis, et ex aliis ad eumdem scriptis  intelligeremus, nostrum in recensendis sanctorum Ecclesie Patrum operibus institutum, a Beatitudine tua  laudari et approbari. Quid enim efficacius ad leuandos labores nostros, etsi arduos, in tam difficili quam cepimus reipublice litterarie prouincia?

Itaque cum tunc prelo subiicere cepissemus sancti Gregorii Magni opera omnia per sexennium ad manuscriptos Codices recensita, emendata, aucta et illustrata notis, nouum hunc studiorum nostrorum fetum tuo sacro nomini nuncupandum statim iudicauimus. Neque uero dubitamus, sanctissime Pater, quin a te, ut par est, excipiatur Gregorius noster, imo multiplici iure tuus. Si enim omnibus consiliis tuis interesse uoluisti Bernardum, dignus est sane Gregorius qui presit. Assideat clauum nauis Petri tenenti, qui eamdem tot annis, tanta prudentia, grauissimas inter procellas gubernauit, difficillimisque temporibus, hoc est miserabili quod agimus euo simillimis. Habeat semper ob oculos pastorum princeps librum regule pastoralis plane aureum, quem omnibus olim episcopis in ordinatione datum et commendatum legimus. E supremo Ecclesie throno iterum puriora fundat oracula doctor ter maximus dignitate, eruditione, sanctitate, cuius in medio Ecclesie Dominus os aperuit, et quem repleuit spiritu sapientie et intellectus. Agnoscatur denique rediuiuus in Clemente Gregorius.

He fere rationes, beatissime Pater, que nos impulerunt ut ad tua prouoluti uestigia-Gregorium Magnum recens a nobis in lucem editum Sanctitati tue offerre auderemus, quamuis alie multe quidem grauesque suppetant. Et sane non aliis quam pontificiis auspiciis decebat rursum diem aspicere pontificem illum tot titulis maximum. Gregoriana opera uaticanis typis excusa iam Sixto u nuncupata fuere. Notas et obseruationes quas in Gregorianas epistolas elucubrauit Antonius Dadinus Alteserra Clementi IX dicauit. Quid supererat nisi ut Editionem hanc uniuersorum sancti Gregorii operum nouissimam, omnium que precesserunt locupletissimam, et quantum licuit absolutissimam, Clementi XI, consecraremus? Igitur ad sanctam sedem, unde exierunt hec scientie et sapientie flumina, reuertantur, ut iterum fluant, et in uniuersum orbem Christianum diffundantur.

Et quidem inde nobis affulsit consilium aggrediendi tanti operis, et auxilium ad perficiendum. Cum enim sancti huius doctoris uitam uulgassemus, eamque felicis recordationis Innocentio XII gratissimam fuisse nos docuisset litteris suis eminentissimus cardinalis Spada , et ad maiora tentanda, impertita nomine summi pontificis apostolica benedictione, prouocasset; statim de diuina ope quasi certi, ad publicanda quoque nouis curis, nouisque typis Gregorii Magni opera nos accinximus. Quod igitur ceptum est auspice antecessore  tuo, nunc absolutum, tibique summa cum animi demissione oblatum accipere non dedignetur Sanctitas tua. Etsi uero pre tante celsitudinis formidine ad thronum tuum accedere, ac editum a nobis Gregorium Magnum offerre trepidaremus; ille nostris e manibus elapsus in sinum tuum ultro inuolaret, sedem uidelicet sibi notam et amicam hospes familiarissimus et carissimus.

Attamen unum est, quod ne tibi minus placeat in Gregorio Magno plurimum ueremur, beatissime Pater. Diligis, ut diximus, qui moneant, et laudantes odisti. Te nichilominus ab equissimo pontifice laudatum iri ne dubites, qui optimos episcopos  laudibus ad celum tollere consueuit. Ah! quanta exsultatione tibi gratulatur, quem iuxta promulgatas a se leges in libro Regule Pastoralis  ad sancti Petri cathedram uocatum, ex earumdem prescripto uiuere, docere, regere, hisce perditissimis temporibus; nec minus infirmitatem suam quotidie agnoscere, pene admirabundus conspicit! Quam letus delineatam in suis aut scriptis aut gestis eximii Pastoris imaginem, in te feliciter expressam agnoscit!

Hec quam inuitus audias nos non latet, Pater sanctissime, cum non semel ut a tuis laudibus temperaremus, imperaueris. At patere ut posteritati, ut eternitati commendemus  quanta tibi cum Gregorio, pontificum fere omnium qui post Petrum Romanam cathedram obtinuerunt, maximo, similitudo sit et conuenientia.

Etenim si natales attendimus, genus utrique patricium aut senatorium; parentes religione magis quam nobilitate conspicui. Si studia querantur, Gregorius noster »disciplinis liberalibus, grammatica, rhetorica, dialectica, a pueritia ita est institutus, ut nulli in Urbe hac, licet florerent hic studia litterarum, putaretur secundus .« Te uero, beatissime Pater, a prima etate litteris humanioribus Latinis et Grecis excultum Roma suspexit nondum duodecim annos natum, ac de futura eruditione in omni disciplinarum et scientiarum maxime sacrarum genere augurium sumpsit. Cuius quidem specimen fuerunt nonnulle sanctorum Patrum homilie,  Menologiumque uetus: que cum e Greco in Latinum conuertisses, luce dignissima, seueriorum etiam censorum estimatione iudicata sunt. Dehinc sodalem te habere ambierunt  celebres academie, et uirorum eruditorum cetus.

Gregorius »in annis adolescentie Deo cepit deuotus existere, et ad superne uite patriam totis desideriis anhelare .« Tu lubrica etiam in etate, contra uitia summa morum innocentia uallatus, diuinis rebus totum te statim addixisti.

Gregorium preturam Rome gessisse legimus; quo in munere egregia prudentie, probitatis, integritatis, paterne in populos caritatis, aliarumque uirtutum exempla ceteris iudicibus prebuit. Te quoque pretorem et prefectum meruerunt habere Urbs uetus, Reate, Sabini; nec alio fere quam laudatarum uirtutum satellitio cinctum, plus amare didicerunt quam formidare.

Gregorius ad sacrum ministerium assumptus, Pelagio II in scribendis epistolis adiutor fuit . Tu uero post eminentissimi cardinalis Slusii obitum, ab Innocentio XI, applaudente sacro senatu, et a duobus aliis qui te precesserunt summis pontificibus, pre ceteris tum prelatis tum etiam cardinalibus ad id muneris uocatus, illud strenue exsecutus es, licet ab Alexandro uIII in purpuratorum patrum collegium adlectus, et multis ecclesiasticis negotiis prepositus, uix ullum ad scribendum otium inuenires.

His gradibus, beatissime Pater, ad supremi pontificatus fastigium ascendisti, omnium suffragio uocatus, te solo reluctante. Nondum obductam cicatricem refricare cogimur, et dolorem renouare; qui certe tantus fuit, ut in febrim incideris: sed hec silentio preterire non licebat, in quibus Gregorium Magnum perfectius refers et exhibes. Quis enim nesciat sanctissimum uirum, cum in pontificem electum se intellexisset, fuga sibi consuluisse, ac prouectionem suam ad summam illam dignitate, continuis lacrymis tanquam grauissimum casum, quandiu uixit defleuisse?

Utinam, sanctissime Pater, ad maiorem tui pontificatus cum Gregoriano similitudinem, non conferrent terremotus alieque calamitates, quibus Romam totamque Italiam attritam lugemus.  Et his quidem diuine iustitie flagellis ita seuientibus, Gregorius olim reconciliator accedens, populum ad penitentiam graui oratione commouit , que miro plausu statim excepta, per orbem uolitauit Christianum; nec non institutis publicis supplicationibus, uim Deo gratam faciens, angelum ultorem exarmauit. Tu uero non dissimili euentu, cum terremotibus quassata Roma periclitaretur, eleganti eque ac efficaci adhortatione, in omnes orbis Christiani prouincias mox disseminata, penitentie opera trepidantibus et fugientibus a facie arcus imperasti; ac fusis lacrymis precibusque inter Deum et populum stans uelut alter Phinees placasti, et cessauit quassatio. Quo tempore collectam et alias orationes in terremotibus dicendas elucubrasti, quibus ditandum non immerito censuimus librum Sacramentorum sancti Gregorii denuo a nobis editum ; ut in hoc etiam tibi, sanctissime pontifex, cum Gregorio conueniat, quod utrique sacer ille Codex suum debeat incrementum.

Quandoquidem cepimus de re sacra loqui, commemorare liceat homilias illas Gregorianis iure meritissimo equiparandas, quas inter missarum solemnia iam plurimas habuisti ad populum. In his nichil fucatam redolet eloquentiam: Sermo uiuus et efficax; quippe totus ex Dei uerbo et sacre Scripture sententiis contextus, quam, ob assiduam eius meditationem, mira facilitate ad quodlibet argumentum pertractandum adducis, non inuitam trahis. Quantus est populi Romani plausus, quando te sacro e suggestu oracula fundentem auide audit; recordaturque Leonis Magni et Gregorii Maioris, qui Romanis ex pontificibus pene soli ante te hoc pastorali officio functi sunt: ob infinita scilicet quibus distinebantur negotia. Earumdem, imo maiorum curarum sustinet molem Sanctitas tua; tota fere Italia, orbe Christiano prope uniuerso bellis et odiis conflagrante, que incendia restinguere sollicitus, animum in omnes uersas partes. Attamen ad scribendas elegantes homilias tibi uacat quod in Gregorio nostro merito suspexit Bernardus . Admirationem auget infirma utriusque ualetudo, que feriari a labore suadere solet.

De celesti pane frangendo et subditis tibi populis apponendo, dum ita satagis, beatissime Pater, de ministrando cibo nutriendis corporibus necessario non minus curas; ut propensissimum Gregorii animum in pauperes emulari iure dicatur Clemens, largus quidem et prodigus in egenos, sibi autem fratri dignissimo, fratris filiis optime indolis et spei adolescentibus, suis denique omnibus parcissimus. Ut uero singulorum necessitatibus prouidere possis, eos iubes certis diebus conuenire, ac supplicantibus aures manusque aperis.

Gregorius pre ceteris pauperibus eos fouere solebat, quos amor Christi spoliarat, monachos uidelicet ac sanctimoniales, ut ex tot eius epistolis intelligitur. Iis abunde necessaria suppeditauit, fundatis etiam plurimis monasteriis, eorumque tranquillitati, concessis uariis priuilegiis prospexit. Qua in re sedulo ipsius uestigiis insistis; cum enim ante pontificatum duplicis religiose familie protector fuisses , pontifex creatus, factus es pater omnium. Quod ad nos spectat dissimulare non possumus, beatissime papa, quam paterno affectu nostram complectaris congregationem, et maxime ipsius alumnos qui in recensendis sanctorum Patrum operibus laborant; quod est etiam obseruantie tue erga primarios illos Ecclesie doctores argumentum et similitudinis cum Gregorio, qui summam in sanctos Patres, maxime in Augustinum reuerentiam ubique profitetur . Quam sitibundo ore tanti magistri doctrinam hauserit, altaque mente repositam seruarit sanctissimus pontifex, pleraque eius clamant scripta; nolebat enim tritam a suis decessoribus uiam deserere. Sed quis ex Romanis pontificibus Augustiniane doctrine  uindex magis strenuus quam Clemens, cum non ita pridem damnauit libellum sanctissimo Patri, gratie Christi assertori fortissimo iniuriosum?

Ut institutam comparationem paucis absoluamus, Gregorius Francorum reges officiosissimos semper expertus est ac beneficos; maxime cum pro fide apud Anglos aut predicanda aut confirmanda eorum ope indiguit. Hinc in epistolis ad illos reges scriptis  toties gratiarum  actiones occurrunt, quas hoc loco referre opere pretium non est. At uero dissimulare non possumus elogium istud Childeberto regi, ob ipsius in catholicam fidem studium ab equissimo pontifice repensum: »Quanto ceteros homines regia dignitas antecedit, tanto ceterarum gentium regna, regni uestri profecto culmen excellit. Esse autem regem, quia sunt et alii, non mirum est: sed esse catholicum, quod alii non merentur, hoc satis est.«

Preconium hoc, beatissime Pater, Christianissimo regi Ludouico Magno iure debitum, etsi taceremus, quis non intelligeret? Bellicam laudem et innumera propemodum terra marique preclare gesta, quibus ceteros reges antecellit, dissimulemus, quando Clementem alloqui nobis datur, communem scilicet Christianorum Patrem, cuius est bella sopire, pacemque inter dissidentes filios conciliare. At de Ludouici Magni in catholicam fidem studio silere non licet; eiectos a perduellibus Anglis ob fidem orthodoxam sanctum regem, piissimam reginam, regium puerum, eorum subditos adhuc in fide integros, religionis olim in Anglia Gregorii Magni opera fundate ueluti reliquias, hospitio exceptos, ac facultatibus pro regia munificentia et dignitate sustentatos; heresim e regno, uel summo cum discrimine profligatam; Europe maximam partem ea de causa in Christianissimum regem regnumque armatam, heresis preconibus uel antesignanis classicum canentibus, bellique facem circumferentibus: neque tamen regum maximum adduci unquam potuisse, ut alicui pacis conditioni que heresi tantisper fauere uideretur consentiret; quid Ecclesie primogenito dignius?

Ad hec uero quid dicturus esset Gregorius Magnus? Quas in laudes crumperet, si foret superstes? At uiuit adhuc in Clemente; nec dubium quin pro tantis in Ecclesiam collatis beneficiis, gratum se probaturus sit equissimus pontifex erga regem christianissimum.

Hec sunt, sanctissime Pater, precipua lineamenta, quibus in te Gregorii Magni effigies perfectius exprimitur, qualibet imagine aut in ere incisa, aut coloribus depicta. Hinc ipsam in operum eius ueluti limine affigendam pro more censuimus; ut sit monimentum quouis ere perennius tum deuoti erga sanctissimum Doctorem animi, tum singularis obseruantie in apostolicam sedem, tum demissi obsequii quod pollicentur.





PRAEFATIO GENERALIS A BENEDICTINIS SUAE S. GREGORII OPERUM EDITIONI PRAEFIXA.

I. Noue SS. Patrum Editiones iam a nobis adornate.---Quanto reipublice tum litterarie, tum Christiane emolumento, iam insigniorum e sanctis Patribus opera, nostrorum labore ac studio castigata, nouo cultu in lucem prodierint, commemorare neque decorum nobis est, neque, testante id publica gratulatione, necessarium. Ad quem uero ab Athanasio, Hilario, Hieronymo, Ambrosio, Augustino gradum faceremus, nisi ad Gregorium, dignitate, doctrina, sanctitate ter maximum? Neque tanti doctoris, quem ut summum familie nostre decus ueneramur, scripta mendorum quodammodo spinis obsita diutius relinquere nos decebat, ne alienis colendis insudantes, agrum proprium incultum deseruisse uideremur.

II. uarie operum S. Gregorii Magni Editiones.---Prodierunt sane iam sepius omnia sancti Gregorii opera, ut de singulis eiusdem scriptis seorsim editis interim sileamus. Prior Editio est Parisiensis, a Bertholdo Rembolt adornata an 1518, complectiturque libros Moralium, Pastorale, Dialogos, Commentarium in Cantica, et in septem Psalmos penitentiales; Homilias in Ezechielem et in Euangelia, ac Epistolarum Registrum.

Hanc breui excepit, que Rothomagi facta est apud Franciscum Regnaut, an. 1521. Biennio post alia Parisiensis ex officina Claudii Cheualon prodiit. In eadem urbe iterum excusa sunt omnia sancti Gregorii opera apud Carolum Guillart, an. 1542. Editionem hanc antecessit Lugdunensis, an. 1539 et 1540, in duobus tomis, aucta Commentario in lib. I Regum.

Longum et tediosum foret omnes commemorare que deinceps Parisiis, Lugduni, Basilee,  Antuerpie, Duaci accurate sunt; insigniores itaque tantum attingende: in his Basileensis, an. 1551 et 1564, Frobenianis typis excusa, cura Coccii, qui multum laborauit ut sancti Gregorii opera pristinam puritatem integritatemque recuperarent; uerum ut id consequeretur, coniecturis potius suis  quam antiquis optimisque Mss. credidit. Hac in Editione alia est in libris Moralium capitum diuisio quam in superioribus.

Ioannes Gilotius Campanus, uir doctissimus, in edendis etiam sancti Gregorii Magni operibus omnibus, repurgandisque non parum laborauit. Eius Editio publici iuris facta est Parisiis, an. 1571, et iterum paucis post annis.

Que Rome uaticanis typis, anno 1589, inchoata est auctoritate Sixti u, et postmodum absoluta, cui doctissimus episcopus uenusinus prefuit, omnium superiorum uisa est accuratior, non tamen heterodoxis, quorum criminationibus et querelis mox respondebimus.

III. Quarum emendatior Gussanuilleana in multis emendanda.---Ultimo tandem loco an. 1675, uulgata sunt Parisiis, labore et studio petri Gussanuillei presbyteri omnia sancti Gregorii Magni opera ex quamplurimis codicibus, ait uir clarissimus, emendata. uerum quantis qualibusue erratis ultima hec Editio adhuc scateat, ex paucis huc adducendis, indeque quanta sit Editionis castigatioris necessitas, intelligere licebit.

Ex omnibus que Gussanuillei Editio complectitur, uitam Gregorii Magni a Ioanne Diacono scriptam, ueterum Codicum manu exaratorum ope correctam, hic in specimen totius operis exhibendam selegimus: tum quod in hac Editione statim occurrat, tum quod in ipsa multa ex moralibus in Iob, et ex epistolis excerpta restituerimus. Ad quos autem mss. Codices hanc uitam recensuerimus, dicendum in prefatione ipsi prefixa.

Lib. I, cap. 28, col. 19, hec in ultima Editione leguntur: In illa ergo celestis regni gloria caro secundum naturam erit, sed secundum corruptionem, uel etiam passionis desideria, non erit, in eterna incorruptione regnabit. Quo in loco ex Moralibus descripto, hec aut suppleri debent ex Mss. aut corrigi: In illa ergo celesti gloria, caro secundum naturam erit, sed secundum passionis desideria non erit, quia, deuicto mortis aculeo, in eterna incorruptione regnabit.

Cap. 29, col. eadem: Tum pie memorie Tiberius Constantinopolitanus imperator, etc. Lege ex Mss. Ioannis Diaconi, et Moralium: Tum pie memorie Tiberius Constantinus imperator. Tiberius enim Constantini cognomine gloriabatur Aliunde uero quem latet Constantinopoli imperatoris titulum, his temporibus inauditum, diuiso postea inclinatoque imperio plurimis inde seculis ortum?

Cap. 32, col. 20: Ut nisi Deus piissimi in corde principis inspirauerit, ut insitam sibi misericordiam suis famulis largiatur, et super illam diacoposin uel unum magistrum militum, et unum ducem dignetur Ecclesia concedere, in omni simus angustia destituti; quia maxime partes Romane omni presidio uacuate uidentur. Quis hec legens: unum magistrum militum, etc., dignetur Ecclesia concedere, continuo non intelligat, preces esse gementium populorum in rebus desperatis, opem Ecclesie, summique pontificis suppliciter postulantium? Ipsius tamen summi pontificis gemitus sunt, imperatoris auxilium implorantis. At sic legi debent: Ut nisi Deus piissimi in corde principis inspirauerit, ut insitam sibi misericordiam suis famulis largiatur, et super illa  diacopiosin, uel unum magistrum militum, et unum ducem dignetur concedere, in omni simus angustia destituti, quia maxime partes Romane omni presidio uacuate uidentur. In duobus Mss. Bigotiano et Uticensi, ad uerbum diacopiosin, interpretationis gratia, eadem manu additur: id est, erarium publicum.

Eodem cap.: Quia et in ministerio tuo, et in opere cui eum preposuimus, necessarius omnino cognoscitur. In Mss. autem: Quia et in monasterio tuo  et in opus quo eum preposuimus, necessarius esse omnino cognoscitur, uel, ut habetur in Uticensi, necessarium esse omnino cognoscimus. Porro legendum hic, monasterio non ministerio, probant hec Ioannis Diaconi uerba immediate subiecta: Huic siquidem monasterio cuius hic papa Pelagius meminit, etc

Cap. 48, col. 24: et pro culpis meis in occupationis exsilium facie dominantis missus, quasi destitute [Al., destructe] uidue uocibus cum propheta dico: »Qui consolabatur me, longe recessit a me.« Quis hac in salebra non hereat? in Manuscriptis uero siue Ioannis Diaconi, siue Epistolarum, planus est hic locus: Et pro culpis meis in occupationis exsilium  a facie dominantis missus, quasi destructe Iudee uocibus cum propheta dico: »Qui consolabatur me, longe recessit a me.« Enimuero alludit sanctus Doctor ad Ieremie Threnos, quibus Iudee calamitas, et Ierusalem euersio deflentur.

Cap. 52, eadem col.: Inter hec omnia turbatus cogor, modo in ipsum [Al. ipsam] clauum aduersitatem dirigere, modo curuata naui impetum fluctuum latere minas fluctuum ex obliquo declinare [Al., ex obliquo latere declinare]. Corruptus hic locus ex iisdem Mss. sanandus est atque ita restituendus: Interque hec omnia turbatus cogor, modo in ipsam clauum aduersitatem dirigere, modo curuato nauis latere, minas fluctuum ex obliquo declinare.

Duo hic obseruare lubet circa uarias lectiones, quas Gussanuilleus, ultime Editionis Gregoriane curator annotauit: primum, quod taceat unde diuersas illas lectiones deprompserit. Paucas sane profert tota Editionis serie; at nusquam, aut rarissime admonet quibus ex Codicibus fuerint erute. Alterum, quod optimam lectionem a textu exsulare iubeat, retenta uitiosa, qualis est, in ipsum clauum aduersitatem dirigere; in qua sensus penitus desideratur. Eadem oscitantia in uariarum lectionum delectu per totum opus perseuerat.

Nonnulla forsitan ex his erratis, typographorum incurie sunt ascribenda. Et sane innumere pene hic occurrunt huiusmodi corruptele, que typographi prelique uitio irrepserunt; ut col. 15, intra paucas lineas: Aliter senior pro alter senior, accessis pro accessit; cepit temere ingentes uoces emittere, pro cepit tremere, ingentes uoces emittere. At dormitantibus qui preli curam gerebant, inuigilare debebat Editoris diligentia, ut tot errata emendarentur, aut saltem de his lector, quod etiam pretermissum est admoneretur.

Interim dissimulo uiginti duos uersus, qui sic incipiunt: Suscipe Romuleos, etc., in Gussanuilleana Editione deesse, licet in omnibus Mss. quos consuluimus et in plerisque libris editis inueniantur. Neque uero ambigitur utrum Ioannis Diaconi fetus sint, aut ad uitam Gregorii Magni pertineant, cuius sunt uelut epistola dedicatoria ad Ioannem papam uIII, stricta oratione scripta.

Hec sunt precipua que castigatione in primo uite Gregoriane libro indigeant. In ipso secundi limine statim offenditur ad lapidem, unde non leue cadendi periculum. Nimirum heresim sapiunt hec, que ut a Gregorio scripta cap. 4, col. 27, referuntur: Quintum quoque concilium pariter ueneror, in quo. . . . . . et Theodorus personam Mediatoris in duabus substantiis separans, ad impietatis perfidiam cecidisse conuincitur; Theodorus Mopsuestenus in Nestorianismi suspicionem adductus est, non quod duas in Christo substantias agnosceret , sed quod in duas subsistentias ipsum partiri crederetur. In Mss. quoque uite et Epistolarum legimus: Theodorus personam Mediatoris in duabus subsistentiis separans.

Leuiores allucinationes, nec tamen sine emendatione relinquende sunt, col. 28, a uitelliano sit presule destinatus, pro a uitaliano; col. 29, ob hoc se nonnulli; ibid.: Qui in diuino amore districtionem subire appetit seruitutem; pro qui in diuino obsequio districtiorem subire appetit seruitutem; ibid., in hac sede, pro in hac re; col. 34, sancto crucis signo, pro facto crucis signaculo; col. 37, diuino intus auxilio, pro diuino iutus, seu adiutus auxilio; col. 38, in eis clericis uel hi qui in sacro sunt ordine constituti, pro in eis clerici, uel hi qui in sacro sunt ordine constituti; ibid.; uolo autem ut domne sancti Paterichie [Al. Patriarchie] mee offeras solidos quadraginta, pro domne Paterie thie mee, ut legitur in omnibus Mss. tum uite sancti Gregorii tum eius epistolarum. Thia autem uox est Greca amitam significans.

Cetera omittimus que uel in eodem libro II, uel in duobus sequentibus ex Mss. corrigenda sese obtulerunt. Inuiti enim ad aliena errata reuelanda accessimus; at nostri erat instituti paucis saltem demonstrare noue Editionis necessitatem. Que etiam ratio fuit ut in singulis prefationibus quas unicuique Gregorianorum operum premisimus, quorumdam erratorum a nobis castigatorum specimen curauerimus exhibere.

Iu. Gussanuilleus et Romani Editores excusantur.---Absit tamen ut debite P. Gussanuilleo laudi ob edita sancti Gregorii opera detractum quidquam uelimus. At arduum erat, ne dicamus impossibile, doctum illum presbyterum, nemine fere iuuante, in tenui fortuna, tante molis operi sufficere. Aliorum quoque qui Gussanuilleum precesserunt Editorum gloriam obscurare non est animus, maxime Romanorum: imo uero eos a Thome Iamesii  scriptoris heterodoxi maledictis et criminationibus uindicare , hic opere pretium iudicauimus.

Suas Iamesius uindicias Gregorianas orditur ab illis uerbis epistole ad sanctum Leandrum, que legitur ante Moralium libros: Secularem habitum contemnere melius putaui, que sic emendat ex Anglicanis Mss., seculari habitu contegi melius putaui. Quod sic Iamesius correxerit, non uituperamus, ita enim legendum ex manu exaratis Codicibus fatemur. At quis eius impudentiam non egre ferat, dum ad tantilla sic exclamat: Hem Romanos correctores, uel profanos potius corruptores librorum! Agunt nobiscum non fide Romana, hoc est, optima et antiqua, sed fide Punica, perfide, scelerate cuncta immutando. Quasi uero lectionis huius auctores sint Romani Editores, que uidelicet reperitur in uetustioribus Edit. Basileensi, an. 1514, et Parisiensi, an. 1518. Libro XXuIII Moral., c. 1, legitur, mendo typographico: uidi seruum meum Iob , pro uidisti; ad que proterue Iamesius: Est corruptus, inquit, textus ut fieri amat a Romanis. Nemo non uidet mendum hoc inconsulto irrepsisse, neque coniicere licet quid cause fuisset Romanis Editoribus legendi, uidi potius quam uidisti

Non inficiamur tamen Romana in Editione plurima legi secus ac debeant, quod pro more temporum illorum tum apud orthodoxos, tum apud hereticos receptissimo, neglectis mss. Codicibus, plurimum coniecturis indulgeretur.

u. Noue Editionis consilium mss. Cod. ope.---Cum itaque multa desiderari liqueat, siue ad integritatem, siue ad perfectionem Editionis a Gussanuilleo accurate ; ad emendanda ex mss. Codicibus; notis, ubi necessarie uise sunt, illustranda; et nouis typis edenda Gregorii Magni opera tandem nos accinximus: adhibitisque plurimis e nostra potissimum congregatione sociis, Doctoris eximii scripta omnia contulimus ad innumeros pene optime fidei Codices manu exaratos.

Hoc loco de mss. librorum auctoritate ac fide disserere supersedemus, quas ipsis egregie nuper asseruit noster Ioannes Mabillonius in Supplemento libri de Re Diplomatica, cap. 13. Eorum quoque utilitatem impense laudat doctissimus I. Sirmondus e societate Iesu in Antirrhetico aduersus P. Aurelium . Certe nonnisi adhibita ueterum illorum Codicum face spes ulla est emendandi sanctorum Patrum opera, in quibus castigandis quanta diligentia, quantus requiratur labor optime edocet Erasmus in epist. ad Waramum Cantuariensem archiepiscopum: Unum illud, inquit, ut uere dicam et audacter, minoris arbitror Hieronymo suos constitisse libros conditos, quam nobis restitutos, et paucioribus uigiliis apud illum natos fuisse, quam apud nos renatos. Hunc laborem infra comparat Herculeo his uerbis: Nec enim tantumdem laboris exantlatum arbitror in paucis edomandis monstris, quam mihi in tollendis tot mendarum millibus.

uI. Quos habuerimus adiutores.---Porro quibus usi fuerimus mss. hac in prefatione recensere non est opus, cum in singulis admonitionibus preuiis ad quodlibet operum sanctissimi Doctoris, quibuscum ueteribus Codicibus collatum sit, commemorare sigillatim nobis cure fuerit. Quos autem e nostra congregatione adiutores habuerimus in hac librorum excusorum cum manu exaratis collatione publicare nostri non est instituti. Asseuerare sufficiat ad id operis delectos fuisse doctos diligentesque uiros, quorum nonnulli iam editis libris in republica litteraria sat sunt noti. Unum duntaxat iam e uiuis sublatum, dum Rome procuratoris officio pro nostra congregatione fungeretur, proprio nomine designabimus D. Claudium Estiennot, qui in recensendis uaticane bibliothece mss. maxime Registri Epistolarum strenuam nobis nauauit operam. Ex amicis qui hoc in labore improbo suppetias nobis tulerunt, precipue appellandus est uir religiosissimus D. Ioannes Baptista de Noyuille, monasterii uallis Clare, in pago Laudunensi, ordinis Cisterciensis arctioris et sanctioris obseruantie prepositus, qui non solum uarias plurimorum Codicum lectiones a se excerptas ad nos misit, sed pene integros propria descriptos manu communicauit nobiscum. Insuper indices tum locorum sancte Scripture, tum rerum memorabilium et sententiarum copiosissimos in I tomum et in librum Sacramentorum contexuit; alios autem inceptos absoluere non permisit infirma ualetudo.

uII. Quos benefactores experti simus.---Magnam ueterum Codicum supellectilem nobis suppeditauerunt bibliothece nostre, et alie plurime, presertim Parisienses, Regia, Colbertina, uictorina, Telleriana. Mss. bibliothece regie copiam habuimus fauente illustrissimo  abbate de Louuois eiusdem prefecto, qui illustrissimi patrui archiepiscopi ducisque Rhemensis uestigiis insistens, erga litteratos omnes propensum se beneficumque probat. Colbertina semper nobis patuit iussu et benignitate illustrissimi Rothomagensis archiepiscopi, cui multa alia nos debere ultro confitemur. Codices nobis indicarunt et officiosissime subministrarunt in regia bibliotheca cl. uiri Clementius et Boiuinius; in Colbertina Baluzius, et qui ipsi successit in huius bibliothece prefectura Quercetanus.

uII. Quid hac in Editione a nobis prestitum.---Tanta ueterum librorum copia ditati, accedentibus etiam uetustioribus Editionibus, nichil antiquius  habuimus, ad Augustini mentem, quam Gregorii Magni sensus et ipsamet uerba ab omni aut librariorum interpolatione, et allucinatione, aut typographorum corruptelis repurgata representare. Ubi tamen a prius receptis lectionibus recedere nos cegit Mss. consensus fere unanimis  lectiones reiectas in breuibus notis subiecimus, et mss. Codices a quibus reprobantur, indicauimus. Quandoque nulla in textu mutatione facta, uarias lectiones infra columnas ascripsimus. Sic restitutum magno labore, maiorique fide Gregorium Magnum tibi offerimus, pie ac Christiane lector. Si enim hoc  titulo insigniendum putauit suas Gregorianas uindicias Thomas Iamesius, etsi uix centesimam factarum a nobis restitutionum partem contineant; quam potiori iure nouissime huic Editioni debetur.

Preter notas quibus aut uarie lectiones exhibentur, aut restitutionum factarum redditur ratio, alias attexuimus ad loca illustranda, sed breues, ne plus onerare textum, quam ornare uideremur. In Dialogos tamen, in Epistolas, et in librum Sacramentorum ampliores, aut elucubrauimus, aut ab aliis iam elucubratas collegimus. Qua ratione ita factum admonere non pretermisimus in prefationibus ad singula sanctissimi Doctoris opera preuiis. Nunc uero quo ordine illa fuerunt a nobis disposita docendum.

uIII. Totius operis distributio in quatuor tomos---Sancti Gregorii Magni opera quatuor in tomos distribuimus [* 1Kb] . Priori tomo continentur Exegetica in sacram Scripturam; scilicet Moralium in Iob libri triginta quinque. Homiliarum in Ezechielem prophetam libri duo, et totidem Homiliarum in Euangelia. His quidem Exegeticis accenseri potuissent Commentarius in librum I Regum, Expositiones in Cantica, et in septem Psalmos penitentiales. At prior tomus tot complecti minime poterat; insuperque commemorate elucubrationes non sunt ita genuina sancti Gregorii opera, ut omnis interpolationis expertes sint, uti suo dicemus loco .

Secundus tomus continet cetera sancti Gregorii indubitata et germana opera; siue ad historiam, siue ad ecclesiasticam spectent disciplinam; scilicet librum Regule Pastoralis, quatuor Dialogorum libros, et Registrum Epistolarum, cui breuem subiecimus appendicem, et multiplices indices. De additis huic Registro multis Epistolis, eiusdemque ordine restituto legenda sunt que pro hac restitutione attulimus argumenta.

Tertius tomus bipartitus, priori parte exhibet librum Sacramentorum, Antiphonarium, et cetera Liturgica, cum eruditissimarum D. Hugonis Menardi notarum et obseruationum accessione, qua ditandam hanc nouam Gregorianorum operum Editionem iudicauimus. Eiusdem tomi pars altera complectitur Commentarium in lib. I Regum, Expositionem in Cantica canticorum magna ex parte auctam, aliam in septem Psalmos Expositionem, et Concordiam quorumdam sacre Scripture testimoniorum.

Quartus tomus etiam duas in partes diuisus, priori parte continet sancti Gregorii uitam, tum a Paulo Warnefridi, tum a Ioanne Diacono scriptam, et eam quam ex Gregorianis presertim scriptis recens adornauimus. Secunda parte comprehenditur genuinus Paterius, qualis habetur in quamplurimis optime note Codicibus mss. et Alulfi Tornacensis monachi Expositio in Nouum Testamentum ex Gregorianis sententiis, que Paterii nomen in superioribus Editis immerito prefert.

IX. uarie sententiarum excerptiones ex S. Gregorii scriptis.---De aliis huiusmodi collectionibus excudendis minime curandum censuimus, maxime quia toties repetite sancti  Gregorii sententie a uariis collectoribus consarcinate, et contexte tedio forent. Et sane omnium uice esse possunt indices locorum sacre Scripture locupletissimi a nobis adiecti [* 1Kb] . Ceterorum qui colligendis post Paterium sancti Gregorii testimoniis insudarunt, celeberrimus est Taio Cesaraugust. episcopus, qui Romam ad querendos Moralium libros uenisse dicitur sub Martino papa I. Hic excerpsit ex beati Gregorii libris Sententiarum libros quinque, seruatis ipsius sancti Doctoris uerbis, paucis, ubi ea deerant, ex sancto Augustino suppletis. Exstant inter bibliothece Thuanee mss. Codices. Prefationem huius operis ad Quiricum Barcinonensem una cum huius episcopi responso edidit noster Mabillonius Analectorum tom. II. Eiusdem epistolam ad Eugenium Toletanum episcopum, ex Codice bibliothece Colbertine inseruit uir cl. Steph. Baluzius Miscellaneorum tomo Iu.

X. Utrum S. Doctor quatuor Euangelia explanarit, et de Samsone scripserit.---Ioannes Trithemius in Ecclesiasticorum Scriptorum Catalogo inter Gregoriana opera recenset breuem quatuor Euangeliorum Explanationem que ab his uerbis incipit: Mattheus sicut in ordine. Huius meminisse uidetur Honorius Augustodunensis, dum ait sanctum Gregorium totum textum quatuor Euangeliorum, sermocinando populo exposuisse . Explanationis laudate duos mss. Codices inuenimus annorum circiter CM, unum in bibliotheca regia elegantissime descriptum, alterum in bibliotheca Bigotiana apud Rothomagum cum hoc titulo: Incipit Expositio secundum Mattheum . . . . . . a sancto Gregorio . . . . . . urbis Rome . . . Mattheus sicut in ordine primus, etc. uerum stylus qui corruptissimus est, Gregorianum non redolet, satisque probat orationis series lucubrationem hanc sancti Gregorii operibus non esse annumerandam.

Explicationem aliquam de Samsonis factis allegoricam polliceri uidetur sanctissimus Doctor hec ad uenantium Panormitanum Patricium scribens: uultis ergo ut quedam de Samsonis factis allegorice disserantur; sed tanta mihi debilitas corporis accidit, ut si qua subire ualuerim, exercere animus non assurgat. Bono autem desiderio uestro congaudeo; quia dum expositionem sacrorum uerborum cupitis, quam stricte ipsum auctorem eorumdem uerborum queritis, demonstratis. Si igitur uires salutis recepero, auctore omnipotente Domino uestris desideriis parebo . At nunquam Gregorio liberum fuisse huic operi uacare, ob continuos quatuor extremorum uite annorum morbos, pene constat.

Quid de Penitentiali eius nomen preferente sentiendum.---De Penitentiali sancti Gregorii pape urbis Rome nomen ferente, quod Iamesius ait exstare in uetustissimo libro bibliothece publice Oxoniensis , nichil alibi a nobis repertum: quapropter illud hoc loco indicasse nobis satis sit. Nunc in expendenda sancti Gregorii doctrina paulo diutius immorandum; ostendendumque hereticos fere omnes, tum ueteres, tum nouos ab eo fuisse debellatos.

XI. Doctrina S. Gregorii contra Manicheos, Arianos, Nestorianos et Eutychianos, Pelagianos.---Manichei peruersum dogma, qui duo esse principia mentiens, a Deo spiritum, a Satana uero carnem conditam asserere conatur, ita destruit, lib. IX Moral., num. 74. Sanctus, inquit, uir prophetici gratia spiritus plenus, longe post uentura considerat, et errorum genimina preuidens calcat, dicens: Manus tue plasmauerunt me, et fecerunt me totum in circuitu . Qui enim et plasmatum se, et factum totum in circuitu a Deo asserit, tenebrarum genti nec in spiritu suo aliquid nec in carne derelinquit; nam plasmatum se propter internam imaginem retulit: factum uero totum in circuitu, in eo quod ex carnis constat indumento, memorauit.

Arii Filium Dei factum docentis impietatem refellit, l. XXXII Moral., num. 51, ex Iob asserente Behemoth primum angelum a Deo conditum esse principium uiarum eius . Superest ergo, inquit sanctus Doctor, ut Arius, aut non factum Filium predicet, aut eum post Behemoth conditum stultus putet.

Incarnationis mysterium optime explicatur hom. 38 in Euangelia, num. 3; et Nestorius Eutychesque confutantur, lib. I in Ezechielem, hom. 8, n. 24 et 25. In homilia sequenti, num. 2, diuine gratie necessitas, ut bonum et uelimus et perficiamus, astruitur aduersus Pelagium et Celestium. Docetur mala nobis, bona autem Deo nobisque tribuenda. Explicatur  denique quomodo preueniat gratia, subsequatur uoluntas. Sed in his, inquit, considerandum, quia sic bona nostra, si omnipotentis Dei dona sunt, ut in eis aliquid nostrum non sit, cur nos quasi pro meritis eternam retributionem querimus? Si autem ita nostra sunt, ut dona Dei omnipotentis non sint, cur ex eis omnipotenti Deo gratias agimus? Sed sciendum est quia mala nostra solummodo nostra sunt; bona autem nostra, et omnipotentis Dei sunt, et nostra; quia ipse aspirando nos preuenit ut uelimus, qui adiuuando prosequitur, ne inaniter uelimus, sed possimus implere que uolumus. Preueniente ergo gratia, et bona uoluntate subsequente, hoc quod omnipotentis Dei donum est, fit meritum nostrum. Quod bene Paulus breui sententia explicat, dicens: Plus illis omnibus laboraui. Qui ne sue uideretur uirtuti tribuisse quod fecerat, adiunxit: Non autem ego, sed gratia Dei mecum. Quia enim celesti dono preuentus est, quasi alienum se a bono suo opere agnouit, dicens: Non autem ego. Sed quia preueniens gratia liberum in eo arbitrium fecerat in bonum, quo libero arbitrio eamdem gratiam est subsecutus in opere, adiunxit: Sed gratia Dei mecum. Ac si diceret: In bono opere laboraui, non ego, sed et ego. In hoc enim quod solo Domini dono preuentus sum, non ego: in eo autem quod donum uoluntate subsecutus, et ego. His igitur breuiter contra Pelagium et Celestium dictis, ad exponendi ordinem redeamus.

De peccato originali in omnem naturam humanam sese diffundente, cuius tamen expers Christus, lege lib. XuIII Moral., num. 84, et hom. 8, lib. I in Ezechielem, num. 21. De pena huic peccato etiam in infantibus debita consulenda prefatio libri Iu Moral., c. 3, et lib. IX num. 32.

Predestinationem gratuitam docet liber XXu eorumdem Moral., num. 32.

XII. Quid senserit S. Gregorius de beatitudine sanctorum post mortem.---Beatitudo sanctorum statim post mortem asseritur in prefat. ad libros Moral., n. 20, ex Apocal. uI, 11: Et date-sunt illis singule stole albe, etc., que sic exponit sanctus Doctor: Ante resurrectionem quippe stolas singulas accepisse dicti sunt, quia sola adhuc mentis beatitudine perfruuntur. Binas ergo accepturi sunt, quando cum animarum perfecto gaudio, etiam corporum incorruptione uestientur. uide quoque lib. IX, n. 17; lib. XXXu, n. 25; et lib. Iu Dial., c. 25. De cultu et inuocatione sanctorum, hec legimus, lib. XuI Moral., n. 64: Hi itaque qui de nullo suo opere confidunt, ad sanctorum Martyrum protectionem currunt, atque ad sacra eorum corpora fletibus insistunt, promereri se ueniam, eis intercedentibus, deprecantur. Lege quoque hom. 32 in Euang., n. 6 et seq., necnon lib. II Dialog., c. ultimo.

De igne purgatorio.---De igne purgatorio, cui addicendi sunt etiam iusti nondum ab omni peccati labe mundati, lege Dialog. l. Iu, cap. 25, ex quo etiam luculenter confirmantur que de sanctorum felicitate statim post mortem premisimus. Hoc loco querit Petrus: Si ante restitutionem corporis recipiantur in celo anime iustorum. Et respondet sanctissimus Magister: Hoc neque de omnibus iustis fateri possumus, neque de omnibus negare. Nam sunt quorumdam iustorum anime, que a celesti regno quibusdam adhuc mansionibus differuntur. In quo dilationis damno quid aliud innuitur, nisi quod de perfecta iustitia aliquid minus habuerunt? Et tamen luce clarius constat quia perfectorum anime, mox ut huius carnis claustra exierint, in celestis regni sedibus recipiuntur. Ac cap. 39, interroganti discipulo, An post mortem purgatorius ignis sit, respondet sanctus Doctor, pro quibusdam leuibus culpis tergendis esse ante iudicium purgatorium ignem; quod infra diserte probat. Denique, cap. 55, ait: Si culpe post mortem insolubiles non sunt, multorum solet animas etiam post mortem sacra oblatio hostie salutaris adiuuare; ita ut hanc nonnunquam ipse defunctorum anime expetere uideantur.

De penarum reprobis debitarum duratione.---Aeternas fore penas reproborum docemur, lib. XXXIu Moral., n. 34; sed presertim l. Iu Dial., c. 44.

Qua ratione Deus hac in uita uideri possit a Sanctis.---Libro XuIII Moral., n. 88, expendit Gregorius, utrum sancti, quandiu mortaliter uiuunt, Deum uidere possint; decernitque uidere tantum posse per quasdam imagines, et non in propria natura. At numero 89, nonnullos ab hac excipit lege, his uerbis: Sin uero a quibusdam potest in hac adhuc corruptibili carne uiuentibus, sed tamen inestimabili uirtute crescentibus, quodam contemplationis acumine eterna Dei claritas uideri; hoc quoque a beati Iob sententia non abhorret, qui ait : Abscondita est ab oculis omnium uiuentium; quoniam quisquis sapientiam,  que Deus est, uidet, huic uite funditus moritur, ne iam eius amore teneatur. Nullus quippe eam uidit, qui adhuc carnaliter uiuit; quia nemo potest Deum simul amplecti et seculum. Qui enim Deum uidet, eo ipso moritur, quo uel intentione cordis, uel effectu operis ab huius uite delectationibus tota mente separatur. Unde adhuc ad eumdem quoque Moysen dicitur : Non enim uidebit me homo, et uiuet. Ac si aperte diceretur: Nullus unquam Deum spiritaliter uidet, et mundo carnaliter uiuit. Unde Paulus quoque apostolus, qui adhuc Dei inuisibilia, sicut ipse testatur , ex parte cognouerat, iam huic mundo totum se mortuum esse perhibebat, dicens : Mihi mundus crucifixus est, et ego mundo. Hec idcirco obseruauimus, ut palam fiat doctrinam hic assertam haud pugnare cum opinione in scholis satis recepta, Moysen, sanctum Paulum, et sanctum Benedictum diuine essentie uisione potitos esse; quod, quantum ad sanctum Benedictum spectat, eruitur ex lib. II Dialog., c. 35.

XIII. Doctrina Eucaristie aduersus nouos hereticos asserta ex sancto Gregorio, presertim de noue legis sacrificio et presentia reali Christi in Eucaristia.---Omnes fidei articulos, de quibus nobis est cum Lutheranis, et Caluinistis, aliisque nouis hereticis controuersia, ex sancto Gregorio sigillatim probatos et assertos legere licet in  Confessione Gregoriana, auctore Theodoro Petreïo Campensi Coloniensis Carthusie alumno. Quid luculentius hoc Dialogorum testimonio lib. Iu, c. 58, ad probandum, tum incruentum noue legis sacrificium, tum realem corporis et sanguinis Iesu Christi presentiam in Eucaristia: Debemus itaque presens seculum uel quia iam conspicimus defluxisse, tota mente contemnere, quotidiana Deo lacrymarum sacrificia, quotidianas carnis eius et sanguinis hostias immolare. Hec namque singulariter uictima ab eterno interitu animam saluat, que illam nobis mortem Unigeniti per mysterium reparat; qui licet resurgens a mortuis iam non moritur, et mors ei ultra non dominabitur; tamen in semetipso immortaliter atque incorruptibiliter uiuens, pro nobis iterum in hoc mysterio sacre oblationis immolatur. Eius quippe ibi corpus sumitur, eius caro in populi salutem partitur, eius sanguis non iam in manus infidelium, sed in ora fidelium funditur. Hinc ergo pensemus, quale sit pro nobis hoc sacrificium, quod pro absolutione nostra passionem Unigeniti Filii semper imitatur. Quis enim fidelium habere dubium possit, in ipsa immolationis hora ad sacerdotis uocem celos aperiri, in illo Iesu Christi mysterio angelorum choros adesse, summis ima sociari, terrena celestibus iungi, unumque ex uisibilibus atque inuisibilibus fieri?

De confessionis absolutionisque sacerdotalis necessitate, et de Ecclesie auctoritate.---Confessionis et absolutionis sacerdotalis necessitas probari potest multis ex locis, maxime ex lib. XXII Moral., n. 31, et hom. 26 in Euang., n. 4, 5, 6, ubi sub schemate Lazari ex mortuis a Christo reuocati, et ab eius apostolis soluti, explicatur peccatoris per confessionem peccatorum e sepulcro prodeuntis resurrectio et solutio. Lazaro ergo dicitur, ueni foras: ac si aperte cuilibet mortuo in culpa diceretur: Cur reatum tuum intra conscientiam abscondis? Foras iam per confessionem egredere, qui apud te interius per negationem lates. ueniat itaque foras mortuus, id est culpam confiteatur peccator. uenientem uero foras soluant discipuli; ut Pastores Ecclesie ei penam debeant amouere, quam meruit, qui non erubuit confiteri quod fecit. Hec de solutionis ordine breuiter dixerim, ut sub magno moderamine pastores Ecclesie uel soluere studeant, uel ligare.

Omnes contra catholicam fidem errores aut iam exortos, aut in posterum orituros simul oppressit sanctus Doctor supremam Ecclesie auctoritatem in conciliis ecumenicis astruendo in epistola sua synodica ad patriarchas : Quia, inquit, corde creditur ad iustitiam, ore autem confessio fit ad salutem, sicut sancti Euangelii quatuor libros, sic quatuor concilia suscipere et uenerari me fateor. Nicenum scilicet, in quo peruersum Arii dogma destruitur; Constantinopolitanum quoque, in quo Eunomii et Macedonii error conuincitur; Ephesinum etiam primum, in quo Nestorii impietas iudicatur; Chalcedonense uero, in quo Eutychis, Dioscorique prauitas reprobatur; tota deuotione complector, integerrima approbatione custodio; quia in his uelut in quadrato lapide, sancte fidei structura consurgit; et cuiuslibet uite atque actionis existat, quisquis eorum soliditatem non tenet, etiam si lapis esse  cernitur, tamen extra edificium iacet. Quintum quoque concilium pariter ueneror, in quo et epistola, que Ibe dicitur, erroris plena, reprobatur. Theodorus personam Mediatoris Dei et hominum in duabus subsistentiis separans, ad impietatis perfidiam cecidisse conuincitur. Scripta quoque Theodoriti, per que beati Cyrilli fides reprehenditur, ausu dementie prolata refutantur. Cunctas uero quas prefata ueneranda concilia personas respuunt, respuo; quas uenerantur, amplector; quia dum uniuersali sunt consensu constituta, se et non illa destruit, quisquis presumit aut soluere quos religant, aut ligare quos soluunt. Quisquis ergo aliud sapit, anathema sit. Quisquis uero predictarum synodorum fidem tenet, pax ei sit a Deo Patre, etc.

Hic uides parem auctoritatem quinto concilio tribui ac quatuor prioribus, aliudque sapienti dici anathema. Quapropter quando mitius egit sanctus Gregorius cum Theodelinda Langobardorum regina, et cum nonnullis qui synodi huius auctoritati in trium capitulorum damnatione obtemperare detrectabant, uti diximus in ipsius uita, nec eos pro schismaticis habuit, usus est prudenti quadam economia; forte quod eos ignorantia laborare potius quam praua aliqua uoluntate nouerat. Cumque doceri non refugerint, sperabat futurum ut resipiscerent. Hoc modo intellectum uolumus quidquid alibi diximus de sancti Gregorii tolerantia erga eos qui cum a sancte sedis communione non recessissent, nondum tamen, ut tria condemnarent capitula potuerant adduci.

XIu. Quietistarum error ex Gregorio exploditur.---De puriori morum doctrina in omnibus Gregorianis operibus tradita, disserere superfluum foret. Certe omnes ethices Christiane magistros longo post se interuallo Gregorium reliquisse nemo fere dissentit. Libro XXII Moral., n. 35, emendauimus grauem errorem, qui ex Edit. Basileensi 1514 in alias omnes posteriores irrepserat inuitis manuscriptis Codicibus. Legebatur enim prius: A cunctis quippe externis motibus eamdem intentionem suam, quasi quemdam secretissimum secessum petit, ibique incommutabiliter inherens, et mutabilia cuncta transcendens, ipsa iam tranquillitate quietis sue in mundo extra mundum est. Hec quam fauerent Quietistis, imo et Caluinistis gratie inamissibilitatem tuentibus nemo non uidet. Sed pro incommutabiliter, legendum incommutabili, ut in nota ad hunc locum probauimus. Aliunde uero constat ad mentem sancti Doctoris contemplationis gratiam diuturnam non esse, sed raptim concedi. Qua de re lege l. u Moral., num. 52, 57, 58, 60; et lib. uIII, n. 49 et 50. Libro 23, n. 43, mire explicantur pie anime conatus ad Deum contendentis, at relabentis ad se: Unde aliquando ad quamdam inusitatam dulcedinem interni saporis admittitur, ac raptim aliquo modo ardenti spiritu afflata renouatur; tantoque magis inhiat, quanto magis quod amet degustat. Atque hoc intra se appetit, quod sibi dulce intrinsecus sentit; quia uidelicet eius amore dulcedinis sibi coram se uiluit; et postquam hanc utcunque percipere potuit, quid sine illa dudum fuisset inuenit. Cui inherere conatur, sed ab eius fortitudine, sua adhuc infirmitate repellitur; et quia eius munditiam contemplare non ualet, flere dulce habet, sibique ad se cadenti infirmitatis sue lacrymas sternere. Neque enim mentis oculum potest in id quod intra se raptim conspexerit, figere; quia ipso uetustatis sue usu deorsum ire compellitur. Inter hec anhelat, estuat, super se ire conatur; sed ad familiares tenebras suas uicta fatigatione relabitur  .

Quod spectat ad gratie amissibilitatem, ipsam diserte docet sanctus Gregorius, l. XIu Moralium, num. 42, ubi explicat hunc uersum Iob: Spoliauit me gloria mea, et abstulit coronam de capite meo .

Xu. Num S. Doctor Angelos esse corporeos asseruerit.---Nunc quoniam uisum est nonnullis sanctum Gregorium a communi Ecclesie doctrina parumper deflexisse, angelos corporeos asserendo, et negando Machabeorum libros esse canonicos, de his duobus capitibus paulo morosius inquirendum.

Legimus lib. II Moral., n. 3, angelicos quidem spiritus comparatione nostrorum corporum spiritus esse; sed comparatione summi et incircumscripti spiritus, corpus. Quibus uerbis, etsi natura nostris corporibus subtilior, corporea tamen angelis tribui uidetur. At praue huic opinioni paulo infra occurritur, scilicet n. 8, ubi angeli mali nulla carnea natura uestiri asseruntur; sed maxime ex lib. Iu Dial., c. 29, soluitur omnis questionis nodus. Hic sanctus  Gregorius Petrum discipulum interrogat: Dic, queso te, apostatas spiritus a celesti gloria deiectos, esse corporeos, an incorporeos suspicaris? Respondet uero Petrus: Quis sanum sapiens, esse spiritus corporeos dixerit? Replicat sanctus Doctor: Si igitur diabolus eiusque angeli, cum sint incorporei, corporeo sint igne cruciandi, quid mirum si anime, et antequam recipiant corpora, possint corporea sentire tormenta? Ad libros Machabeorum ueniamus.

XuI. Num libros Machabeorum negauerit esse canonicos.---Sanctus Gregorius, l. XIX Moral., n. 34, laudaturus hos libros ita prefatur: De qua re non inordinate agimus, si ex libris licet non canonicis, sed tamen ad edificationem Ecclesie editis testimonium proferamus. Hec nobis obiecit Petrus Molineus in libello quodam sancti Leonis I et sancti Gregorii Magni uitam Gallico idiomate compendiose scriptam complectente , in quo ludicre sane conatur probare concordiam doctrine Gregoriane cum Caluiniana. De libris tamen Machabeorum ex prolatis uerbis nonnichil difficultatis exsurgit quam ut soluamus,

Obseruandum 1o libros illos longe ante sancti Gregorii tempora in Ecclesia Latina saltem pro canonicis fuisse habitos. Nam hoc nomine recipiuntur a concilio Carthag. III, can. 47; ab Innocentio I, in epistola ad Exuperium Tolosanum; Augustino l. II de Doctrina Christ., c. 8, lib. de Cura pro mortuis, c. 1, et l. XuIII de Ciuit. Dei, c. 36; Cassiodoro l. II de Instit., c. 6, qui libris illis locum dat inter hagiographa; et aliis. De Gelasiano decreto illos recipiente inter canonicas Scripturas tacemus quod illud reiiciant ex heterodoxis Pearsonius, Guillelmus Caue, et alii critici, cum quibus nunc decertare non est opere pretium.

Obseruandum, 2o duplicem esse librorum sacrorum canonem; unum Iudeorum, alterum Christiane Ecclesie. Prior nullus alios quam qui Hebraice scripti sunt recipit; alter longe amplior est, admittitque preter Nouum Testamentum, plurimos ad uetus Testamentum pertinentes, qui Grece tantum exstant. Distinctionem hanc agnoscit Augustinus, dum de his libris loquens addit: In quibus sunt Machabeorum libri, quos non Iudei, sed Ecclesia pro canonicis habet. Itaque uix dubitare licet sanctum Gregorium sancti Augustini doctrine adherentem, aliasque memorem Catalogorum librorum sacre Scripture a suis maioribus conditorum, negasse Machabeorum Libros esse tantum in canone Iudeorum, non uero Christianorum. Qua in re secutus est Origenem et sanctum Hieronymum, qui cum ad doctorum Hebreorum mentem de his loquuntur libris, eos expungunt ex canone. Alibi tamen eos tanquam sacros laudant non semel, Ecclesie, non uero Synagoge canonem secuti .

Insulse idem Molineus ignorantie arguit sanctum Gregorium , quando nominum quorumdam siue Hebraicorum, siue Grecorum sensus afferens, dixit Lazarum, quod idem est ac Elzearus, aut Eleazarus, significare adiutum; Iob, dolores, aut dolentem; Cherub, plenitudinem aut multitudinem scientie, eleos  misericordiam. Sed in his Molinei cauillationibus refellendis frustra tempus tereremus.

XuII. Eiusdem sententia de uicino iudicii die expenditur.---Sancti Gregorii sententia de die iudicii, quem proximum prenuntiauit, nunc expendenda. Sane communis fuit ueterum Christianorum persuasio, mundi finem imminere. Tertullianus existimauit cadente imperio Romano, mundum quoque periturum, ut obseruauit Franciscus Balduinus in annotationibus ad Optatum, lib. III de schismate Donatist., c. 3. Sulpicius Seuerus, l. de uita beati Martini, n. 24, hec refert a sancto Martino ad diabolum dicta: Si tu ipse, o miserabilis, ab hominum insectatione desisteres, et te factorum tuorum uel hoc tempore, cum dies iudicii in proximo est, peniteret, etc. Sanctus Leo diserte ait iudicii diem, etsi occultus sit, non dubitari esse uicinum . Quidni uero ita loquantur sancti Patres, cum apostolorum princeps dicat: Omnium finis appropinquauit?  Et Ioannes: Filioli, nouissima hora est ; quod etiam postea repetitur. Fortasse ita loquentes uiri sancti, ad illud Psaltis regii attendebant: Mille anni ante oculos tuos tanquam dies hesterna que preteriit . Si uero, ut docet sanctus Gregorius  Dial. l. II, c. 35, uidenti Creatorem, qui immensitate gaudet, augusta est omnis creatura, unde non mirum orbem uniuersum in uno solis radio sancti Benedicti oculis subiectum fuisse; cur non eadem ratione dicamus contemplantibus Dei eternitatem breue esse omne tempus, etsi multa etiam annorum millia complectatur?

XuIII. Quibus S. Scripture uersionibus usus sit.---Quandoquidem sanctus Gregorius in citanda sacra Scriptura est assiduus, non abs re erit ostendere qua usus sit potissimum uersione. In fine epistole ad Leandrum ita loquitur: Nouam uero translationem dissero, sed cum probationis causalexigit, nunc nouam, nunc ueterem per testimonia assumo, etc. Per antiquam, intelligit uersionem factam ex Greco septuaginta Interpretum; per nouam significat factam ab Hieronymo ex ipso Hebreo. Hanc autem uetustiori preferre uidetur l. XX Moral., num., 62: Longe ab hac sententia uetus translatio dissonat, quia quod in hac de Deo dicitur, hoc in illa de aduersariis ac persecutoribus memoratur. Sed tamen quia hec noua translatio ex Hebreo nobis Arabicoque eloquio cuncta uerius transfudisse perhibetur, credendum est quidquid in ea dicitur; et oportet ut uerba illius nostra expositio subtiliter rimetur Eamdem prefert Isidorus, lib. uI Etymolog., c. 5. Presbyter, inquit, Hieronymus trium linguarum peritissimus ex Hebreo in Latinum eloquium diuinas Scripturas conuertit . . . . cuius interpretatio merito ceteris anteponitur. Et lib. I de Officiis diu., c. 12: De Hebreo . . . . sacras Scripturas conuertit, cuius editione generaliter omnes Ecclesie usquequaque utuntur, eo quod est ueracior in sententiis, et clarior in uerbis.

XIX De eius stylo et ratione scribendi.---De sancti Gregorii stylo rationeque scribendi sufficit legere que diximus in prefat. ad Comment. in Lib. I Reg., a numero 5 ad 9. Familiare quidem est ei uerba, ut aiunt grammatici, deponentia, in passiua significatione accipere, ut metior, tom. I, col. 1408 c, col. 1409 d, 1410 d; uenerari, col. 561 d, et 623 c; persequi, col. 459 a: imitari, col. 1338. Ipse de se summa semper cum animi demissione sentiens, ait in fine epistole ad Leandrum libris Moralium premisse: Non barbarismi confusionem deuito, situs motusque et prepositionum casus seruare contemno; quia indignum uehementer existimo ut uerba celestis oraculi restringam sub regulis Donati. Et uero illustrissimus Huetius, lib. de optimo genere interpretandi, n. 42, ostendit quantum sacri interpretes neglexerint accuratum dicendi genus et Grammatice leges. Sulpicius Seuerus, iure uocatus Sallustius Christianus propter facundiam, de se ita loquitur in prefat. ad uitam sancti Martini: Quia nefas putarem tanti uiri latere uirtutes, apud me ipse didici ut de solecismis non erubescerem, quia nec magnam istarum unquam rerum scientiam contigissem. Neque tamen omnia que grammatice legibus contraria uidentur in sancti Gregorii scriptis, continuo pro solecismis aut barbarismis habenda. Notum est omnibus linguas ab usu pendere. Itaque cum tempore Gregorii Magni quedam uoces nunc obsolete, quedam loquendi formule nostre syntaxi contrarie, que ad purioris Latinitatis regulas exacta est, inualuissent, et usu fuissent recepte, minime uituperandus est aut contemnendus quod has uoces et formulas adhibuerit. Tempore Terentii ipsus pro ipse, scibo pro sciam, face pro fac dicebatur, quas uoces nemo damnabit in hoc peta, etsi nunc minime probarentur. Apud eumdem in Adelphii act. u, scena Iu, legitur: Nunc exacta etate, hoc fructi pro labore ab iis fero, odium; pro hoc fructus. Hilarius, quem sanctus Hieronymus propter facundiam laudat, ut intelligere licet ex eius testimoniis Hilarii uite in noua eius operum Editione subiectis, Hilarius, inquam, sepissime usurpat loquendi modos ab hodiernis prorsus dissitos. Sic. lib. uII de Trin., n. 27: Non enim, inquit, ex compositis atque inanimis Deus, qui uita est, subsistit, neque qui uirtus est, ex infirmibus continetur.

Nunc, priusquam ulterius progrediamur, paulisper sistamus gradum et ex aliorum erratis, que supra notare coacti sumus, quantum errandi quoque periculum nobis immineat, intelligentes, omnium in quibus labi forsitan et errare continget, quod humane est infirmitatis, ueniam per antecessum deprecemur, mereamurque; quidquid a nobis est dictum, statim emendandum iudicio sancte sedis Ecclesieque ultro subiiciendo.





PATROLOGIAE EDITORIS MONITUM.

Priusquam operi manum admoueremus, mens erat ita sancti Mauri discipulorum uestigiis herere, ut in utraque editione tomus tomo responderet. Cum uero, re attentius perpensa, animaduertissemus, hoc fieri non posse, nisi solitus quaternionum numerus in singulis tomis ultra modum amplificaretur, et aliunde, uarias S. Gregorii uitas a Benedictinis in ultimum tomum relegatas, meliori iure in fronte omnium operum collocandas esse, quinque tomos ex quatuor Benedictinis confecimus, materiarum ordinem aliquatenus uariantes. Nouerit itaque lector, in primo editionis nostre tomo contineri partem circiter mediam primi Benedictini, ab initio scilicet ad librum Moralium decimum septimum, premissis S. Gregorii uitis: in secundo autem tomo alteram haberi primi tomi Benedictini medietatem. Tomus Benedictinorum secundus nostre recensionis tertio respondet. Quartus noster coalescit ex prima parte tertii Benedictini, que est liturgica, nonnullisque opera nostra superadditis liturgie monumentis. In quinto demum tomo commentaria in Scripturas, quibus tertius et quartus Benedictinorum absoluebantur, uno tenore representabimus.



[uITA S. GREGORII MAGNI.]





DE TRIPLICI uITA SEU HISTORIA S. GREGORII MAGNI HIC EXHIBITA, PRAEFATIO.

I. Triplicem hic representamus Gregorii Magni uitam: primam compendiose descriptam, quam Paulo Diacono Casinensi monacho debemus; secundam, sanctissimi pontificis preclare gesta fusiori stylo complectentem, cuius auctor Ioannes Diaconus, monasterii quoque Casinensis alumnus. Quasi enim pro acceptis tot beneficiis gratum se ostendere uoluisset mons hic sacer, sancti Gregorii scriptis mire celebratus , ac laudes laudibus rependere, non satis habuit ad ipsius historiam posteris consignandam unum suppeditare scriptorem, sed alterum addidit et quidem diligentissimum historicum. Utrique uite post allata plurima ueterum testimonia de sancto Gregorio, subiecimus tertiam, quam ex ipsius presertim operibus eruimus et adornauimus. De priori uita contractiori, et de ipsius auctore prius est dicendum, et consequenter de aliis.

II. Hanc breuiorem uitam eodem anno, scilicet 1668, ediderunt Bollandus in secundo mensis Martii tomo, et noster Mabillonius in Act. sanctorum ord. sancti Benedicti, seculo I. Eamdem postea sanctissimi Doctoris operibus prefixit Petrus Gussanuilleus anno 1675. Quo uero Codice sit usus, indicare minime curauit. Certe plurimum discrepat a duabus prioribus hec Editio, siue id exemplaris manu descripti uitio contigerit, siue Editor pro libito multa mutauerit, et ab obsoletis, que hoc in opusculo frequenter occurrunt, uocibus consulto abstinuerit.

De Editione a Bollando eiusque sociis adornata audiendi sunt ipsi in commentario preuio de sancto Gregorio, § 2: Primo loco uitam post eius obitum scriptam damus ab auctore synchrono sed anonymo. Ita enim numero 26  asserit: Post obitum eius narratum didicimus a fideli et religioso uiro, et huic nostro Patri familiarissimo scilicet  Paulo Diacono, quem constat non diu post obitum sancti Gregorii in uita permansisse . . . . Exstant hec Acta in quamplurimis Codicibus mss. eisque peruetustis quorum aliqui ad nostram bibliothecam spectant: habemus eadem etiam ex Mss. ecclesie Cathedralis sancti Audomari, et ecclesie Treuirensis sancti Martini; contulimusque cum duplici Codice regine Suecie signato num. 81 et 569. Item cum preclaro Codice monasterii Bonifontis in Gallia.

III. Mirum sane tot in Codicibus desiderari nomen Pauli Diaconi, germani scilicet huius uite scriptoris, ut mox probaturi et demonstraturi sumus. Felicius nostro cessit Mabillonio, qui his in Actis edendis tres Codices adhibens, Sangermanensem, Moissacensem, et Conchensem seu monasterii sancti Petri de Conchis; in hoc ultimo obseruauit, quod et ipsi uidimus, nostro Paulo ascribi hoc opusculum. Deinde incidimus in plurima alia exemplaria eiusdem auctoris nomen preferentia, scilicet Casinense, Ebroicense maioris Ecclesie, Lyrense, Beccense, Carthusiense [Maioris Carthusie], quibus accensendus Codex quem legerat Garetius, canonicus regularis, qui in tractatu de reali corporis et sanguinis Christi presentia in Eucaristia, edito anno 1562, aliqua ex his Actis, sub nomine Pauli Diaconi, ad propositum argumentum confirmandum adducit.

uerum etsi Pauli nomen in omnibus Codicibus dissimularetur et subticeretur, nichilominus aliunde constaret certissime non alium fetus huius parentem esse quam Paulum Diaconum. Sane meminit ipse in lib. III de gestis Langobardorum, cap. 25 uite sancti Gregorii a se descripte, his uerbis: Ideo de beato Gregorio plura dicere omittimus, quia iam ante aliquot annos eius uitam, Deo auxiliante, texuimus. Porro hanc eamdem esse quam pre manibus habemus, dubitare non licebit ipsam conferenti cum alia que, nemine diffitente, Ioannis est Diaconi. Hic cum esset monasterii Casinensis, in quo Paulus quoque militarat, alumnus et monachus, ac ipso tantum octoginta circiter annis iunior, non potuit ignorare que et qualia de sancto Gregorio a Paulo elucubrata fuerant. At lib. Iu, cap. 99, laudat Pauli opus, commemorato prius  honorificentissime ipsius nomine, allatisque ipsissimis eius uerbis que num. 30, leguntur. En luculentum Ioannis testimonium: Cuius nimirum uenerabile meritum quousque mundi huius orbita uoluitur, ut cum Paulo uiro disertissimo fatear, semper accipiet incrementum, quia ipsius sine dubio gratie ascribitur, uel quod Anglorum Ecclesia noua semper sobole fecundatur, uel quod illius doctrinis per orbem uniuersum multi per peccatum elongati ad Christi clementiam reuertuntur; uel quod boni quique ipsius suasionibus inflammati, celestem patriam desideranter inquirunt. Hec si attentius legissent doctissimi uiri, non premisissent huic uite: Auctore anonymo, sed synchrono.

Iu. At, inquies, quicunque sit huius uite scriptor, quedam de sancto Gregorio profert, que asseuerat sibi narrata ab eiusdem sanctissimi Patris familiarissimo, haud dubie a Petro Diacono ipsius Notario: Denique, inquit num. 28, a fideli et religioso uiro, et huic nostro Patri . . . . ualde familiarissimo, fideliter post obitum eius nobis narratum didicimus, etc. Proindeque uixit saltem ineunte seculo uII, superatque ad minimum integro seculo cum dimidio Paulum hunc Diaconum. Non dissimulandum his in uerbis explicandis nonnichil difficultatis occurrere. At cum plurima, eaque inuictissima suppetant aliunde que contrarium probent argumenta, dicendum uidetur Paulum Diaconum hic uti modo loquendi non insolenti, quando Scriptoris alicuius testimonium in medium adducimus; ut cum dicitur: Ab Augustino didici, nobis narrat Chrysostomus, aut quid simile. Preterea in Cod. Beluacensi, et in uetustiori Gemeticensi non legitur: nobis narratum, sed simpliciter, narratum; cuius uocule nobis reiectione difficultas omnis tollitur. At de his consule Mabillonium, tom. I Analect., pag. 319, ubi in hoc argumentum latius excurrit. Nunc de Paulo Diacono, quandoquidem ipsum huius uite scriptorem esse constat, opere pretium est pauca hoc loco addere.

u. Is gente Langobardus, patria Foroiuliensis  fuit, Aquileiensis Ecclesie Diaconus, et Desiderii ultimi Langobardorum regis notarius aut Cancellarius. Genus suum ipse describit lib. Iu de Gestis Langobardorum, c. 39. Patrem habuit Warnefridum, a quo Paulus Warnefridi cognominatus est. uicto rege Desiderio, Paulus inter nobiles captiuos a Carolo magno Francorum rege abductus fuit, apud quem  propter singularem prudentiam et eruditionem, magno aliquandiu in honore fuit. uerum cum arctioris amoris et fidei erga Desiderium suspectior esset, in Diomedeam insulam est deportatus, unde ad Arichim Beneuentanum principem Desiderii regis generum profugit; quo mortuo, monachum in Casinensi monasterio induit. Scripsit de Gestis Langobardorum libros sex, in quibus non raro sancti Gregorii meminit, sed presertim lib. III, cap. 25, testatur ipsius uitam a se iam contextam et elucubratam. Edidit preterea historie Miscelle libros uiginti quatuor, ex quibus, inquit uossius, lib. II de Hist. Lat., c. 30, primi undecim libri iidem sunt ac decem Eutropii; aliqua subinde de suo addidit Paulus, ut Adalberge Desiderii filie et Arichisi ducis uxori morem gereret. Exinde Eutropium continuat Paulus, cuius sunt quinque qui sequuntur libri; residui octo a Landulpho Sagace additi creduntur, ex Theophane presertim, uel potius ex Anastasio Bibliothecario Theophanis interprete. Cetera opera Pauli, siue que exstant, siue deperdita commemorat Guillelmus Caue in scriptorum Eccles. historie litterarie seculo uIII, ubi tamen labitur uir doctus, assignans quatuor libros de uita sancti Gregorii pape, quos dicit in lucem editos a Ioanne Mabillonio, seculo I Bened.

uI. Floruit Paulus seculo uIII labente. Quo presertim tempore uite sancti Gregorii scribende operam nauarit uix assignari potest; ipsum Rome tunc habitasse, inde manifestum est, quod semper de Roma loquens premittat pronomen demonstratiuum hec, hanc. Sic orditur suam historiam: Gregorius hac urbe Romana. Et paulo post, num. 2: Ut quamuis hic eo tempore potissimum florerent studia litterarum, nulli in urbe hac putaretur esse secundus. Num. 4, septimum  intra urbis huius muros instituit. Et sic deinceps constanter usque ad uoluminis umbilicum loquitur. Has quidem particulas expunxit Gussanuilleus, sed uitiose, cum in omnibus Mss. tum a Bollando et Mabillonio, tum a nobis post ipsos perlectis, qui sane sunt plurimi, reperiantur.

uII. Quid a nobis hac in Editione potissimum prestitum sit, paucis indicandum. Etsi de priorum Editorum fide nobis constaret, ne tamen officio nostro, et promisse diligentie ulla in re deessemus, hanc historiam denuo ad mss. Codices, presertim ad Conchensem, Beccensem, Beluacensem sancti Petri, duosque Gemeticenses, atque ad superiores Editiones contulimus, textumque scriptis in calce quibusdam notis illustrauimus, doctorum uirorum a quibus paucas mutuati sumus non dissimulato nomine. Hec sunt que de uita priori sancti Gregorii a nobis hic edita premittenda duximus. Nunc de secunda cuius auctor Ioannes Diaconus.

uIII. Ioannes ex monacho Casinensi Ecclesie Rom. Diaconus, post Paulum Warnefridi, de sancti Gregorii gestis quatuor libros elucubrauit, iubente Ioanne papa uIII, qui anno 872 sedere ceperat. Qua de re legenda eiusdem Ioannis Diaconi prefatio, ubi etiam de totius operis instituto et ordine preloquitur.

IX. Quanta autem fuerit huius uite sancti Gregorii auctoritas apud ueteres, docet Guitmundus Auersanus, episcopus, lib. 3 de Eucaristia. Eam uitam, inquit, tot sanctissimi doctissimique Romani pontifices, nullo hactenus dissonante, probauerunt, eorumque auctoritatem secute tot Ecclesie cuncto populo Christiano consonante nunc usque susceperunt.

X. Nonnulla tamen hoc in opere carpit eminentissimus cardinalis Baronius, 1o quod Felicem papam Iu sancti Gregorii atauum dicat libri I, cap. primo; 2o quod eiusdem libri c. 25 sanctissimum uirum a Benedicto papa Diaconum factum scripserit. Tertium est quod refert lib. II, cap. 44, de Traiani Augusti anima ex inferni penis a sancto Gregorio liberata. Quartum quod sancti Doctoris libros ab eius emulis igni traditos narret. Preterea Ioanni asserenti sanctum Gregorium factum monachum sancti Benedicti regulam obseruasse, et obseruandam in suo sancti Andree monasterio instituisse, non assentitur Baronius. De singulis dicemus in uita sanctissimi pontificis a nobis adornata.

XI. Ioanni nostro uitam sancti Clementis pape, uelitrensis episcopi nomine Gauderici hortatu scriptam, tribuit Guillelmus Caue in historia Litteraria Scriptorum Eccles. ex Sigeberto, quam ait periisse. Eiusdem esse dicitur commentarius seu expositio breuis in heptateuchum, asseruata in bibliotheca Sancti Germani a Pratis Parisiorum.

XII. Quod spectat ad sancti Gregorii uitam, de qua sola hic agendum, ipsam contulimus cum mss. Codd. Bigotiano, Uticensi sancti Ebrulphi, et Andegauensi. Consuluimus etiam Parisiensem ecclesie metropolitane, alterum Sancti Germani a Pratis, Turonensem sancti Martini, et uaticanos. Cum autem hec uita ex Gregorii scriptis potissimum collecta sit, et contexta presertim ex epistolis, que ex iis excerpta sunt a Ioanne Diacono in probatioribus Mss. inuestigare sategimus, et in omnibus consentire prorsus utrosque Codices obseruauimus, Registri uidelicet ac uite.

 XIII. Preter Pauli et Ioannis Diaconorum lucubrationes adiicienda duximus quedam selecta ueterum testimonia de sancto Gregorio. Nullas autem alias uitas ex integro scriptas inter antiqua monumenta reperire potuimus. Inter opera uenerabilis Bede recenset quidem Guillelmus Caue uitam sancti Gregorii quam ait manuscriptam exstare in bibliotheca collegii Mertonensis. Eius porro uisende desiderio accensi, rogauimus nostrum Mabillonium ut a uiro doctissimo Th. Gals amico suo in litteratos omnes benefico impetraret consuli laudatum Codicem, et cum Pauli opusculo de sancti Gregorii uita conferri. Non solum id prestitit uir officiosissimus, sed etiam ad nos misit excerpta quedam tum ex primis Ms. periodis: Gregorius hac urbe Romana Patre Gordiano, matre uero Siluia, etc., usque nulli in hac urbe putaretur secundus; tum ex fine totius operis ab his uerbis: hec breuiter de uita beati Gregorii dicta sunt, etc., usque sepultus uero est in ecclesia beati Petri apostoli ante secretarium, die Iu Iduum Martiarum. Prestante Domino nostro Iesu Christo qui cum Patre, etc. Et ex his clare intelleximus quod prius subodorabamur, hunc bibliothece Mertonensis Codicem nichil aliud quam Pauli lucubrationem exhibere. Hoc loco integram optimi uiri Thome Gals epistolam subiicere opere pretium duximus, que benefici eius in nos animi insigne est argumentum.

uiro optimo pientissimoque D. D. Ioanni Mabillonio Th. Gals S. P.

Tuas per Gannouium iucundissimas et expectatissimas accepi. Continuo ad Oxonienses de uita sancti Gregorii scripsi. Longa interposita mora hec de uita illa recepi. Moneo, quod tamen te monuisse non opus erit, hec ad Paulum Diaconum uideri referenda; is , uti ex Surio colligo. Totum opusculum in Ms. Oxon. coll. Mertonensis decem explicatur foliis. Si tibi eius aliquid desiderium subeat, curabo eo fruaris. Sane decet me memorem semper esse tuorum multorum in me meritorum, et libentissime pro uiribus et facultatibus tibi tuisque inseruirem. Quare rem mihi gratissimam feceris, si quem e tuis amicis huc aliquando tendentem ad me destines, ut saltem de tua ualetudine et uita prospera subinde audiam, qua quidem re nichil mihi letius contingere potest. uale.

Nobilis adolescens Spencerus Compton, qui iam cum legato nostro apud uos agit, te breui meo nomine salutabit.


Bloomesburi Londini, 14 Ian. 1697.

XIu. Superest ut de uita sanctissimi Doctoris a nobis ex eius potissimum scriptis concinnata pauca dicamus. Ipsam prius Gallice publicauimus an. 1698. Indeque cepit omnis in Gregorium labor. Cum enim lucubrationem hanc qualemcunque felicis recordationis Innocentio XII acceptissimam fuisse nobis significasset emin. cardinalis Spada litteris datis 8 Apr. 1698, atque ad maiora audenda impertita nomine tanti pontificis benedictione nobis animos addidisset, statim ad nouam omnium sancti Gregorii operum Editionem nos accinximus. Hanc autem uitam in Latinum uersam hic exhibemus, at breuiorem, nec seruato semper prioris Gallice ordine.

Initio capitum fere semper duo annotantur anni, u. g., an 590 et 591, quia nimirum annos pontificatus sancti Gregorii per indictiones computamus: indictio uero que mense Septembri incipiebat, duobus respondebat annis.

Ceterum de utilitate elucubrati a nobis operis prefari superfluum foret; cum in uita maximi huius Ecclesie doctoris omnia fere que ad historiam illorum temporum siue sacram siue profanam spectant exponantur, summa euangelice doctrine capita confirmentur, contineatur omnis ecclesiastica disciplina, uite Christiane precepta, imo certissime sublimioris perfectionis regule tradantur, ex quibus profectum sumere possunt non solum oues gregis Christi, sed etiam Pastores. Hec, studiose Christiane, lege in otio, sed non otiose; et tibi apponentibus improbi laboris fructus optimos bene precare.





SANCTI GREGORII MAGNI uITA [a 1Kb] , AUCTORE [b 1Kb] PAULO DIACONO MONACHO CASSINENSI. *

 1 1. Gregorius hac urbe Romana, patre Gordiano, matre uero Siluia editus, non solum de spectabili senatorum prosapia, uerum etiam religiosa, originem duxit. Nam [c 1Kb] Felix, istius apostolice sedis antistes, uir magne uirtutis, et Ecclesie in Christo gloria, eius atauus fuit. Sed tamen hanc Gregorius tante nobilitatis lineam moribus extulit, probis actibus decorauit. Denique, ut post in propatulo claruit, non sine magno quodam presagio tale sortitus est nomen. Gregorius namque ex Greco eloquio in nostra lingua uigilator, seu uigilans sonat. Re etenim uera uigilauit sibi, dum diuinis inherendo preceptis, laudabiliter uixit. uigilauit et fidelibus populis, dum doctrine affluentis  ingenio eis quo tramite celestia scanderent patefecit.

2. Disciplinis uero liberalibus, hoc est grammatica, rhetorica, dialectica, ita a puero est institutus, ut quamuis eo tempore florerent adhuc Rome studia litterarum, tamen nulli in urbe ipsa secundus esse putaretur. Inerat ei in parua adhuc etate maturum iam studium: adherere scilicet maiorum dictis; et si quid dignum potuisset auditu percipere, non segniter obliuioni tradere, sed tenaci potius memorie commendare: hauriebatque iam tunc sitibundo doctrine fluenta pectore, que post congruenti tempore mellito gutture eructaret. Hic in annis adolescentie   Deo cepit deuotus existere, et ad superne uite patriam totis desideriis anhelare.

3. Sed dum diu longeque conuersionis gratiam differret et postquam celesti est afflatus desiderio, seculari 2 habitu contegi melius putaret, uelletque presenti mundo quasi specie tenus deseruire, ceperunt multa contra eum ex eiusdem mundi cura succrescere, ut in eo non iam specie, sed  retineretur et mente. Tandem cum [a 1Kb] parentum iam dudum obitu liberam disponendarum rerum suarum haberet facultatem, quod prius mente gestabat aperuit; quodque iam in diuinis erat obtutibus, humanis etiam uisibus ostendit. Mox etenim cuncta que habere potuit, ad pietatis opus distribuit, ut  Christum pro nobis factum egenum egens ipse sequeretur.

4. Sex denique in Sicilia monasteria construens, fratres illic Christo seruituros aggregauit: septimum uero intra urbis huius muros instituit, in quo et ipse postmodum regulari tramite, multis sibi sociatis fratribus, sub abbatis imperio militauit. Quibus monasteriis tantum de redditibus prediorum suorum delegauit, quantum posset illic commorantibus ad quotidianum uictum sufficere; reliqua uero cum omni [b 1Kb] domus presidio uendidit, ac pauperibus erogauit; nobilitatemque illam, quam ad seculum uidebatur habere, totam ad nanciscendam superne gloriam dignitatis, diuina gratia largiente, conuertit. Et qui ante serico contextu ac gemmis micantibus solitus  erat [c 1Kb] per urbem procedere trabeatus, post uili contectus tegmine, ministrabat pauper ipse pauperibus.

5. Etenim mutate repente seculi habitu, monasterium petiit, et ex huius mundi naufragio nudus euasit. In quo tanta perfectionis gratia cepit conuersari, ut iam tunc in ipsis initiis perfectorum posset numero deputari. [d 1Kb] Inerat denique ei tanta abstinentia in cibis, uigilantia in orationibus, strenuitas 3 in ieiuniis, ut infirmato stomacho uix consistere posset. Sustinebat preterea assiduas corporis infirmitates: et maxime ea pulsabatur molestia, quam Greco eloquio medici [e 9Kb] syncopin uocant; cuius incommodis ita dolore uitalium cruciabatur, ut crebris interceptus angustiis, per singula pene horarum momenta ad exitum propinquaret.

 6. Qualis autem in monasterio fuerit, quamque laudabili studio uitam duxerit, ex ipsius possumus uerbis colligere, quibus ipse in pontificatu iam positus, dum cum Petro suo diacono colloqueretur,  [f 1Kb] flendo usus est, dicens: »Infelix quippe animus meus occupationis sue pulsatus uulnere, meminit qualis aliquando in monasterio fuit, quomodo ei labentia cuncta subter erant; quantum rebus que uoluuntur eminebat; quod nulla nisi celestia cogitare consueuerat; quod etiam retentus corpore, ipsa iam carnis claustra contemplatione transibat; quod mortem quoque, que pene cunctis pena est, uidelicet ut ingressum uite, et laboris sui premium amabat. At nunc ex occasione cure pastoralis, secularium hominum negotia patitur; et post tam pulchram quietis sue speciem, terreni actus puluere fedatur. Perpendo itaque quod tolero, perpendo quod amisi. Cumque intueor illud quod perdidi, fit hoc grauius quod porto. Ecce etenim nunc magni maris  fluctibus quatior, atque in naui mentis tempestatis ualide procellis illidor, et cum prioris uite recolo, quasi post tergum reductis oculis, uiso littore suspiro; quodque adhuc grauius est, dum immensis fluctibus turbatus feror, uix iam portum ualeo uidere quem reliqui.« Hec autem ipse de se, non profectum iactando uirtutum, sed deflendo potius defectum, referre consueuerat, quem semper se per pastoralem curam incurrisse metuebat. Sed quamuis talia de se ex magne humilitatis intentione dixerit, nos tamen credere decet nichil eum monastice perfectionis perdidisse occasione cure pastoralis, imo potiorem tunc sumpsisse profectum de labore conuersionis multorum, quam de proprie quondam quiete conuersationis habuerit.

 7. Sed qualiter hic sanctus uir ad diaconatus officium, et post ad pontificatus culmen ascenderit, subsequens sermo declarabit. Denique cernens Romanus pontifex, qui tunc Ecclesie preerat, uirtutum gradibus Gregorium ad alta conscendere, eum a monasterio abstractum, ecclesiastici ordinis officio sublimauit, [g 1Kb] leuitamque septimum ad suum adiutorium asciuit; nec multo post pro responsis ecclesiasticis ad urbem Constantinopolim [h 1Kb] apocrisiarium direxit. Nec tamen ille, quamuis in terreno conuersaretur palatio, uite celestis intermisit propositum. Secuti sunt namque eum multi ex monasterio fratres sui, germana deuincti caritate. Quod diuina factum dispensatione conspicitur; ut eorum uidelicet exemplo, ad orationis placidum littus, [i 1Kb] quasi anchore fune restringeretur;  et dum causarum secularium incessabili pulsu fluctuaret, ad illorum consortium uelut tutissimi portus sinum, 4 post terreni actus uolumina fluctusque refugeret. Et licet illud eum ministerium ex monasterio abstractum a pristine quietis uita  mucrone sue occupationis exstinxerit, [a 1Kb] inter eos tamen per studiose lectionis alloquium quotidiane aspiratio compunctionis animabat. Horum ergo consortio non solum a terrenis est munitus incursibus, uerum etiam ad celestis uite exercitia magis magisque succensus.

8. Tunc ab eisdem fratribus obnoxie rogatus, maximeque a [b 1Kb] Leandro, uenerabili uiro, Hispalensi episcopo, qui pro causis uisigothorum legatus eo tempore Constantinopolim aduenerat, compulsus est ut librum beati Iob multis inuolutum mysteriis enodaret. Nec ille negare potuit opus, quod sibi caritate interueniente, amor fraternus multis utile imponebat futurum. Sed eumdem librum quomodo iuxta litteram intelligendus, qualiter ad Christi ecclesieque  sacramenta referendus, quo sensu unicuique fidelium sit aptandus, per trigintaquinque librorum seriem miranda ratione perdocuit. In quibus libris ita de uirtutibus uitiisque disseruit, ut non solis uideatur eadem uerbis exponere, sed formis aliquo modo uisibilibus demonstrare. Unde non est dubium eum perfectionem ipsarum assecutum esse uirtutum, quarum tam efficaciter intimare ualuit effectum.

9. Qui cum adhuc esset in eadem regia urbe positus, nascentem ibi nouam heresim de statu resurrectionis, in ipso quo exorta est initio, iuuante gratia catholice ueritatis, attriuit. Siquidem [c 1Kb] Eutychius, eiusdem urbis episcopus, corpus nostrum dogmatizabat in illa resurrectionis gloria impalpabile, uentis ereque subtilius esse futurum. Quod ille audiens,  et ratione ueritatis et exemplo dominice resurrectionis, probauit hoc dogma orthodoxe fidei omnimodis esse contrarium. Catholica etenim fides habet quod ipsum corpus nostrum in illa immortalitatis gloria sublimatum, subtile quidem sit per effectum spiritualis potentie, sed palpabile per ueritatem nature, iuxta exemplum dominici corporis, de quo a mortuis suscitato dixit ipse discipulis: Palpate et uidete, quia spiritus carnem et ossa non habet, sicut me uidetis habere . In cuius assertione fidei uenerabilis Pater Gregorius in tantum contra nascentem heresim laborare contendit, tanta hanc instantia iuuante etiam piissimo imperatore Tiberio Constantino ita comminuit, ut nullus exinde sit inuentus qui eius resuscitator existeret.

 10. Igitur postquam Romam uenerandus leuita Gregorius regressus est, aliquanto interiecto tempore, tanta inundatione Tiberis fluuius alueum suum egressus est, [d 1Kb] tantumque excreuit, ut eius unda [e 1Kb] per muros  urbis influeret, atque in ea maximam partem regionis occuparet, ita ut plurima antiquarum edium menia deiiceret. Qua etiam aquarum uiolentia, horrea Ecclesie subuersa sunt, in quibus nonnulla modiorum tritici millia perierunt. Tunc siquidem multitudo serpentium, cum magno 5 dracone in modum trabis ualide per huius fluminis alueum in mare descendit; sed suffocate bestie inter salsos maris turbidi fluctus in littore eiecte sunt. Subsecuta est e uestigio clades, quam inguinariam uocant; nam medio mense undecimo adueniens primum omnium iuxta illud quod in Ezechiele legitur: a sanctuario meo incipite, Pelagium papam perculit, et [f 1Kb] sine mora exstinxit. Quo defuncto tanta strages populi facta est, ut passim subtractis habitatoribus, domus in urbe  plurime uacue remanerent. Sed quia Ecclesia Dei sine rectore esse non poterat, beatum Gregorium licet totis uiribus renitentem, plebs tamen omnis elegit. Quem ille apicem attentius fugere tentans, esse se omnino indignum tali honore clamitabat; uidelicet metuens ne mundi gloria, quam prius abiecerat, ei sub ecclesiastici colore regiminis aliquo modo subrepere posset. Unde factum est ut epistolam ad imperatorem Mauricium dirigeret, cuius filium ex lauacro sancto susceperat, adiurans et multa prece deposcens, ne unquam assensum populis preberet, ut se huius honoris gloria sublimaret. Sed prefectus urbis, [g 1Kb] Germanus nomine, eius nuntium anticipauit: comprehensoque eo ac disruptis epistolis, consensum quem populus fecerat imperatori direxit. At ille  gratias Deo agens pro amicitia diaconi, eo quod locum ei deferendi honoris ut cupierat reperisset, data illico preceptione, ipsum institui precepit.

11. [h 1Kb] Cumque in hoc restaret ut benediceretur, et lues populum deuastaret, uerbum ad plebem pro agenda penitentia hoc modo exorsus est: »Oportet, fratres dilectissimi, ut flagella Dei, que metuere uentura debuimus, saltem presentia et experta timeamus. Conuersionis nobis aditum dolor aperiat, et cordis nostri duritiam ipsa quam patimur pena dissoluat. Ut enim propheta teste predictum est: Peruenit gladius usque ad animam . Ecce etenim cuncta plebs, celestis ire mucrone percutitur, et repentina singuli cede uastantur. Nec languor mortem preuenit, sed languoris moras, ut cernitis,  mors ipsa precurrit. Percussus quisque ante rapitur, quam ad lamenta penitentie conuertatur. Pensate ergo, qualis ad conspectum districti iudicis peruenit, cui non uacat flere quod fecit. Habitatores quique  non ex parte subtrahuntur, sed pariter corruunt; domus uacue relinquuntur; filiorum funera parentes aspiciunt, et sui eos ad interitum heredes precedunt. Unusquisque ergo nostrum ad penitentie lamenta confugiat, dum flere ante percussionem uacat. Reuocemus ante oculos mentis quidquid errando commisimus; et quod nequiter egimus, flendo puniamus. Preueniamus faciem eius in confessione; et sicut propheta admonet: Leuemus corda nostra cum manibus ad Dominum . Ad Dominum quippe corda cum manibus leuare, est orationis nostre studium cum merito bone operationis erigere. Dat profecto, dat tremori nostro fiduciam, qui per prophetam clamat: Nolo mortem peccatoris, sed ut conuertatur et uiuat . Nullus autem de  iniquitatum suarum immanitate desperet. ueternosas namque 6 Niniuitarum culpas triduana penitentia abstersit: et conuersus latro uite premia, etiam in ipsa sententia sue mortis, emeruit. Mutemus igitur corda, et presumamus nos iam percepisse quod petimus; citius ad precem iudex flectitur, si a prauitate sua animus corrigitur. Imminente ergo tante animaduersionis gladio, nos importunis fletibus insistamus. Ea namque que ingrata esse hominibus importunitas solet, Iudici ueritatis placet, quia pius ac misericors Dominus uult a se precibus exigi, qui quantum meremur, non uult irasci. Hinc etenim per Psalmistam dixit: Inuoca me in die tribulationis tue, et eripiam te, et magnificabis me. Ipse ergo sibi testis est quia inuocantibus misereri desiderat, qui admonet ut inuocetur. Proinde, fratres karissimi, contrito corde,  et correctis operibus, ab ipso ferie quarte diluculo [a 1Kb] litania septiformi deuota ad lacrymas interueniamus; ut districtus iudex cum culpas nostras nos punire considerat, ipse a sententia proposite damnationis parcat.« Quam exhortationem beati Gregorii ideo huic opusculo inserendam putauimus, ut a quanta perfectione predicationis initium sumpserit, monstraremus.

12. Igitur dum magna multitudo sacerdotum, monachorum, diuersique sexus et etatis, iuxta preceptionem beati Gregorii die constituta Dominum rogatura uenisset, in tantum lues ipsa diuino iudicio deseuiit, ut intra unius hore spatium, dum uoces plebs ad Dominum supplicationis emitteret, octoginta homines ad terram corruentes spiritum exhalarent.  Sed non destitit sacerdos tantus populo predicare, ne ab oratione cessarent, donec miseratione diuina pestis ipsa quiesceret.

13. Cumque adhuc futurus antistes fuge latibulum prepararet [b 1Kb] , Urbi sollicitudo et portis uigilie deputantur,  donec opportune et gloriose, ut ordo sacer exposcit, in eo diuina munia complerentur. Obtinet is a negotiatoribus ut in cratera occultatus educeretur ab Urbe, atque ita latebris triduo se occultauit, donec illum ieiuniis et orationibus, populus Romanus, columna lucis, tertia super eum nocte celitus emissa, obtinuit: que non paruo noctis spatio a summo celi usque ad eumdem ipsum linea recta effulgens, querentibus uotum optabile demonstrauit. Sed et cuidam anachorete Urbi contiguo angeli ascendentes et descendentes per prefatam columnam super illum sunt uisi. Qui mox felix sacrumque sumens auspicium, de ea quam uidit in somnis sanctus Iacob scala, ibidemque domum Domini dixit fore, rectorem domus Dei, que est ecclesia, imo ipsum Dei templum inibi esse absconditum exclamauit. Tandemque electus ac  dilectus domini inuenitur, capitur, trahitur, et ad beati Petri apostoli basilicam ducitur; ibique ad pontificalis gratie officium consecratus, papa urbis efficitur.

14. Quo in tempore cum a Ioanne Rauennatis urbis episcopo reprehensus fuisset, cur a pastorali officio delitescendo se subducere uir tam idoneus uoluisset, hac occasione compulsus uolumen egregium, 7 [c 1Kb] quod Pastoralis appellatur, composuit: in quo manifesta luce patefecit qualis ad ecclesie regimen assumi, qualiter ipsi rectores uiuere, qua discretione singulas quasque audientium personas instruere, quanta consideratione propriam quotidie debeant fragilitatem pensare. Sed et homilias Euangeliorum  numero quadraginta composuit, quas in duobus Codicibus equa sorte distinxit. Libros etiam Dialogorum quatuor edidit, in quibus rogatu Petri diaconi sui, uirtutes sanctorum, quos in Italia clariores nosse uel audire potuerat, ad exemplum uiuentium posteris collegit; ut sicut in libris Expositionum suarum quibus sit uirtutibus insudandum edocuit, ita etiam descriptis sanctorum miraculis, que uirtutum earumdem sit claritas ostenderet. Primam quoque et ultimam Ezechielis prophete partes, que uidebantur obscuriores, per homilias uiginti duas, quantum lucis intus habeant demonstrauit. [d 1Kb] Scripsit preterea et alia nonnulla, sed et epistolas complures, que singulatim cuncta edicere, breuitatis studio, omisi.

15. Quod eo magis mirum est, tot cum ac tanta  condere uolumina potuisse, qui omni fere iuuentutis sue tempore, ut uerbis ipsius loquar, crebris uiscerum cruciabatur doloribus, horis, momentisque omnibus fracta stomachi uirtute lassescebat, lentis quidem, sed tamen continuis febribus anhelabat, frequens etiam eum gressuum dolor uehementer affligebat.  uerum inter hec dum sollicitus pensaret quia, Scriptura teste, omnis filius qui recipitur, flagellatur, , quo malis presentibus durius premebatur, eo de eterna certius presumptione respirabat. Fatigabat eum preterea de ordinandis Urbis uigiliis, ne ab hostibus caperetur, sollicitudo continua. [a 1Kb] Urebant quoque incessanter eius animum filiorum hinc inde discrimina nuntiata. Sed tamen ille inter tot et talia deprehensus incommoda, nunquam otio indulgebat, quin aut filiorum utilitatibus inseruiret, aut aliquid dignum Ecclesie scriberet, aut per contemplationis gratiam celi secretis interesset.

16. Denique cum de tota pene Italia Langobardorum gladios metuentes plurimi undique ad Romanam urbem confluerent, solertem pro omnibus curam gerebat, et uniuersis cum uerbi pabulo corporis subsidia  ministrabat. In tantum namque eius animum misericordie amor deuicerat, ut non solum horum quos presentes habebat necessitatibus occurreret, sed insuper longe positis opem sue largitatis impenderet; adeo ut etiam in monte Sinai Dei famulis constitutis queque erant opportuna transmitteret. Nam alii quidem pontifices construendis ornandisque auro uel argento ecclesiis operam dabant; hic autem et his insistebat, et quasi his omissis totus erga animarum lucra uacabat, et quidquid pecunie habere poterat, sedulus dispergere, et dare pauperibus curabat , ut iustitia eius 8 maneret in seculum seculi, et cornu eius exaltaretur in gloria; ita ut illud beati Iob ueraciter dicere posset: Benedictio perituri super me ueniebat, et cor uidue consolatus sum. Iustitia  indutus sum, et uestiui me sicut uestimento, et diademate iudicio meo. Oculus fui ceco, et pes claudo. Pater eram pauperum, et causam quam nesciebam, diligentissime inuestigabam . Et paulo post: Si comedi buccellam meam solus, et non comedit pupillus ex ea, quia ab infantia mea creuit mecum miseratio, et de utero matris mee egressa est mecum .

17. Ad cuius pietatis et iustitie opus pertinet, quod Anglorum gentem per predicatores quos illuc direxit, de dentibus antiqui hostis eripiens, eterne libertatis fecit esse participes. Etenim quia qui Deo nostro fideliter adheret, semper ex eius largifluo munere ad altiora conscendit, dum iste sanctus ardenti  studio pro colligendis particulatim fidelium animabus satageret, donauit illi pius dominus, ut totam pariter Anglorum gentem conuerteret. Cuius conuersionis, ut putatur facta diuinitus hec occasio fuit. Dum die quadam aduenientibus nuper mercatoribus multa uenalia in forum Rome collata fuissent, multique ad emendum hinc inde confluerent, [b 1Kb] contigit et Gregorium ante scilicet quam pontificale decus haberet, per forum transitum facere, ac uidisse inter alia pueros uenales positos, lactei corporis, ac uenusti uultus, capillos quoque precipui candoris habentes. Quos cum aspiceret, interrogauit, ut aiunt, de qua regione uel terra essent allati. Dictumque est quia de Britannia insula, cuius incole tali omnes decore niterent. Rursus interrogauit [c 1Kb] utrum iidem insulani Christiani essent, an paganorum erroribus implicati.  Dictumque est quod essent pagani. At ille intimo ex corde longa trahens suspiria, Heu! Proh dolor! inquit, quod tam lucidi uultus homines tenebrarum auctor possidet, [d 1Kb] tantaque frontis species egram mentem et ab internis gaudiis uacuam gestat! Rursus ergo interrogauit quod esset uocabulum gentis illius. Responsum est, quod Angli uocarentur. At ille: Bene, inquit, nam et angelicam habent faciem, et tales angelorum in celis decet esse coheredes. Quod habet, inquit, nomen illa prouincia, de qua isti sunt allati? Responsum est, quia Deiri uocarentur [e 1Kb] iidem prouinciales. At ille: Bene, inquit, Deiri, de ira eruti, et ad misericordiam Christi uocati. Rex, ait, prouincie illius quomodo uocatur? Responsum est [f 1Kb] quod Alle uocaretur. At ille alludens ad nomen ait: [g 1Kb] Laudem Dei Creatoris  illis in partibus oportet cantari.

18. Accedensque ad pontificem huius Romane et apostolice sedis, rogauit ut genti Anglorum in Britanniam aliquos uerbi ministros, per quos ad Christum conuerterentur mitteret, asserens et seipsum in hoc opus domino cooperante perficiendum paratum esse, si tamen eidem apostolico pape 9 hoc ut fieret complaceret. [h 1Kb] Quod cum ei primo pontifex minime annuisset, uictus tandem infatigabilibus eius precibus assensit. Qui ciuibus profectionis sue celans negotium , quanto celerius potuit, iter cum apostolica benedictione arripuit.

19. Hec interea ad notitiam populi ueniunt. Unanimi  condicto omnes urbici ac suburbani, uel quique audientes occurrere potuerunt, sese in tres partes diuidunt, et proficiscenti apostolico Pelagio ad Ecclesiam sancti Petri, terribili uoce conclamant: Eia, apostolice, quid egisti? Sanctum Petrum offendisti, Romam destruxisti, Gregorium non tam dimisisti quam expulisti. His ergo uocibus horribiliter permotus pontifex populumque uehementissime metuens, post eum summa cum festinatione, et obligationis ut quantocius Romam rediret interdictione, direxit.

20. Sed antequam missi eum adissent, trium dierum iam confecto itinere, dum idem uir domini, Gregorius, ut iter agentibus moris est, circa sextam horam in quodam prato sociis quibusdam quiescentibus, aliis autem assistentibus uel quibusque rebus  necessariis occupatis sederet et legeret, uenit ad eum locusta, et dans saltum pagine quam percurrebat, insedit. Cernensque eam beatus Gregorius tam mansuete loco quo assederat permanere, cepit [a 1Kb] colletans sodalibus ipsius nomen reciprocans quasi interpretari: Locusta, inquam, [b 1Kb] eo dici potest, quasi loco sta; et subiungens, sciatis, inquit, non progressius nos iter ceptum licere protendere. uerumtamen surgite, et iumenta sternite, ut quantum licuerit quo tendimus properemus. Dum autem hinc mutuo confabularentur, et secum quererent, peruenerunt missi apostolici equis sudantibus et admodum fatigatis, statimque illi cum magna celeritate epistolam quam detulerant porrexerunt, qua perlecta, ita est, inquit socii, ut predixeram, Romam celerius remeabimus.

 21. Talique ordine interim dilato sue deuotionis effectu, mox ut ipse pontificatus officio functus est, opus diu desideratum perfecit, alios quidem predicatores mittens, sed ipse predicationem, ut fructificaret, suis exhortationibus ac precibus seu muneribus fulciens. Denique direxit ad eamdem insulam seruos Dei [c 1Kb] Mellitum, Augustinum et Ioannem, cum multis allis Deum timentibus monachis; qui intra breue temporis spatium, [d 1Kb] regem illum qui in capite insule morabatur cum suo populo conuerterunt. Quibus Dominus tantam faciendorum miraculorum gratiam contulit, ut uerbum fidei quod ore predicabant, signorum efficacia confirmarent. Unde factum est ut paucis elabentibus annis, etiam [e 1Kb] ceteri insule ipsius  reges, cum his qui eis erant subiecti, ad Christi Domini fidem accederent. De cuius gentis conuersione simul et miraculorum prodigiis, que ibidem fiebant, ita beatus Gregorius in libris Moralibus 10 perhibet , dicens:  Ecce lingua Britannie, que nichil aliud nouerat quam barbarum frendere, iam dudum in diuinis laudibus Hebrea cepit uerba sonare. Ecce quondam tumidus, iam substratus sanctorum pedibus seruit Oceanus, eiusque barbaros motus, quos terreni principes edomare ferro nequiuerant, hos per diuinam formidinem sacerdotum ora simplicibus uerbis ligant; et qui cateruas pugnantium infidelis nequaquam metuerat, iam nunc fidelis humilium linguas timet. Quia enim perceptis celestibus uerbis, clarescentibus quoque miraculis uirtus ei diuine cognitionis infunditur, eiusdem Diuinitatis terrore refrenatur, ut praue agere metuat, ac totis desideriis ad eternitatis gratiam uenire concupiscat. Quod totum ut fieret, ita eidem beato Gregorio gratia diuina concessit, ut merito ab Anglorum  populis debeat apostolus appellari: quia etsi aliis non est apostolus, sed tamen illis est; nam signaculum apostolatus eius ipsi sunt in Domino .

22. Iam uero utrum aliquibus uir iste tanti meriti miraculis claruerit, superfluo queritur, quod luce clarius constat quod is qui uirtutum signa suis meritis ualuit, aliis quoque Christo largiente acquirere, si exegisset opportunitas, facilius poterat hec etiam ipse promereri. Sed ne his qui cum Iudeis signa uisibilia ad ostendendam sanctitatem expetunt, satisfactio desit, et illis qui sanctorum exemplis ad meliora accendi et prouehi querunt edificatio prosit, quedam autumo referenda, que per eum Dominus ad excitandum et corroborandum nostre mentis teporem, et  forte infidelitatem potius quam ignorantiam, fieri et manifestari decreuit.

 23. Mater familias quedam nobilis erat in hac ciuitate Romana, que religionis et deuotionis studio [f 1Kb] oblationes facere, et die Dominica ad ecclesiam deferre, summoque pontifici ecclesiastice consuetudinis et familiaritatis eiusdem gratia offerre solebat. Que cum quadam die ex more ad communicandum de manu apostolici ordine suo accederet, illique pontifex offam Dominici corporis porrexisset, dicens: [g 1Kb] Corpus Domini nostri Iesu Christi prosit tibi in remissionem omnium peccatorum, et uitam eternam, subrisit. Quod uir Domini cernens, illi communionem sacram retraxit, et separatim super altare posuit, eamque diacono seruandam usquedum cuncti fideles communicarent tradidit. Expleto uero sacro mysterio,  interrogauit eam beatus Gregorius, dicens: Dic, rogo, quid cordi tuo emerserit, cum communicatura risisti? At illa: Recognoui, inquit, portiunculam illam ex eadem oblatione fuisse quam ego manibus meis feci, et tibi obtuli; et cum eam te intellexerim corpus Domini  appellasse, subrisi. Tunc sanctus Domini pontifex sermonem exinde fecit ad populum, et hortatus est eum ut suppliciter Dominum exoraret, quatenus ad multorum fidem corroborandam, carnis oculis ostenderet quid infidelitas huius mulieris mentis oculis et fidei luminibus 11 conspicere debuisset. Quod cum fuisset oratum, ipse una cum populo et eadem muliere ab oratione exsurgens, ad altare cunctis cernentibus, et sese ad cernendum celeste spectaculum comprimentibus, corporalem pallam [a 1Kb] reuelat, et uniuerso populo ipsaque muliere contuente, partem digiti auricularis sanguine cruentatam inuenit, et mulieri dixit: Disce, inquam, ueritati uel modo iam credere contestanti: Panis quem ego do, caro mea est, et sanguis meus uere est potus . Sed prescius  Conditor noster infirmitatis nostre, ea potestate qua cuncta fecit ex nichilo, et corpus sibi ex carne semper uirginis, operante sancto Spiritu, fabricauit, [b 1Kb] panem et uinum aqua mistum, manente propria specie in carnem et sanguinem suum ad catholicam precem ob reparationem nostram Spiritus sui sanctificatione conuertit. Indeque uniuersos iussit diuinam precari potentiam ut in formam pristinam sacrosanctum reformaret mysterium; quatenus mulieri ad sumendum fuisset possibile, quod et factum est. Unde sepefata mulier plurimum in sacra religione ac fide proficiens, participatione dominici sacramenti consecrata est. Et omnes qui uiderant, in diuino amore et orthodoxa credulitate feruentius excreuerunt.

24. Quidam quoque nobilissimus secundum carnis prosapiam, et potentissimus iuxta regiam in suo modo  magnificentiam, cum per internuntios familiaritatem apostolice sedis adeptus esset, et frequenti admonitione epistolarum, etiam a beato Gregorio transmissarum instructione, erga Dei et sanctorum cultum sufficienter fuisset imbutus, misit per strenuos et deuotos missos condigna [c 6Kb] exenia ad sedem pontificalem, petens reliquias beatorum apostolorum ac martyrum sibi transmitti. Cuius legatos sanctus apostolicus honorabiliter et gratuiter suscipiens, aliquandiu secum morari fecit, atque indesinenter sanctorum apostolorum memorias, ac cemeteria martyrum ex more prisco, pro huiusmodi negotio missas celebrando, et reliquias in eorum ueneratione consecrando circumiens, prefatosque legatos sibi comites  semper habens, cum explicuisset eorum celebrationes, quorum reliquie petebantur, particulatim eosdem pannos consecratos, super quibus sancta celebrauerat, diuisit, et singulis singillatim [d 1Kb] buxis imposuit; munitisque eis sigillo sue sancte auctoritatis, petitoribus usu ecclesiastico tradidit. Qui debita cum ueneratione, benedictione petita et accepta, suscipientes, profecti sunt uiam suam gaudentes. Sed dum per aliquantos dies regressionis sue iter carperent, ei qui primus ceteris habebatur, amica humanitati subripuit curiositas, dixitque sodalibus se stulte tanti itineris subisse laborem, cum nescirent quid pretiosi domino suo referrent. Pedetentim autem crescente collatione uerborum, et uirescente suggestione sociorum, confractis apostolice dignitatis  sigillis, aperte sunt buxtule, et in singulis singule panni reperte sunt 12 portiuncule. Moxque cum indignatione Romam regressi, archidiaconum adeunt conquerentes: Ut quid, inquiunt, dominus apostolicus [e 1Kb] tam uilipendit dominum nostrum, qui tantam gratiam se apud eum obtinuisse sperauerat; quod sic uoluerit illi illudere, et nos dehonorationi et offensioni sue addicere? Aestimauimus siquidem nos ossa apostolorum uel martyrum pretiosa hinc ferre, sicut decuerat tantum uirum, uti dominus noster est, a tanta nichilominus sede quesita tam longo et difficillimo satis itinere, et date sunt nobis panni modice portiuncule, ac si huiusmodi panniculi genus apud nos nequiuisset inueniri. Nisi enim cauta sollicitudo nobis subuenisset, ut quod gerebamus cognosceremus, et sic stolide ad dominum  nostrum nobis contigisset uenire, dubium non est periculum honoris et gratie sue nos debuisse incurrere. Quos archidiaconus modesta increpatione redarguit, cur in tantam presumptionem eruperint, ut apostolica sigilla corrumperent, hortans eos ut redirent, et que acceperant domino suo cum honore deferrent. Sed hi nullatenus monitis eius acquiescentes, usque ad domni Gregorii uenere presentiam; factoque comperto, patientissime eorum tulit stultitiam, eosque sacrosanctis missarum solemniis precepit interesse. Unde cum ad locum sui sermonis est uentum, suadet populo Dei sanctorum gratiam exorare, quatenus in hac re dignetur apertissime sic suam potentiam patefacere, ut quid mereatur fides, euidentius minus creduli et ignorantes possint cognoscere.  Et data oratione, accepit ab eo cultellum qui temerauerat signa, et super altare corporis sancti Petri acceptam unam panni portionem, per medium pungens secuit; ex qua statim sanguis decucurrit, et omnem eamdem [a 1Kb] portiunculam cruentauit. uidentes autem suprascripti legatarii et omnes populi stupendum et arcanum fidei sacre miraculum, ceciderunt proni in terram, adorantes Dominum, et dicentes: Mirabilis Deus in sanctis suis; Deus Isrel, ipse dabit uirtutem et fortitudinem plebi sue; benedictus Deus . Et facto silentio inter alia fidei documenta, dixit ad eos beatus Gregorius, qui ante has uenerandas reliquias parui duxerant: Scitote, fratres, quia in consecratione corporis et sanguinis Domini nostri Iesu Christi, cum ob sanctificationem  reliquiarum in honore apostolorum uel martyrum ipsius quibus specialiter assignabantur, super sacrosanctum altare libamina offerebantur, semper illorum sanguis hos pannos intrauit, qui effusus est pro nomine Christi Domini nostri. Et edificatis in fide cunctis qui uiderant, munitisque iterum buxtulis signo suo, tradidit eis incomparabilia munera uoti sui, et cum gaudio reuersi, hec per ordinem domino suo nuntiarunt, et sui desiderii compotem reddiderunt. Qui pretiosa sanctorum patrocinia reuerenter suscepit, et honorabiliter in loco uenerabili condidit; quo Dominus frequentiora quam in sancti Petri ecclesia miracula operari dignatur ad laudem et gloriam nominis sui 13 usque in hodiernum diem.

25. Pater nichilominus familias erat Rome ualde  rebus ditissimus, sed religione nimis egenus, qui, non uitiis minus plenus quam rebus, cum uxor sua ei displicuisset, fecit sibi ab ea contra preceptum Saluatoris nostri diuortium. Res uero beatum Gregorium latere non potuit, quia et magnitudo mali, et magnatio [b 1Kb] personarum se facile prodidit. Cui beatus Gregorius multis et suauissimis monitionibus, seu districti diuini examinis terroribus, studiosissime et sepissime, imo indesinenter persuadere contendit ut uxorem suam in gratiam [c 1Kb] pactam reciperet, a qua quoquo modo diuelli nisi morte, aut amborum consensu intercedente nequiret; sed is diabolica preuentus irremediabiliter pertinacia, monita eius spreuit. Quem beatus Gregorius apostolica auctoritate ab ecclesia sub anathemate, nisi resipisceret, sequestrauit.  Quam excommunicationem idem admodum egre ferens, et peccata peccatis accumulans, duos magos pecuniis ex placito locat, ut in sanctum apostolicum  ad uindictam eius [d 9Kb] apodixem artis sue exercerent. Qui eum facie ignorantes, dum quadam die ad processionem ex more pergit beatus Gregorius, illi eminus secus transitum stantes sibi eum rogant insinuari. Quibus responsum est ipsum esse qui solus pontificali dignitate equitans, precedentem et subsequentem cuneum ecclesiasticorum uirorum haberet; et intuentes eum, repente equum illius maleficiis suis a demonibus uexari fecerunt. Statimque beatus Gregorius inuocato nomine Domini nostri Iesu Christi, et edito signo crucis, ab equo perturbauit demonia; respiciensque in partem, mox ut magos est contemplatus, [e 1Kb] illi cecati, et ab eisdem demoniis peruasi ceciderunt retrorsum. Unde intellexit uir Domini eorum id perpetratum nequitia; et cum iussisset eos  ad se duci, interrogati rei ordinem prodiderunt; quibus respondit beatissimus Pontifex: Perpetuo ceci esse debetis, ne uidentes, ad consuetam peruersitatem redire tentetis. In nomine autem Domini nostri Iesu Christi, operante beato Petro, liberi a uexatione demonum sitis. Qui confestim a demonibus emundati, et credentes, fonte salutari perfusi sunt; ac permanente cecitate damnati, iubente beato Gregorio, de cetero stipe sunt ecclesiastica aliti.

26. Sed et tyrannus quidam multam oppressionem cum pene importabili importunitate quieti ingerebat sancte Romane Ecclesie, possessionesque eidem et mancipia pertinentes crudelissime deuastabat. Qua de re beati pontificis per internuntios admonitione correptus, maiori exarsit insania; adeo ut urbem  depopulandam adiret. Cui aduenienti beatus Gregorius ut colloqueretur occurrit, tantamque uim nutu diuino eius uerbis inesse expertus fuit, ut cum humillima indulgentia religioso apostolico satisfaceret, et se deinceps sibi subditum, et sancte Romane Ecclesie deuotum famulum spopondisset. Is denique postea usque ad exitum 14 infirmatus, uenerandi pape orationem poposcit, atque in responsum accepit quod ei Dominus adhuc spatium penitentie largiretur; et ut plenius conualesceret, illis quibus nutritus fuerat cibis indulgere studeret, qui iussis obtemperans conualuit, et in reliquum deuotius uixit.

27. Idem uero perfectissimus et acceptabilis Deo sacerdos, cum quadam die per forum Traiani, quod opere mirifico constat esse exstructum, [f 1Kb] procederet,  et insignia misericordie eius conspiceret, inter que memorabile illud comperiret, uidelicet quod cum idem orbis princeps in expeditionem, circumuallatus  militum cuneis, pergeret, ibidem obuiam habuerit uetustissimam uiduam, senio simulque dolore ac paupertate confectam, cuius lacrymis atque uocibus sic compellatur: Princeps piissime Traiane, ecce hic sunt homines qui modo mihi unicum filium, senectutis scilicet mee baculum et omne solatium, occiderunt; meque una cum eo uolentes occidere, dedignantur etiam mihi pro eo rationem aliquam reddere. Cui ille festinato, ut res exigebat, pertransiens: Cum rediero, inquit, dicito mihi, et faciam tibi omnem iustitiam. Tum illa: Domine, inquit, et si tu non redieris, ego quid faciam? Ad quam uocem substitit, et reos coram se adduci fecit. Neque, cum suggereretur a cunctis accelerare negotium, gressum a loco mouit, quousque et uidue a fisco, quod iuridicis sanctionibus decretum est,  persolui pro re fecit; [a 1Kb] demumque supplicationum precibus et fletibus super factis suis penitentes uiscerali clementia flexus, non tam potestate quam precatu et lenitate uinctos, pretorialibus catenis absoluit. Huius rei gratia compunctus uenerabilis pontifex, cepit lacrymosis gemitibus secum inter uerba precantia, hec siquidem prophetica et Euangelica reuoluere oracula: Tu, Domine, dixisti: Iudicate pupillo, defendite uiduam; et uenite, et arguite me . Et alibi: Dimittite, et dimittetur uobis; ne immemor sis, queso, peccator ego indignissimus, propter nomen glorie tue, et fidelissime promissionis tue, in huius deuotissimi uiri facto, pietati tue humiliter supplico . Perueniensque ad sepulcrum beati Petri, ibi diutius orauit, et fleuit, atque ueluti somno correptus in exstasim est raptus, quo se per reuelationem  exauditum discit; et ne ulterius iam talia de quoquam sine baptismate sacro defuncto presumeret petere, promeruit castigari. Qua in re, licet [b 1Kb] a minus perfecte fidei et curiosis quedam ualeant queri, et plura ab his qui credunt ueritati fideliter dicenti, que apud homines impossibilia sunt uel uidentur, facilia sunt apud Dominum, salubriter explanari, tutius tamen uidetur in hoc actu diuine pietatis et potestatis iudicium uenerari, et a nemine discuti.

28. Denique a fideli et religioso uiro, ac huic nostro Patri sanctissimo pro sue religionis et utilitatis merito ualde [c 1Kb] familiarissimo, fideliter post obitum eius nobis narratum didicimus, quod cum 15 idem uas electionis et habitaculum sancti Spiritus  uisionem ultimam prophete Ezechielis interpretaretur, oppansum uelum inter ipsum et eumdem exceptorem tractatus sui, illo per interualla prolixius  reticente, idem minister eius stylo perforauerit, et euentu per foramen conspiciens, uidit columbam niue candidiorem super eius caput sedentem, rostrumque ipsius ori diu tenere appositum: que cum se ab ore eiusdem amoueret, incipiebat sanctus pontifex loqui, et a notario graphium ceris imprimi. Cum uero reticebat sancti Spiritus organum, minister eius oculum foramini iterum applicabat, eumque ac si in oratione leuatis ad celum manibus simul et oculis, columbe rostrum more solito conspicabatur ore suscipere. Quod tandem, eodem spiritu reuelante, pontifex sanctus cognouit, et uehementissime tristis effectus, interminatus est auctoritate apostolica miraculi diuini in se perpetrati conscio, ne in uita sua id alicui quoquo modo patefaceret. Quod is interim secretum custodiens, post defunctionem sanctissimi [d 1Kb] sacerdotis  compulsus quorumdam inuidia, qui obtrectabant uirum beatissimum, presumptionis tumore tanta ac talia de celestium arcanorum mysteriis fuisse locutum, hec ita se per omnia uidisse fideliter enarrauit.

29. Migrato namque ad Dominum sepe dicto reuerendissimo pontifice, cum fames ualidissima non modo in hac ciuitate Romana, uerum et in omnibus circa regionibus satis superque grassaretur, et is qui ei in sede pontificali [e 1Kb] successerat horrea Ecclesie ementibus frumenta aperiret, et illis quos beatus Gregorius per monasteria et xenodochia seu diaconias uel hospitalia stipendiis alendos ecclesiasticis ordinauerat clauderet, ceperunt omnes, famis compellente  inopia, apostolici aures inquietare, dicentes: Domine apostolice, quos pater noster decessor tuus sanctus Gregorius hactenus studuit pascere, tua [f 1Kb] sanctitas fame non sinat perire. Quos uociferationum clamores idem moleste ferens, respondit: Si Gregorius ad famam sue laudis cunctos populos curauit suscipere, nos omnes non possumus pascere, sicque uacuos siuit abire. Que uerba responsionis cum sepius ad se clamantibus iterans redderet, apparuit ei in uisu sanctus Gregorius tertio, illumque tertio blande increpans super sua detractione et ipsius tenacia, seu miserorum indigentia, admonuit atque corripuit. Qui nec cor ad misericordiam flexit, nec ori ab obtrectatione adhibere custodiam uoluit, nec manum ad largitatem extendit. Unde illi quarto apparens beatus  Gregorius horribiliter eum redarguit, et comminans, eum in capite percussit, cuius dolore uexatus paulo post defunctus est.

 Hec breuiter de uita uel actibus beati Gregorii dicta sint.

Ceterum quandiu mundi huius orbita uoluitur, eius laudabile meritum semper accipit incrementum. quia ipsius sine dubio glorie ascribitur, quod hec Romana ciuitas una cum sanctis apostolis eius precibus constare uidetur, uel quia Anglorum Ecclesia noua semper sobole fecundatur, uel quod illius doctrinis per orbem uniuersum multi a peccatis 16 elongati, ad Christi clementiam conuertuntur, uel quod boni quique eius suasionibus inflammati, celestem patriam desideranter inquirunt. Qui beatissimus pontifex postquam sedem Romane et apostolice Ecclesie annis tredecim, mensibus sex, et diebus decem, gloriosissime rexit, ex hac luce subtractus,  atque ad eternam regni celestis sedem translatus est. Sepultus uero est in ecclesia beati Petri apostoli ante secretarium, quarto iduum Martiarum, regnante Domino nostro Iesu Christo, qui cum Patre et Spiritu sancto, uiuit et regnat Deus, per omnia secula seculorum. Amen.


Ex eodem Paulo Diacono.

In pestilentie calamitate beatissimus Gregorius, qui tunc leuita erat, a cunctis generaliter papa electus est . Qui dum septiformem litaniam ordinasset, intra unius hore spatium, dum populi Deum precarentur, octoginta ex eis subito ad terram corruentes, spiritum exhalauerunt. Septiformis autem litania ideo dicta est, quia totius Urbis populus a beato Gregorio in septem  partes Deum deprecaturus, diuisus est. In primo namque choro fuit omnis clerus; in secundo omnes abbates cum monachis suis; in tertio omnes abbatisse cum congregationibus suis; in quarto omnes infantes; in quinto omnes uiri laici; in sexto omnes uidue; et in septimo omnes mulieres coniugate. Ideo autem de beato Gregorio plura dicere omittimus, quia iam ante aliquot annos eius uitam, Deo auxiliante, contexuimus, in qua, que dicenda fuerant, iuxta tenuitatis nostre uires, uniuersa descripsimus.


 Ex eodem.

Hoc eodem tempore idem beatus Gregorius Augustinum, et Mellitum, et Ioannem cum aliis pluribus monachis timentibus Deum, in Britanniam misit; eorumque predicatione Anglos ad Christum conuertit.


Ex eodem.

Iisdem diebus sapientissimus ac beatissimus Papa Gregorius Romane urbis episcopus , post alia multa que ad utilitatem sancte Ecclesie scripserat, etiam libros quatuor de uitis sanctorum composuit: quem codicem Dialogum, quia eum colloquens cum suo diacono Petro ediderat, appellauit. Hos autem libros prefatus papa Theodelinde regine misit, utpote quam sciebat, et Christi fidei deditam, et in bonis actibus esse precipuam. Per hanc quoque  reginam multum utilitatis Ecclesia Dei consecuta est; nam pene omnes Ecclesiarum sublimitates Langobardi, cum adhuc gentilitatis errore tenerentur, inuaserunt; sed eius salubri supplicatione rex permotus, et catholicam fidem tenuit, et multas possessiones Ecclesie largitus est; atque episcopos, qui in depressione et abiectione erant, ad dignitatem et honorem reduxit.


17 Ibidem.

Rex autem Agilulfus, exstincto Mauritione, Ticinum repedauit. Nec multo post suggerente maxime Theodelinda regina, coniuge eius, sicut eam beatus Gregorius suis epistolis sepius admonuerat, cum eodem uiro sanctissimo papa Gregorio atque Romanis pacem firmissimam pepigit.


 Ibidem.

Tunc beatus Gregorius papa migrauit ad Christum, 18 cum iam Phocas per indictionem [a 1Kb] octauam anno regnaret secundo. Cuius in locum ad apostolatus officium Sabinianus est ordinatus. Fuit autem hiems frigida nimis; et mortue sunt uites pene in omnibus locis. Messes quoque percusse uredine passim euanuere. Debuit etenim mundus famem sitimque pati, quando, decedente tanto doctore, animas hominum spiritualis alimonie penuria, sitisque ariditas inuasit.





SANCTI GREGORII MAGNI uITA, A IOANNE DIACONO SCRIPTA LIBRIS QUATUOR. *



IOANNIS DIACONI CARMEN AD IOANNEM PAPAM uIII.


 19 Suscipe Romuleos, Pastor uenerande, triumphos,
   Gregorii sancti suscipe gesta tui.
Qui nituit factis, uerbis, scriptisque beatis,
    Ut iubar auricomi solis in orbe cluit.
Forma, decus, speculum tibi sit, uia, uita per euum,
   Si cupis eternum ferre sacerdotium.
 Nam qui non huius sequitur uestigia presul,
   Ante Deum presul non erit, imo pecus.
Hinc Psalmista canit hominem similare caballis,
   Ignauum stultis, qui sub honore perit.
Nocturnum dedimus sancto cantumque diurnum,
   Carminibus clarum concinimusque uirum.
20 Redde uicem, scriptor, [a 1Kb] seruans cola, commata, puncta,
   Ne tua mendosum pagina seruet opus.
 [b 1Kb] Ludere me libuit uariabilis ordine campi,
   Postquam prosa fugit, musa iocosa redit.
Hec mihi tu tribuis, doctor pretiose Gregori,
   Qui bona das famulis, sed mala nulla, tuis.
uestitus cepi, nudus tua munia dixi,
   Indue me factis, uelleribusque tuis.
Et quia mortalis desunt commercia carnis,
   Da mihi sub pedibus posse iacere tuis.



PRAEFATIO [a 1Kb] .


 Beatissimo ac felicissimo Domno Ioanni, sancte catholice et apostolice Romane Ecclesie presuli, Ioannes ultimus leuitarum.

Nuper ad uigilias beati Gregorii, [b 1Kb] Romani pontificis, Anglorum gentis apostoli, lectione de Paulino ciuitatis Nolane presule consuetudinaliter personante, uisus es a uenerabilibus episcopis, diuino quodam instinctu commotus, requirere cur tantus pontifex, qui multorum sanctorum uitas texuerat, gestis propriis in propria duntaxat Ecclesia caruisset; presertim cum et apud Saxones, et apud Langobardorum sibi prorsus infensissimam gentem, gestis propriis ubique polleret. Cumque uenerabiles episcopi has ab utrisque gentibus haberi quidem, sed compendiosissime, responderent, meam quoque paruitatem consciscens, preceperas ut uitam ipsius de scrinio  sancte sedis apostolice, tanto plenius, quanto et certius carpere studuissem. Sed dum ego proprie inertie conscius, me meis prioribus, ac per hoc sapientioribus, qui uitam eius, licet breuiter, tamen pio conatu, pulcherrimoque stylo descripserant, conferre penitus dubitarem, identidem iubendo uehementer hortatus es, ut Romane sedis pontificem, eiusdem sedis presulis auctoritate, describerem, cui Deus omnipotens probandorum seu repellendorum scriptorum omnium specialem dederit procul dubio potestatem. Itaque tam imperiosis auctoritatibus tandem compulsus, uix primum librum Gregoriane uite compleueram, quando hunc, in eiusdem uigiliis annua uertigine reuolutis, tua probauit pariter ac publicauit  21 auctoritas. Ergo sollicitior factus ad cetera, pauca de multis, te incentore, te preceptore, te fautore, teque iudice, colligens, in libris quatuor, auxiliante Domino, coarctaui; et secundum distributionem  eiusdem doctoris, qua librum Regule pastoralis quadripartita ratione distinxerat, ego quoque illum, qualiter ad culmen regiminis uenerit, in primo huius operis libro perhibui; et ad hoc rite perueniens, qualiter uixerit, in secundo disserui; et bene uiuens, qualiter docuerit, in tertio designaui; et [c 1Kb] recte docens, infirmitatem suam quotidie quanta consideratione cognouerit, in quarto conclusi. Neque magnopere tempora temporibus contuli, sed rebus similibus [d 1Kb] similia coaptaui, quoniam reuera non tantum quando fecisset, sed quantum fecisset, sollicitus deflorare curaui. In quibus quanquam multa et uaria memoratu digna [e 1Kb] studio breuitatis omiserim, nichil memini me posuisse, quod scriptorum ueterum nequeat auctoritate defendi, exceptis illis miraculis que,  nostris temporibus facta [f 1Kb] , 22 multis adhuc superstitibus, uiuis uocibus celebrantur. Si cui tamen, ut assolet, uisum fuerit aliter, ad plenitudinem scrinii uestri recurrens, tot charticios libros epistolarum eiusdem Patris, quot annos probatur uixisse, reuoluat. Et quia quedam iliarum, uario tempore destinate, uarietatem sensuum retinent, eedemque nonnullis integre, quibusdam uero parte aliqua diminute, pro personarum, locorum, siue temporum dispensatione, uidentur, fine tenus relegendo conspiciat; sicque demum lucidam ueritatem cognoscens, me aut cum amasiis defendat, aut cum ausoribus arguat; quanquam in eo quod tuo iudicio placeo, cunctis ueritatem tuentibus me perpetuo placiturum fore presumam. Peto igitur ut sicut tuis iussionibus humiliter  parui, sic beati Gregorii precibus, et in hoc seculo ab emulorum insidiis, et in futuro a peccatorum nexibus merear misericorditer liberari per Iesum Christum Dominum nostrum. Amen. [g 1Kb]



LIBER PRIMUS. Qua ratione, quibusue uirtutibus ad pontificatum ascenderit, cumulate disseritur.


ARGUMENTUM.---1. De genere beati Gregorii.---2. [a 1Kb] Quod fuerit.---3. De institutione eius.---4. [b 1Kb] Pretor urbanus exprimitur.---5. Sex monasteria in Sicllia fecit.---6. Sub abbatibus in sue domus monasterio militans, postmodum abbas efficitur.---7. Paschali Sabbato ieiunare non ualet.---8. A Domino ieiunandi fortitudinem impetrat.---9. Mater Siluia ei consuetudinaliter legumina mandat.---10. Duabus uicibus ab angelo Dei tentatur, tertia uero liberalissimus comprobatur.---11. Frater furtum faciens a demonio uexatur, et a Gregorio liberatur.---12. [c 1Kb] Fugiturus frater cecatus, et a nigri canis morsibus liberatur.---13. Frater fugam molitus a demone corripitur, a Gregorio liberatur.---14. Fratrum latebra immobilitate caballorum cognoscitur.---15. Frater Iustus [d 1Kb] pro re peculiari seueriter in morte punitur.---16. Eius anima de inferni cruciatibus liberatur.---17. Dimissis peccatis Antonius mori iubetur. ---18. Gerontius cum quibusdam fratribus se asserit moriturum.---19. Frater Merulus albis floribus se somniat coronatum.---20. Ioannes ab apostolo sanatus a defuncto uocatur.---21. De uenalibus Anglorum pueris percontatur.---22. Pro conuertendis Anglis Britanniam petiturus absoluitur.---23. A presule tribus sententiis consternato redire iubetur.---24. Per locustam se cognoscit continuo reuersurum.---25. A monasterio tractus, diaconus consecratur. ---26. Constantinopolim apocrisiarius destinatur.---27. Pro exponendo libro beati Iob enixe rogatur.---28. Cum Eutychio disputans, uictor agnoscitur.---29. Liber Eutychii ab Augusto ignibus deputatur.---30. Eutychius moriens pellem manus sue tenebat, dicens se in ea ueraciter resurrecturum.---31. Apocrisiariatus Gregorii qualitas declaratur.---32. Epistola Pelagii pape Gregorio mittitur.---33. Maximianus cum fratribus a naufragio liberatur.---34. Romana urbs diluuio Tiberis inundatur.---35. Athesis fluuius mirabiliter solidatur.---36. Dracone cum bestiis in mari necato, er corrumpitur.---37. Sagittis celestibus cladem ferentibus, Pelagius presul exstinguitur.---38. Theodorus a dracone liberatus, conuertitur.---39. Gregorius ad pontificatum nolens eligitur.---40. Pontificatum subterfugere gestiens, imperatori litteras latenter mittit.---41. Pro concione penitentiam predicat.---42. Septiformem litaniam localiter ordinat.---43. Octoginta homines pestilentia prosternuntur.---44. Ab Urbe diffugiens, indicio celesti monstratur: et reductus, prime sedis pontifex consecratur.---45. Noluisse summum sacerdotium, ueraciter demonstratur.---46. Discretionis eius perfecta qualitas indicatur.---47. Conabatur extra mundum, et extra carnem fieri, et ad speciem anhelare.---48. Condoluit ruine sue gemitum renouari.---49. Ex scriptis Anastasii patriarche quasi beatitudinis requiem, salutem accipiens, fontem sitiens, umbram estuans inuenit.---50. Ab. Andree illustris caritate et animo non recessit.---51. Ioannis exconsulis bona excellentie est expertus.---52. Leandro Hispalensi episcopo respondere noluit, epistolis ad se transmissis.---53. Cum magno angore animi summum sacerdotium suscepit.---54. Inuestigare superna iudicia nullus homo sufficere potest.

 23 1. Gregorius genere Romanus, arte Philosophus, [e 1Kb] Gordiani, uiri clarissimi, et beate Siluie filius, prefuit [f 1Kb] Romane sedi annis tredecim, mensibus sex, diebus decem, [g 1Kb] temporibus Tiberii Mauricii, et Phoce Augustorum. Iste, senatoria stirpe progenitus, tam nobilissimam quam etiam religiosissimam genealogiam duxit, ita ut [h 1Kb] quartus Felix sedis apostolice pontifex, uir magne in Christi Ecclesia reuerentie, qui basilicam sanctorum Cosme et Damiani martyrum uia sacra iuxta templum Romuli, sicut hactenus cernitur, uenustissime fabricauit, eius atauus fuerit, et beata uirgo Tharsilla, que moritura [i 1Kb] promissionis celestis audiuit harmoniam, et Iesum Christum ad se recipiendam uidere meruit, amita nichilominus eius exstiterit (Beda lib. II, cap. 1, Histor. Angl.; Greg. Tur. lib. X Hist.; Lib. Iu, Dial. c. 16; Hom.  38 in Euang.

2. Quam Gregorius gemine nobilitatis lineam piis moribus extulit, probis actibus exornauit, adeo ut presagio quodam Grece , quod Latine uigilantius  resonat, uocaretur. Nam recta que docturus erat, dum uiuis operibus adimpleuit, sibimet ipsi utique se uigilasse perdocuit; dum uero recta que faciebat docendo quoque disseruit, uigilasse dignoscitur, non solum [i 1Kb] sui, sed etiam futuri temporis Christianis.

3. Siquidem inerant ei, [k 1Kb] cum acerba etate, matura iam studia; et auditurus incognita, religiosis [l 1Kb] senibus indagator solertissimus adherebat: sumptaque doctrine semina, tenaci memorie ruminanda, que post in populos mellito declamaret gutture congerebat. Denique [m 1Kb] docilis adolescens, cum, transmisso communiter stylo surgentis infantie, ad biuium Pythagorice littere peruenisset, incunctanter sinistrum ramum cum seculi uoluptate relinquere, et ad dextrum  cepit cum celesti desiderio totis uiribus anhelare.

4. Sed, dum conuersionis sue gratiam longius protrahens, tutius se Christo famulaturum putaret, si sub pretoris urbani habitu mundo specie tenus seruiret, ceperunt [n 1Kb] multa contra eum ex eiusdem seculi  cura succrescere; ita ut non iam, sicut proposuerat, specie, sed in eo retineretur et mente.

5. Tandem patre orbatus, ubi liberam disponendarum rerum suarum nactus est facultatem, sex monasteria in Sicilia fabricans, sufficientibus fratribus 24 cumulauit, quibus tantum prediorum contulit, quantum posset ad uictum quotidianum Deo illic militantium sine indigentia suffragari .

6. Septimum, intra Romane urbis menia, sub honore sancti Andree apostoli, iuxta basilicam sanctorum Ioannis et Pauli ad cliuum Scauri, monasterium in proprio domate fabricauit. In quo, relictis sericis, auro gemmisque radiantibus togis, simulque supellectilibus reliquis in usum pauperum [a 1Kb] prerogatis, ex  huius mundi naufragio nudus euasit, diuque desideratum monachicum capiens indumentum, primo [b 1Kb] sub Hilarionis deinde sub Maximiani, uenerabilium Patrum, regimine, multis sibi sociatis fratribus, regulari tramite militauit. Post uero cum subesse mallet, fratrum uotiua concordia imminente, preesse non renuit, sicut in consequentibus apparebit.

7. Erat ei abstinentia tanta ciborum, sedulitas oratiorum et ieiuniorum, studiositas tam desiderata sacrorum [c 1Kb] librorum, ut infirmato stomacho lacessitus uix subsistere procul dubio uideretur. Nam cum quodam tempore incisionem uitalium, quam Greci dicunt, pateretur, crebrisque angustiis per horarum [d 1Kb] momenta ad exitum propinquaret, ac nisi eum fratres frequenter cibo reficerent, uitalis ei spiritus  funditus intercipi uideretur, paschalis superuenit dies. Et dum sacratissimo Sabbato, in quo omnes, etiam paruuli pueri, ieiunant, ipse ieiunare non posset, cepit plus merore quam infirmitate deficere .

8. Mox accersito uiro sanctissimo Eleutherio, dudum penes Spoletum multis preposito, tunc uero eiusdem sui monasterii monacho, a quo uidelicet audierat mortuum fuisse suscitatum, oratorium petiit, seseque cum lacrymis, ut saltem die illo ad ieiunandum sibi uirtus daretur, in orationem dedit. Et post paululum, completa oratione, digressus, tantam uirtutem suum stomachum percepisse cognouit, ut ei cibus et morbus de memoria funditus tolleretur. Cepit secum mirari quis esset, quis fuerit; et cum ad  animum redibat infirmitas, nichil in se ex his que meminerat recognoscere preualebat. Cumque in dispositione monasterii occupata mens esset, obliuiscebatur funditus egritudinis sue. Si uero rediret egritudo ad memoriam, cum tam fortem se esse sentiret, mirabatur si non 25 comedisset. Qui ueniens ad uesperum, cognouit sibi tantam fortitudinem permanere,  ut ad diem alterum ieiunium transferre potuisset [e 1Kb] . uerum quanquam pene quotidiano languore tabesceret, nullam tamen corpori suo cupiebat commodare quietem, quo minus aut oraret, aut legeret, aut scriberet, aut dictaret.

9. In huius sacri monasterii penetralibus idem uir omnipotentis Dei Gregorius, a matre Siluia, tunc temporis iuxta portam beati Pauli apostoli, loco qui dicitur Cella noua, quo hactenus oratorium nomini eius dedicatum est, et famosum sancti Babe confessoris [f 1Kb] Christi monasterium, cuius laus in sexta et septima synodo, constitutum uidetur, degente, crudis leguminibus pascebatur.

10. Ubi hunc de more quedam scribentem angelus Dei reperiens, misereri sibi flebiliter sub habitu naufragi  postulabat. Cui Gregorius ex intimo corde compatiens, bis ternis [g 1Kb] numismatibus datis, abire precepit . Nec multo post, eadem die idem naufragus rediit, seque multa perdidisse, pauca uero suscepisse perhibuit. A quo, pari modo senis numismatibus sumptis, letabundus abscessit. Sed die tertia rediens, identidem adiutorium naufragus importunis uocibus requirebat. Cui liberalissimus Pater, accersito uestiario, alia sex numismata dari precipiens, cognouit in uestiario nichil numismatum unde posset consolari naufragum remansisse. Quid faceret nesciebat. Aestuabat Deo deuoti pectoris pietas, non sufferens uacuam proximi reliquisse miseriam. Rursus uestiarium suum, si forte uas quodlibet aut uestimentum haberet, interrogans, audiuit nil penitus remansisse  preter matris argenteam, que cum infusis leguminibus mitti solita erat, scutellam. Mox alacrior factus, Ergo, inquit, frater, hanc defer, ne tristis abeat qui consolari querit pauper. Itaque delatam scutellam, Gregorio satis hilariter largiente, pauper, qui putabatur, letus amplectitur, non iam ad expetenda, sed ad conferenda suffragia rediturus. A quo uidelicet angelice uisitationis tempore tantis miraculis, tantis est uirtutibus publicatus, ut omnibus secum uiuentibus, et exemplo fuerit, et terrori, quippe qui non solus, sed socialiter cum beato Andrea apostolo, suo monasterio, signis euidentibus, sit prefuisse putatus.

11. Nam ut pauca de multis loquar, quadam die duos exinde fratres misit, qui aliquid emere pro eiusdem monasterii utilitate debuissent, unus iunior, qui  prudentior uidebatur, alter senior, qui custos iunioris esset. Perrexerunt utrique; et de pretio, quod acceperunt, ipse qui custos [h 1Kb] missus fuerat, nesciente altero, furtum fecit. Qui mox ut in monasterium sunt reuersi, atque ante oratorii limen uenerunt, arreptus a demonio is qui furtum fecerat, cecidit. Dimissus autem a demonio is, concurrentibus monachis, abbatis  iussu requisitus est [a 1Kb] ne forte de eo quod acceperat furtum fecisset. Negauit, et iterum uexatus est. Dimissus, atque iterum requisitus, negauit, atque iterum uexatus est. Octo itaque uicibus negauit, octo uicibus uexatus est. Post octauam uero negationem, Gregorio interrogante, confessus est [b 1Kb] quod nummos furto abstulerat, eique prostratus se peccasse 26 testatus est, perceptaque penitentia, ulterius ad eum demonium non accessit.

12. Alio quoque tempore, dum in die natalitio eiusdem apostoli iam meridianis horis fratres quiescerent, subito quidam frater, apertis oculis cecatus, cepit tremere, uoces ingentes emittere, quibus uocibus testabatur ferre se non posse quod patiebatur. Concurrerunt fratres, uiderunt cecum apertis oculis trementem  et clamantem, et a presentibus alienum, nichilque quod foris agi poterat sentientem. Hunc in manibus leuarunt, atque ante altare sancti Andree apostoli, iussu Gregorii, proiecerunt, ipsique pro eo in orationem prostrati sunt. Qui statim ad se reuersus, confessus est quia senex quidam ei apparuit, et canem nigrum ad eum dilacerandum dimisit, dicens: Quare fugere uoluisti de monasterio isto? Cumque euadere de canis morsibus nullo modo potuissem, uenerunt quidam monachi, et eumdem senem pro me rogauerunt, qui statim iussit canem abscedere, et ipse ad me reuersus sum. Hic etiam sepe confessus est postea, dicens quod eo die quo ista pertulerat, consilium habuerit de monasterio fugiendi.

13. Alius quoque monachus discedere ex eodem  monasterio latenter uoluit; cumque hoc mente tractasset, oratorium ingredi uoluit, sed demone corripiente nequiuit. Relinquebatur a demone quamdiu extra oratorium stabat; si ingredi conabatur, statim maligno spiritui traditus, uexabatur. Hoc dum sepius fieret, tandem, Gregorio inquirente, se de monasterio fugere uoluisse confessus est, eiusque per triduum simul cum fratrum precibus ita pietate diuina curatus est, ut ad eum postmodum malignus spiritus nunquam accedere tentauisset.

14. Alio quoque tempore duo fratres ex eiusdem Patris monasterio fugerunt, qui aliqua prius colloquendo fratribus signa dederant, quod [c 1Kb] per Appiam descendentes, Ierosolymam tenderent. Hi exeuntes diuerterunt de itinere, et ut a sequentibus inueniri  minime possent, retrusas cryptas iuxta Flaminiam portam inuenientes, in eis se occultauerunt. Cum uero uespertinis horis iussu Gregorii requisiti, minime in congregatione inuenti fuissent, ascensis caballis, eos quidam fratres secuti sunt, per [d 1Kb] Metronii portam exeuntes, ut eos in Latinam uel Appiam uiam sequerentur: subito eis consilium ortum est ut eos in Salariam uiam extra ciuitatem requirere debuissent.  Igitur pergentes deflexerunt iter, et in Salaria eos ueteri non inuenientes, per portam Flaminiam decreuerunt redire. Cumque reuerterentur, mox ut equi ante cryptas illas uenerunt in quibus se monachi absconderant, fixerunt gradum; pulsati et compulsi, passum mouere noluerunt. Considerauerunt equites rem talem sine mysterio esse non posse, attenderunt ad cryptas, uiderunt earum aditus missa maceria predamnatos: sed caballis suis nusquam ire uolentibus, descenderunt, et lapides qui in ora cryptarum compositi fuerant deponentes, ingressi sunt, eosque in eisdem tenebrosis latibulis consternatos terre inuenerunt. Qui ad monasterium reducti, tam stupore miraculi quam exhortatione 27 uenerabilis Patris Gregorii sic meliorati sunt, ut eis multum profuerit  ad paruum temporis de monasterio recessisse.

15. Alio quoque tempore quidam monachus, Iustus nomine, medicine arte imbutus, beato Gregorio sedule obsequi, atque in assiduis egritudinibus eius excubare consueuerat. Hic itaque corporis languore preuentus, ad extrema deductus est, cui in ipsa molestia frater germanus, Copiosus nomine, seruiebat . Sed predictus Iustus, cum iam se ad extrema paruenisse cognosceret, eidem Copioso fratri suo quia occultos tres aureos haberet innotuit. Quod nimirum fratribus celari non potuit, qui subtiliter indagantes, atque illius medicamenta omnia perscrutantes, eosdem tres aureos inuenerunt in medicamine absconditos. Quod mox ubi Gregorio nuntiatum est, tantum malum de fratre qui secum  communiter uixerat equanimiter ferre non ualuit, quippe quia eidem monasterio iam dudum regulam constituerat, ut cuncti fratres ita communiter uiuerent, quatenus eis singulis nulla habere propria liceret. Tunc Gregorius, nimio merore [e 1Kb] percussus, cogitare cepit, uel quid ad purgationem morientis faceret, uel quid ad exemplum uiuentibus prouideret. Pretioso igitur eiusdem monasterii preposito ad se accersito, dixit: »uide ut nullus ex fratribus se ad eum morientem iungat, nec sermonem consolationis ex cuiuslibet eorum ore percipiat, sed cum in morte constitutus fratres exquisierit, ei suus frater carnalis dicat, quia [f 1Kb] pro solidis quos occulte habuit, a cunctis fratribus abominatus sit; ut saltem in morte de culpa sua mentem illius amaritudo transuerberet, atque a  peccato quod perpetrauit purget. Cum uero mortuus fuerit, corpus illius cum fratrum corporibus non ponatur; sed quolibet in sterquilinio fossam facite, [g 1Kb] et in ea corpus proiicite, ibique super eum tres aureos quos reliquit iactate, simul omnes clamantes: Pecunia tua tecum sit in perditionem, et sic eum terra cooperite.« In quibus utrisque rebus solertissimus Pater Gregorius unam morienti, alteram uero uiuentibus  prodesse uoluit, ut et illum amaritudo mortis a culpa solubilem faceret, et istos auaritie tanta damnatio [a 1Kb] misceri talibus prohiberet, atque a culpa prohiberet. Quod ita factum est. Nam cum idem monachus peruenisset ad mortem, atque anxie se quereret fratribus commendari, nullusque fratrum ei applicari uel loqui tentaret, ei carnalis frater, cur ab omnibus esset abominatus aperuit. Ille protinus ut audiuit, de reatu suo uehementer ingemuit, atque in ipsa tristitia e corpore exiuit. Qui ita est sepultus, ut Gregorius iusserat. Sed fratres omnes eadem eius sententia conturbati, ceperunt singuli extrema queque et uilia, et que eis regulariter semper habere licuerat, ad medium proferre, uehementerque formidare ne quid apud se esset unde reprehendi potuissent.

 16. Cum uero post mortem fratris triginta iam essent dies euoluti, cepit animus Gregorii misericorditer ei compati, eiusque cum graui merore supplicia pensare, et si quod esset ereptionis eius 28 remedium querere. Tunc euocato ad se eodem Pretioso, monasterii sui preposito, tristis dixit: »Diu est quod frater Iustus, qui defunctus est, in igne cruciatur; debemus ei aliquid caritatis impendere, et ei, inquantum possumus, ut eripiatur, adiutorium commodare. uade itaque, et ab hodierna die continuis triginta diebus offerre pro eo sacrificium stude, ut nullus omnino pretermittatur dies quo pro absolutione illius salutaris hostia [b 9Kb] non mactetur.« Qui protinus abscessit, et dictis paruit. Gregorio autem curante, atque euolutos dies minime numerante,  idem frater qui defunctus fuerat nocte quadam fratri suo [c 1Kb] Copioso per uisionem apparuit. Quem ille cum uidisset, inquisiuit, dicens: Quid est frater? Quomodo es? Cui ipse respondit: Nunc usque male fui, sed iam modo bene sum, quia hodie communionem recepi. Quod idem Copiosus pergens protinus in monasterio fratribus indicauit. Fratres uero sollicite computauerunt dies, et ipsum diem fuisse inuenerunt quo pro eo trigesima oblatio fuerat completa; cum et Copiosus nesciret quid pro eo fratres, auctore Gregorio, agerent, et fratres ignorarent quid de eo Copiosus uidisset, uno eodemque tempore dum agnoscit ille oblationem, illi audiunt somnium, trigesimumque diem cognoscunt; concordante simul uisione et sacrificio, res aperte claruit, quia frater quem sub  animaduersione sententie Gregorius mori permiserat, per salutarem hostiam a supplicio liberarat .

17. Sed quia idem uenerabilis Pater quemadmodum fratribus terrori fuerit, ex parte iam tetigi, qualiter eius exemplis iidem profecerint, breuiter indicandum putaui. Frater quidam in eodem monasterio, nomine Antonius, beato Gregorio sedulus adherebat,  qui, tanti Patris uerbis exemplisque commonitus, multis quotidianisque lacrymis ad gaudia patrie celestis anhelabat. Cumque studiosissime cum magno feruore desiderii, duce Gregorio, sacra eloquia scrutaretur, non in eis uerba scientie, sed fletum compunctionis inquirebat, quatenus per hec incitata mens eius inardesceret, et ima deserens [d 1Kb] ad contemplationem patrie celestis peruolaret. Huic per nocturnam uisionem dictum est: Paratus esto, et quia [e 1Kb] Dominus iussit, migra. Cumque ille non habere se sumptus ad migrandum diceret, responsum protinus audiuit, dicens: Si de peccatis tuis agitur, dimissa sunt. Quod cum semel audisset, et magno adhuc metu trepidaret, nocte quoque alia in eisdem est uerbis admonitus. Post quinque uero dies febre correptus, cunctis  fratribus orantibus flentibusque, defungitur .

18. In eodem monasterio frater quidam Gerontius dicebatur, qui dum graui molestia corporis fuisset depressus, in uisione nocturna albatos uiros et clari omnimodo habitus in hoc ipsum monasterium descendere de superioribus aspexit. Qui dum coram lecto iacentis assisterent, unus eorum dixit: Ad hoc uenimus, ut de monasterio Gregorii quosdam fratres in militiam mittamus; atque alteri precipiens, adiunxit: Scribe Marcellum, ualentinianum, 29 Agnellum, atque alios, quorum [f 1Kb] cognitionem ego non habeo. Quibus expletis addidit, dicens: Scribe et hunc ipsum qui nos aspicit. Ex qua uisione Gerontius certus effectus, facto mane, innotuit fratribus quot et  qui essent ex eodem monasterio morituri, seque illos continuo secuturum. Cum die alio predicti fratres mori ceperunt, atque sub eodem ordine se in mortem secuti sunt quo fuerant in descriptione nominati, ad extremum uero et ipse obiit, qui eosdem fratres morituros preuidit.

19. Alius etiam frater in eodem monasterio Merulus dicebatur, uehementer lacrymis atque eleemosynis, ex Gregorii uiri uenerabilis doctrina, intentus: psalmodia uero ex ore illius pene nullo tempore cessare consueuerat, excepto cum aut alimentum corpori, aut membra dedisset sopori. Huic nocturna uisione apparuit quod ex albis floribus corona de celo in caput illius descendebat, qui mox molestia corporis occupatus, cum magna securitate animi atque  hilaritate defunctus est. Ad cuius sepulcrum, dum, post annos quatuordecim, Petrus, qui pontificatus istius Gregorii tempore monasterio eidem prefuit, sibi sepulturam facere uoluisset, tanta de eodem sepulcro fratris Meruli fragrantia suauitatis emanauit, ac si illic florum omnium fuissent odoramenta congesta. Ex qua re manifeste patuit quia uerum fuit  quod per nocturnam uisionem tanti Patris discipulus uidit .

20. Alius quoque in eodem monasterio Ioannes dictus est, magne indolis adolescens, [a 1Kb] qui etatem suam intellectus et humilitatis dulcedine, et grauitate morum, imminente Gregorio, transcendebat. Huic egrotanti, atque ad extremum deducto, per nocturnam uisionem sub habitu senis beatus apostolus Andreas apparuit, et hunc uirga tetigit, eique dixit: Surge; ex hac enim molestia modo minime morieris, sed paratus esto, quia longum tempus hic facturus non eris. Qui dum iam esset a medicis desperatus, repente sanatus est atque conualuit. Rem quam uiderat narrauit, seque per biennium in Dei seruitio, sicut predixi, ultra etatis sue annos exhibuit: Euolutis autem duobus annis, cum quidam frater fuisset  mortuus, atque in monasterii eiusdem cemeterio a Gregorio fratribusque sepultus, cunctis inde discedentibus, idem Ioannes, sicut postmodum pallens et tremens Gregorio et fratribus indicauit, solus inuentus, ab eodem fratre qui sepultus fuerat de sepulcro uocatus est. Quod mox etiam subsequens finis ostendit. Nam post dies decem [b 1Kb] correptus febribus, moriendo uocantem secutus est. uerum quia longum est et multa restant que de huius uiri sanctimonia certis possunt attestationibus predicari, que etiam ex relatione maiorum, scriptisue priorum compererim, his inserenda decreui.

21. Quadam die, cum aduenientibus nuper negotiatoribus, multa uenalia in foro Romane urbis fuissent proposita, multique ad emendum undique  confluxissent, contigit et Gregorium uirum Deo dignissimum preterire: qui cernens inter alia pueros corpore candidos, forma pulcherrimos, uultu 30 uenustos, capillorum quoque nitore perspicuos esse uenales, interrogauit mercatorem de qua patria illos attulisset. Ille respondit: De Britannie insula, cuius incolarum omnium facies simili candore fulgescit. Gregorius dixit: Christiani sunt iidem insulani, an adhuc paganis tenentur erroribus implicati? Mercator respondit: Non sunt Christiani, sed paganis tenentur laqueis irretiti. Tunc Gregorius acriter ingemiscens: Heu! proh dolor! inquit, quam splendidas facies princeps tenebrarum nunc possidet, tantaque [c 1Kb] frontis species uacuam ab interna Dei gratia mentem gestat. Rursum interrogauit quod esset uocabulum  gentis illius. Mercator respondit: Angli uocantur. At ille: Bene, inquit, Angli, quasi angeli, quia et angelicos uultus habent, et tales in celis angelorum decet esse conciues. Iterum ergo interrogauit quod nomen haberet ipsa prouincia. Mercator respondit: Prouinciales illi Deiri uocantur. Et Gregorius:  Bene, inquit, Deiri, quia de ira sunt eruendi, et ad Christi gratiam conuocandi. Rex, ait, illius prouincie quomodo nuncupatur? Mercator respondit: Aelle uocatur. Et Gregorius alludens ad nomen, dixit: Bene, quia rex dicitur [d 1Kb] Aelle. Alleluia etenim in laude Creatoris in partibus illis oportet decantari .

22. Mox itaque accedens ad Benedictum, apostolice sedis pontificem, cepit uehementer expetere ut in Britanniam aliquos uerbi ministros mitteret. Quo cum neminem ire uelle cognosceret, semetipsum quoque non dubitauit ingerere, dummodo sibi pontifex licentiam commodaret. Qui licet cum magna cunctatione totius cleri ac populi Gregorium sponte proficisci cupientem abire permisit, imprecatus ei diuinitus  prospera ministrari.

23. De cuius absentia Romani plurimum perturbati, deliberato consilio, trifarie per loca uie contigua unde pontifex ad beati Petri basilicam profecturus erat, partiuntur, eumque turmatim taliter [e 1Kb] alloquuntur: Petrum offendisti, Romam destruxisti, quia Gregorium dimisisti. Quibus sententiis omnino papa perterritus, misit continuo nuntios, qui uirum Domini reuocarent Gregorium. Quod ipse sibi commeantibus iam predixerat fore futurum.

24. Iamque trium dierum itinere [f 1Kb] profligato, ad quemdam locum requieturi, forte diuerterant, quo singulis quiescentibus, Gregorius lectitabat. Quem locusta superueniens cegit paululum a legendo quiescere, et ex consideratione sui nominis docuit  eum in eodem loco se stare debere. [ [g 1Kb] Tunc fertur dixisse: Locusta, inquit, dici potest, quasi loco sta.] Statimque comites adhortatus, festinantius ire certabat; sed preuenientibus apostolicis nuntiis, licet magnopere tristaretur, redire tamen ad proprii compulsus est monasterii curam.

25. Denique cernens Benedictus, uenerabilis pontifex, uirtutum gradibus Gregorium ad alta conscendere, uiolenter eum a quiete monasterii sui abstrahens, ecclesiastici ordinis officio sublimauit, leuitamque septimum ad suum adiutorium consecrauit. 31 In quo uenerabilis leuita Gregorius tanta humilitate uiguit, tanta solertia ministrauit, ut in ecclesiastice hierarchie ministerio uideretur diuinis angelis non solum nitore habitus, uerum etiam claritate morum  probabilium quodammodo cequari.

26. Nec multo post pro responsis ecclesiasticis ad urbem Constantinopolim a Pelagio presule destinatur, ubi quamuis in terreno conuersaretur palatio, uite celestis non intermisit propositum. Secuti namque sunt eum multi ex suo monasterio fratres, germana deuincti caritate. Quod diuina factum dispensatione  conspicitur, ut eorum uidelicet exemplo ad orationis placidum littus quasi anchore fune stringeretur, et dum causarum secularium continuatis uertiginibus fluctuaret, ad illorum consortium, uelut ad tutissimi portus [a 1Kb] sinum, refugeret. Ac licet illud eum ministerium a monasterio abstractum a pristine quoque quietis uita mucrone sue occupationis exstinxerat, inter eos tamen per studiose lectionis alloquium quotidiane aspiratio compunctionis animabat .

27. Horum ergo consortio non solum a terrenis est munitus incursibus, uerum etiam ad uite celestis exercitia magis magisque succensus. Nam ab eisdem fratribus enixe rogatus, maximeque [b 1Kb] a Leandro Hispalensi episcopo, qui pro causis wisigothorum legatus eodem tempore Constantinopolim uenerat,  compulsus est ut librum beati Iob, multis inuolutum mysteriis, enodaret . Neque ille negare potuit opus quod sibi amor fraternus multis utile imponebat futurum, sed eumdem librum quomodo iuxta litteram intelligendus, qualiter ad Christi et Ecclesie sacramenta referendus, quo sensu unicuique fidelium sit aptandus, [c 1Kb] per trifarias intelligendi species miranda ratione perdocuit: in quibus tamen ita de uirtutibus uitiisque disseruit, ut non solum uideatur eadem uerbis exponere, sed formis quodammodo uisibilibus seu palpabilibus demonstrare. Unde non est dubium perfectionem ipsarum eum consecutum fuisse uirtutum, quarum tam efficaciter ualuit indicare profectus.

28. Preterea uenerabilis leuita Gregorius in eadem  urbe regia constitutus, nascentem nouam heresim de statu nostre resurrectionis cum ipso quo orta est initio, [d 1Kb] iuuante gratia catholice ueritatis, attriuit . Siquidem [e 1Kb] Eutychius, eiusdem ciuitatis episcopus, libro de Resurrectione mortuorum confecto, dogmatizabat corpus nostrum in illa resurrectionis gloria impalpabile, uentis ereque subtilius esse futurum. Quod Gregorius audiens, et ratione ueritatis, et exemplo dominice resurrectionis probauit hoc dogma orthodoxe fidei omnimodo esse contrarium. Catholica etenim fides habet quod corpus nostrum in illa immortalitatis gloria sublimatum, subtile quidem sit per effectum spiritualis potentie, sed palpabile per ueritatem nature, iuxta exemplum  dominici corporis, de quo a mortuis resuscitato dicit ipse discipulis: Palpate et uidete, quia spiritus carnem et ossa non habet, sicut me uidetis habere . Cumque hoc 32 euangelice ueritatis testimonium Gregorius protulisset, Eutychius ait: »Idcirco hoc Dominus fecit, ut dubitationem resurrectionis  sue de discipulorum cordibus amoueret.« Cui Gregorius dixit: »Mira res est ualde quam astruis, ut inde nobis dubietas surgat unde discipulorum corda fuerunt a dubietate sanata. Quid enim deterius dici potest quam ut hoc nobis de eius uera carne dubium fiat, per quod discipuli eius ad fidem ab omni dubietate sunt reparati? Si enim hoc non habuisse astruitur quod ostendit, unde fides discipulorum eius est confirmata, inde nostra destruitur.« Eutychius ait: »Corpus palpabile habuit, quod ostendit; sed post confirmata corda palpantium, omne illud in Domino quod palpari potuit in subtilitatem est aliquam redactum.« Ad hec Gregorius respondit: »Scriptum est: Christus resurgens a mortuis, iam non moritur, mors illi ultra non dominabitur . Si quid ergo  in eius corpore post resurrectionem potuit mutari contra ueridicam Pauli sententiam, Dominus rediit in mortem post resurrectionem. Quod quis dicere uel stultus presumat, nisi qui ueram carnis eius resurrectionem denegat?« Tunc Eutychius obiecit, dicens: »Cum scriptum sit: Caro et sanguis regnum Dei possidere non possunt , qua ratione credendum est resurgere ueraciter carnem?« Cui Gregorius respondit: »In sacro eloquio aliter caro dicitur iuxta naturam, atque aliter iuxta culpam, uel corruptionem. Caro quippe dicitur iuxta naturam, sicut scriptum est: Hoc nunc os ex ossibus meis, et caro de carne mea . Et: uerbum caro factum est, et habitauit in nobis . Caro uero iuxta culpam, sicut scriptum est: Non permanebit spiritus meus in hominibus istis, eo quod sunt  caro . Et sicut Psalmista ait: Memoratus est quia caro sunt: spiritus uadens, et non rediens . Unde et discipulus Paulus dicebat: uos autem in carne non estis, sed in spiritu ; neque enim in carne non erant quibus epistolas transmittebat; sed quia passiones carnalium desideriorum uicerant, iam liberi per uirtutem spiritus in carne non erant. Quod ergo Paulus apostolus dicit: Quia caro et sanquis regnum Dei possidere non possunt , carnem secundum culpam intelligi uoluit, non carnem secundum naturam. Unde et mox quia carnem secundum culpam diceret, ostendit, subdens: Neque corruptio incorruptelam possidebit. In illa ergo celesti gloria caro secundum naturam erit, sed secundum passionis  desideria non erit, quia deuicto mortis aculeo, in eterna incorruptione regnabit.« Quibus auditis, Eutychius consentire se protinus respondit; sed tamen adhuc corpus palpabile resurgere posse denegabat: qui etiam in libello quem de resurrectione scripserat, Pauli quoque testimonium indiderat, dicentis: Tu  quod seminas non uiuificabitur, nisi prius moriatur; et quia non corpus quod futurum est seminas, sed nudum granum . Hoc nimirum ostendere festinans, quia caro uel palpabilis, uel ipsa non erit, dum sanctus Apostolus de resurrectionis agens gloria, non corpus quod futurum est seminari dixerit, sed nudum granum. Sed ad hec Gregorius respondit: »Paulus apostolus dicens: 33 Non corpus quod futurum est seminas, sed nudum granum, hoc insinuat quod uidemus, quia uidelicet granum cum culmo et foliis nascitur, quod sine culmo et foliis seminatur. Ille itaque in augmento glorie resurrectionis non dixit grano seminis deesse quod erat, sed adesse quod non erat. Tu autem dum uerum corpus resurgere denegas, nequaquam dicis adesse quod deerat,  sed deesse quod erat.«

29. Tunc itaque Gregorius Romanus diaconus et Eutychius Constantinopolitanus episcopus, hac de re in longam contentionem perducti, grauissima ceperunt ab inuicem [a 1Kb] simultatione resilire. Tum pie memorie Tiberius [b 1Kb] Constantinus imperator, secreto utrumque suscipiens, quid inter eos discordie uersaretur agnouit, et utriusque partis allegationem subtiliter pensans, eumdem librum quem Eutychius de resurrectione conscripserat suis quoque [c 1Kb] allegationibus destruens, deliberauit ut flammis cremari debuisset. A quo uidelicet piissimo imperatore ut simul egressi sunt, post longissime disputationis conflictum pariter egrotantes in lectulum deciderunt.

30. Cum ergo Gregorius ualidissimis febribus estuaret, Eutychius, cum morte confligens, pellem  manus sue tenebat coram omnibus, dicens: Confiteor quia omnes in hac carne resurgemus. Post quam catholice fidei confessionem defunctus est; quo mortuo, quia pene nullus erat qui eius dicta sequeretur, Gregorius dissimulauit cepta persequi, ne in fauillas uideretur uerba iaculari.

31. Quanta autem auctoritate ministerium sui apocrisiariatus impleuerit, quante reuerentie apud Augustos exstiterit, quantaque sollicitudine afflicte Italie succurri sepius fecerit, si quis plenius nosse desiderat, epistolas antecessoris sui pape Pelagii ad cum super multimodis Ecclesie Dei necessitatibus destinatas, que hactenus in scrinio sancte sedis apostolice studiosissime conseruantur, percurrat, ex quarum multitudine hic unam intersero, quatenus et  illius ministerii qualitas, et reliquarum quoque consequentia cognoscatur. Que ita se habet:

 32. »Pelagius episcopus dilecto filio Gregorio uenerabili diacono. Omnia quidem que necessaria fuerunt, per Honoratum notarium tibi curauimus indicare: quem cum fratre et cepiscopo Sebastiano ad dilectionem tuam direximus, ut quia illis in partibus ad Rauennam usque nunc cum uiro glorioso domno Decio patricio fuit, ipse sua relatione te ex omnibus studeat informare; uel si qua necessaria iudicaueritis, possit domno imperatori suggerere. Quia tante calamitates ac tribulationes nobis a perfidia Langobardorum illate sunt, contra suum proprium iusiurandum, ut nullus possit ad referendum sufficere. Predictum autem fratrem Sebastianum quo modo susceperimus, uel in quali apud nos, te suggerente, fuerit caritate, ipsius poteris relatione cognoscere.  Qui etiam 34 promisit nobis necessitates uel pericula totius Italie piissimo domno imperatori suggerere. Loquimini ergo et tractate pariter, quo modo nostris possitis celeriter subuenire periculis: quia ita hic coangustata est respublica, ut nisi Deus piissimi in corde principis [d 1Kb] inspirauerit ut insitam sibi misericordiam suis famulis largiatur, [e 21Kb] et super illa diacoposin, uel unum magistrum militum, et unum ducem dignetur concedere, in omni simus angustia destituti, quia maxime partes Romane omni presidio uacuate uidentur, et exarchus nullum nobis posse remedium facere scribit, quippe qui nec ad illas partes custodiendas se testatur posse sufficere. Imperet ergo illi Deus nostris uelociter periculis subuenire, antequam nefandissime gentis exercitus loca que  adhuc a republica detinentur, Deo sibi contrario, quod absit, preualeant occupare. Presbyterum autem ad nos, Deo iuuante, retransmittere festina, quia et in monasterio tuo, et in opus cui eum preposuimus, necessarius esse omnino cognoscitur. Data quarto nonarum [f 1Kb] Octobrium, indictione tertia .«

33. Huic suo cuius hic papa Pelagius monasterio meminit, Siculus Maximianus, qui postea Syracusanus episcopus exstitit, eodem tempore prefuit. Qui ad uenerabilem leuitam Gregorium in eiusdem regie urbis palatio pro responsis ecclesiasticis desudantem, uisitationis gratia, cum fratribus uenit ; et dum ad monasterium sibi quoque commissum Romam rediret, in mari Adriatico  nimia tempestate deprehensus, inestimabili ordine atque inusitato miraculo erga se, cunctosque qui secum aderant omnipotentis Dei et iram cognouit et  gratiam. Nam cum in eorum morte uentorum nimietatibus fluctus eleuati seuirent, ex naui claui perditi, arbor abscissa est, uela in undis proiecta, totumque uas nauis nimiis quassatum fluctibus ab omni fuerat sua compage dissolutum. Rimis itaque patentibus, intrauit mare, atque usque ad superiores tabulas impleuit; ita ut non magis nauis inter undas quam unde iam intra nauim esse uiderentur. Tunc in eadem naui residentes, non iam ex mortis uicinia, sed ex ipsa eius presenti uisione turbati, omnes sibimetipsis pacem dederunt, corpus et sanguinem Redemptoris acceperunt, Deo se singuli commendantes, ut eorum animas benigne susciperet, quorum corpora ita pauende morti tradidisset. Sed omnipotens Deus, qui eorum mentem mirabiliter terruit, eorum quoque  uitam per meritum Gregorii famuli sui, pro cuius speciali amore uenerant, mirabilius reseruauit. Nam diebus octo nauis eadem usque ad superiores tabulas aquis plena, iter proprium peragens, enatauit. Nono autem die [a 1Kb] ad Chotronensis castri portum deducta est. Ex qua exierunt omnes incolumes, qui cum predicto Maximiano uiro uenerabili nauigabant. Cumque post eos ipse quoque fuisset egressus, mox in eiusdem portus profundum nauis demersa est, ac si illis 35 egredientibus pro pondere subleuatione caruisset; et que plena hominibus in pelago aquas portauerat atque natarat, Maximiano cum fratribus recedente, aqua sine hominibus in portu nec portare ualuit nec natare; ut hinc omnipotens Deus ostenderet quia per meritum Gregorii, quem fratres uisitauerant,  hanc onustam sua manu tenuerat, que ab hominibus uacua permanere non potuit super aquas.

34. Igitur postquam Romam Gregorius uenerabilis leuita reuersus est, aliquanto interiecto tempore, tanta inundatione Tiberis fluuius alueum suum egressus est, tantumque excreuit, ut eius unda super muros urbis influeret, atque in ea regiones maximas occuparet, et antiquarum edium plurima [b 1Kb] monimenta deiiceret, ecclesiastica quoque horrea uiolenter subuerteret, in quibus nonnulla modiorum tritici millia periere.

35. Tunc siquidem apud ueronensem urbem fluuius Athesis, ut idem Gregorius refert , excrescens, ad beati Zenonis  martyris atque pontificis ecclesiam uenit. Cuius ecclesie dum essent ianue aperte, aqua in eam minime intrauit. Que paulisper crescens usque ad fenestras ecclesie, que erant tectis proxime, peruenit; sicque stans aqua ecclesie ianuam clausit, ac si illud elementum liquidum in soliditatem parietis fuisset mutatum [Al. immutatum]. Cumque essent multi interius inuenti, sed aquarum magnitudine circumdata omni Ecclesia, qua possent egredi non haberent,  ibique se fame et siti deficere formidarent, ad Ecclesie ianuam ueniebant, ad bibendum hauriebant aquam, que usque ad fenestras excreuerat, et tamen intra ecclesiam [c 1Kb] ut aqua nullo modo diffluebat. Stans autem ante ianuam, ad ostendendum cunctis meritum martyris, et aqua ad adiutorium erat, et aqua non erat ad occupandum locum. Quod nimirum miraculum Babylonici illius ignis miraculo non dissimile poterit estimari, qui trium puerorum et uestimenta non tetigit, et uincula incendit .

36. Tunc etiam innumerabilis multitudo serpentium cum magno dracone, in modum trabis ualide per Tiberini fluminis alueum, in mare descendit; sed suffocate bestie inter salsos maris turbidissimi fluctus sine mora in littore deciderunt suaque putredine  totum erem corruperunt .

37. Secuta est e uestigio clades inguinaria, que Romanam urbem adeo uehementi pestilentia laniauit, ut etiam corporali uisu sagitte celitus uenire, et singulos quosque percutere uiderentur. Que in mense undecimo ueniens, primum omnium, iuxta illud quod in Ezechiele propheta legitur: A sanctuario meo incipite , Pelagium papam perculit, et sine mora exstinxit. Quo defuncto, ita in reliquum uulgus deseuit, ut, subtractis habitatoribus, [d 1Kb] domos in urbe plurimas uacuas omnino reliquerit.

38. Eodem tempore in monasterio uenerabilis leuite Gregorii puer inquietus ualde, Theodorus nomine,  cum fratre religioso magis necessitate quam uoluntate degebat, cui nimium grauis erat si quis ei pro sui salute quidquam dicebat. Bona autem non solum facere, sed etiam audire non poterat. Nunquam se ad sancte conuersationis habitum uenire, iurando, irascendo, ac deridendo testabatur: qui tamen eiusdem pestilentie clade percussus 36 in inguine, est perductus ad mortem. Cumque extremum spiritum ageret, conuenerunt cum Gregorio fratres, ut egressum illius orando protegerent. Iam corpus eius ab extrema fuerat parte premortuum, in solo tantummodo pectore uitalis adhuc calor anhelabat. Cuncti autem [e 1Kb] fratres qui aderant, tanto pro eo ceperunt enixius orare, quantum eum iam uidebant sub celeritate discedere, cum repente cepit eisdem  fratribus assistentibus clamare, atque cum magnis uocibus orationes eorum interrumpere, dicens: »Recedite, ecce draconi ad deuorandum datus sum, qui propter uestram presentiam me deuorare non potest. Caput meum in suo ore iam absorbuit; date locum, ut me amplius non cruciet, sed faciat quod facturus est. Si ei ad deuorandum datus sum, quare propter uos moras patior?« Tunc fratres cum Gregorio ceperunt ei dicere: »Quid est quod loqueris, frater?  signum tibi sancte crucis imprime.« Respondit ille cum magnis clamoribus, dicens: »uolo me signare, sed non possum, quia squammis huius draconis premor.« Cumque hoc fratres audirent, [a 1Kb] una cum leuita Dei Gregorio in terram prostrati, cum lacrymis ceperunt pro ereptione illius uehementius Dominum deprecari. Et ecce subito cepit eger cum magnis uocibus clamare, dicens: »Gratias Deo, ecce draco qui me ad deuorandum susceperat fugit, orationibus uestris expulsus stare non potuit. Pro peccatis meis modo intercedite, quia conuerti et secularem uitam relinquere funditus sum paratus.« Homo ergo qui, sicut iam dictum est, ab extrema parte fuerat premortuus, Gregorii precibus et morte corporis caruit, et salutem anime acquisiuit .

 39. Sed pestilentia supra modum seuiente, quia Ecclesia Dei sine rectore esse non poterat, Gregorium, licet totis uiribus renitentem, clerus, senatus populusque Romanus sibi concorditer pontificem delegerunt. Quem ille apicem totis uiribus euitare decernens, sese indignum omnino tali honore clamitabat; uidelicet metuens ne mundi gloria, quam prius abiecerat, ei sub ecclesiastici colore regiminis aliquo modo subrepere potuisset.

40. At ubi decretum generalitatis euadere nequiuit, consensurum se tandem aliquando simulauit, et imperatori Mauricio, cuius filium ex lauacro sancto susceperat, latenter litteras destinauit, adiurans, et multa prece deposcens, ne unquam assensum populis preberet ut se huius honoris gloria sublimaret. Sed prefectus urbis, [b 1Kb] Germanus nomine, eius nuntium  anticipauit, comprehensumque ac, diruptis epistolis, consensum quem populus fecerat imperatori direxit. At ille gratias agens Deo pro amicitia diaconi, eo quod locum deferendi ei honoris, ut cupierat, reperisset, data preceptione ipsum ordinari precepit.

41. Interim dum ab urbe regia imperatorius prestolaretur assensus, et lues ipsa populum uehementius deuastaret, uenerabilis leuita Gregorius uerbum ad plebem exorsus est, dicens: »Oportet, fratres karissimi, ut flagella Dei, que metuere uentura debuimus, saltem presentia et experta timeamus. Conuersionis nobis aditum dolor aperiat, et cordis nostri duritiam ipsa iam quam patimur pena dissoluat. Ut enim propheta teste predictum est: 37 Peruenit  gladius usque ad animam . Ecce etenim cuncta plebs celestis ire mucrone percutitur, et repentina singuli cede uastantur; nec languor mortem preuenit, sed languoris moras, ut cernitis, mors ipsa precurrit. Percussus quisque ante rapitur quam  ad lamenta penitentie conuertatur. Pensate ergo qualis ante conspectum districti Iudicis peruenit, cui non licet flere quod fecit. Et habitatores quidem non ex parte subtrahuntur, sed pariter corruunt. Domus uacue relinquuntur, filiorum funera parentes aspiciunt, et sui eos ad interitum heredes precedunt. Unusquisque ergo nostrum ad penitentie lamenta confugiat, dum flere ante percussionem uacat. Reuocemus ante oculos mentis quidquid errando commisimus, et quod nequiter egimus, flendo puniamus. Preueniamus faciem eius in confessione , et, sicut propheta admonet, leuemus corda nostra cum manibus ad Deum . Ad Deum quippe corda cum manibus leuare, est orationis nostre studium cum merito bone operationis erigere.  Dat profecto, dat tremori nostro fiduciam, qui per prophetam clamat: Nolo mortem peccatoris, sed ut conuertatur et uiuat . Nullus autem de iniquitatum suarum immanitate desperet. ueternosas namque Niniuitarum culpas triduana penitentia abstersit , et conuersus latro uite premia etiam in ipsa sententia sue mortis emeruit . Mutemus igitur corda, et presumamus nos iam percepisse quod petimus. Citius ad precem Iudex flectitur, si a prauitate sua petitor corrigatur. Imminente ergo tante animaduersionis gladio, nos importunis precibus insistamus. Ea namque que ingrata esse hominibus solet importunitas, [c 1Kb] Iudici ueritatis placet, quia pius ac misericors Deus uult a se precibus ueniam exigi, quia quantum meremur  non uult irasci. Hinc etenim per Psalmistam dixit: Inuoca me in die tribulationis tue; eripiam te, et magnificabis me . Ipse ergo sibi testis est quia inuocantibus misereri desiderat, qui admonet ut inuocetur. Proinde, fratres karissimi, contrito corde, et correctis operibus crastina die, primo diluculo, ad septiformem [d 1Kb] litaniam, iuxta distributionem inferius designatam, deuota cum lacrymis mente ueniamus. Nullus uestrum ad terrena opera in agros exeat; nullus quodlibet negotium agere presumat, quatenus ad sancte genitricis Dei ecclesiam conuenientes, qui simul omnes peccauimus, simul omnes mala que fecimus deploremus, ut districtus Iudex dum culpas nostras nos punisse considerat, ipse a sententia proposite damnationis  parcat. 

42. »Litania clericorum exeat ab ecclesia sancti Ioannis Baptiste; litania uirorum ab ecclesia sancti martyris Marcelli; litania monachorum ab ecclesia sanctorum martyrum Ioannis et Pauli; litania ancillarum Dei ab ecclesia beatorum martyrum Cosme et  Damiani; litania feminarum coniugatarum ab ecclesia beati primi martyris Stephani; litania uiduarum ab ecclesia martyris uitalis; litania pauperum et infantium ab ecclesia beate Cecilie martyris.« 

43. Igitur dum magna multitudo [a 1Kb] omnis etatis, sexus 38 atque professionis, iuxta preceptionem leuite Gregorii, die constituta, Dominum rogatura uenisset, in tantum lues ipsa iudicio diuino deseuit, ut intra unius hore spatium, dum uoces plebs ad Dominum supplicationis emitteret, octoginta homines ad terram corruentes spiritum exhalarent. Sed nequaquam destitit facundissimus rhetor populo predicare, ne ab oratione cessarent, donec miseratione diuina pestis ipsa quiesceret.

 44. Enimuero, cum adhuc futurus antistes putaret se principem a consensu consecrationis sue penitus auertisse, cognouit tandem suas litteras a Germano prefecto urbis interceptas fuisse. Cuius rei gratia imperiale responsum, quod uidelicet uoluntati sue contrarium [b 1Kb] rebatur, preueniens, quia palam egredi portas ciuitatis non poterat, a negotiatoribus exponendum se, dissimulato, ut fertur, habitu, callidus impetrauit, siluarum saltus expetiit, cauernarum latibula requisiuit. In quibus dum ab omnibus summa sollicitudine quereretur, [c 1Kb] indicio columne fulgide, super se iugiter a celo dependentis, agnoscitur, capitur, trahitur, et apud beati Petri apostolorum principis templum summus pontifex [d 1Kb] consecratur.

45. uerum, quia sunt nonnulli Langobardorum  [e 1Kb] perfidi, qui Gregorium appetisse magis pontificium autument quam fugisse, opere pretium reor pauca de multis inserere, quibus eum, in quantum sine pertinacie uitio potuit, noluisse pontificium, imo quasi pondus importabile penitus cauere uoluisse, luce clarius manifestem. Ait enim pene in ipso consecrationis sue principio, in epistola Paulo scholastico: »Quidquid mihi ex honore sacerdotalis officii extranei arrident, non ualde penso: de uobis autem mihi hac in re arridentibus, non minimum doleo, qui desiderium meum plenissime scitis, et tamen profecisse me creditis. Summus enim mihi profectus fuerat, si potuissem implere quod uolui, si uoluntatem meam, quam dudum cognitam habetis, perficere optate quietis perceptione ualuissem. At quia honoris  nunc huius uinculis in ciuitate teneor Romana religatus, habeo aliquid quod etiam uestre glorie exsultem, quia uiro [f 1Kb] excellentissimo domno Leone exconsule ueniente, uos in Sicilia remanere non suspicor; et cum ipse quoque tuo honore religatus Rome retineri ceperis, quid meroris, quid amaritudinis ego patiar, agnosces. ueniente autem uiro magnifico domno Maurentio Chartulario, ei, queso,  in Romane urbis necessitate concurrite, quia hostilibus gladiis foris sine cessatione confodimur, sed seditione militum interno periculo grauius urgemur.« 

46. Item Gregorius Ioanni patriarche Constantinopolitano: »Si caritatis uirtus in proximi dilectione consistit, si sic diligere proximos sicut nos iubemur, quid est quod me beatitudo uestra non ita ut se diligit? Quo enim ardore, quo studio episcopatus pondera fugere uolueritis scio, et tamen hec eadem episcopatus pondera ne mihi deberent imponi non restitistis. Constat ergo quia non me sicut uos diligitis, quia illa me uoluistis 39 onera suscipere que uobis imponi noluistis. Sed quia uetustam nauim, uehementerque confractam indignus ego infirmusque suscepi;  undique enim fluctus intrant, et quotidiana ac ualida tempestate quassate putride naufragium tabule sonant, per omnipotentem Dominum rogo ut in hoc mihi periculo orationis tue manum porrigas, quia tanto enixius potestis exorare, quanto et a confusione tribulationum quas in hac terra patimur longius statis.« 

47. Item Gregorius Theoctiste sorori imperatoris: »Mens mea uestre uenerationi quanta deuotione substernitur explere uerbis nequeo; nec tamen me prodere laboro, quia et me tacente, in uestro corde legitis quid de mea deuotione sentiatis. Miror autem quod in me collatas dudum continentias uestras ex hac moderna pastoralis officii continentia distraxistis, in qua sub colore episcopatus ad seculum sum  reductus, in qua tantis terre curis inseruio, quantis me in uita laica nequaquam deseruisse reminiscor. [g 1Kb] Alta enim quietis mee gaudia perdidi, et intus corruens, ascendisse exterius uideor, unde me a Conditoris mei facie longe expulsum deploro. Conabar namque quotidie extra mundum, extra carnem fieri, cuncta phantasmata [h 1Kb] corporis ab oculis mentis abigere, et superna gaudia incorporaliter uidere, et non solum uocibus, sed totis medullis cordis [i 1Kb] ad Dei speciem anhelans, dicebam: Tibi dixit cor meum: Quesiui uultum tuum, uultum tuum, Domine, requiram . Nihil autem in hoc mundo appetens, nichil pertimescens, uidebar mihi in quodam rerum uertice stare, ita ut in me pene impletum crederem quod, pollicente Domino, ex propheta didicissem:  Sustollam te super altitudines terre . Super altitudines etenim terre sustollitur, qui et ipsa que alta et gloriosa presentis uidentur seculi, per mentis despectum calcat. Sed repente a rerum uertice tentationis huius turbine impulsus, ad timores pauoresque corrui, quia et si mihi nichil timeo, eis tamen qui mihi commissi sunt multum formido. Undique causarum fluctibus quatior, ac tempestatibus  deprimor, ita ut recte dicam: ueni in altitudinem maris, et tempestas demersit me . Redire post causas ad cor desidero; sed uanis ab eo cogitationum tumultibus exclusus, redire non possum. Et hoc ergo mihi longe factum est, quod intra me est, ita ut obedire nequeam prophetice uoci, qua dicitur: Redite, preuaricatores, ad cor . Sed, stultis pressus cogitationibus, solummodo exclamare compellor: Cor meum dereliquit me . Contemplatiue uite pulchritudidinem uelut Rachelem dilexi sterilem, sed uidentem ac pulchram; que etsi per quietem suam minus generat, lucem tamen subtilius uidet. Sed quo iudicio, nescio, Lia mihi in nocte coniuncta est, actiua uidelicet uita fecunda, sed lippa, minus uidens, quamuis amplius pariens. Sedere ad pedes Domini cum Maria  festinaui, uerba oris eius percipere; et ecce cum Martha compellor in exterioribus ministrare, atque erga multa satagere. Expulsa a me, ut credidi, legione demonum, uolui obliuisci quos noui, et ad Saluatoris pedes quiescere; et ecce mihi nolenti atque compulso dicitur: Reuertere in 40 domum tuam, et annuntia quanta tibi fecerit Dominus . Sed quis inter tot terrenas curas ualeat Dei miracula predicare, cum iam mihi difficile sit saltem recolere? Pressus namque [a 1Kb] in hoc honore tumultu secularium negotiorum, ex eis me esse uideo de quibus scriptum est: Deiecisti eos, dum alleuarentur . Neque enim dixit: deiecisti eos postquam alleuati sunt, sed dum alleuarentur, quia praui quique dum, [b 1Kb] temporali honore suffulti, foris  uidentur surgere, intus cadunt. Alleuatio ergo ipsa ruina est, quia dum gloria falsa subnixi sunt, a uera gloria uacuantur. Hinc iterum dicitur: Deficientes ut fumus deficient . Fumus quippe ascendendo deficit, et sese dilatando euanescit. Sic uidelicet fit, cum peccatoris uitam presens felicitas comitatur, quia unde ostenditur ut altus sit, inde agitur ut non sit. Hinc rursum scriptum est, Deus meus, pone illos ut rotam . Rota quippe ex posteriori parte attollitur, et in anterioribus cadit. Posteriora autem nobis sunt bona presentis mundi que relinquimus; anteriora uero sunt eterna et permanentia, ad que uocamur, Paulo attestante, qui ait: Que retro sunt oblitus, in ea que sunt priora extendens me . Peccator  ergo cum in presenti uita profecerit, ut rota ponitur, quia in anterioribus corruens, ex posterioribus eleuatur. Nam cum in hac uita gloriam percipit quam reliquit, ab illa cadit que post hanc uenit. Et quidem multi sunt qui sic exteriores prouectus regere sciunt, ut per eos nequaquam interius corruant. Unde scriptum est: Deus potentes non abiicit, cum et  ipse sit potens . Et per Salomonem dicitur: Et intelligens gubernacula possidebit . Sed mihi hec difficilia sunt, quia et ualde onerosa; et quod mens uoluntarie non recipit, congrue non disponit. Ecce serenissimus Dominus imperator fieri simiam leonem iussit. Et quidem pro iussione illius uocari leo potest, fieri autem leo non potest. Unde necesse est ut omnes culpas ac negligentias meas non mihi, sed sue pietati deputet, qui uirtutis ministerium infirmo commisit.« .

48. [c 1Kb] Item Gregorius Narse patricio: »Dum [d 1Kb] contemplationis dulcedinem alte descripsistis, ruine mee mihi gemitum renouastis, quia audiui quid intus perdidi, dum foris ad culmen regiminis immeritus ascendi. Tanto autem me percussum merore cognoscite, ut uix loqui sufficiam; oculos enim mentis mee  doloris tenebre obsident, triste est quidquid aspicitur; quidquid delectabile creditur, cordi meo lamentabile apparet. Penso enim, ab alto quietis mee culmine corruens, ad quam deiectum exterioris prouectus culmen ascendi, et pro culpis meis in occupationis exsilium a facie dominantis missus, [e 1Kb] quasi destructe Iudee uocibus cum propheta dico: Qui consolabatur me, longe recessit a me . Quod uero, cause et nominis similitudinem faciendo per Scripturam, clausulas declamationesque formatis, certe, frater carissime, simiam leonem uocas. Quod eo modo uos agere conspicimus, quo scabiosos sepe catulos, pardos, uel tigres uocamus. Ego enim, bone uir, quasi filios perdidi, quia per terrenas curas recta opera amisi. Nolite ergo me uocare Nemi  , [f 1Kb] id est pulchram, 41 sed uocate me Maria, quia amaritudine plenus sum.« .

49. Item Gregorius Anastasio [g 1Kb] patriarche Antiocheno: »Scripta uestre beatitudinis, ut fessus requiem, salutem eger, fontem sitiens, umbram estuans [h 1Kb] inueni. Neque enim illa uerba per linguam carnis uidebantur expressa, quia sic spiritalem erga me amorem suum quem gestabat aperuit, ac si mens per semetipsam loqueretur. Sed durum ualde fuit quod secutum est, quia amor uester terrena me portare onera precepit, et quem prius spiritualiter diligebatis, post ut estimo, temporaliter amantes, usque ad terram me, superposito onere, depressistis, ita ut omnem mentis rectitudinem funditus perdens,  contemplationisque aciem amittens, non per prophetie spiritum, sed per experimentum dicam: Incuruatus sum, et humiliatatus sum usquequaque . Tanta quippe me occupationum onera deprimunt, ut ad superna animus nullatenus erigatur. Multis causarum fluctibus quatior; et post illa quietis otia, tumultuose uite tempestatibus affligor, ita ut  recte dicam: ueni in altitudinem maris, et tempestas demersit me . Periclitanti igitur mihi orationis uestre manum tendite uos, qui in uirtutum littore statis. Quod uero me os Domini, quod lucernam dicitis, quod loquendo multis prodesse, multisque posse lucere perhibetis, estimationem mihi meam fateor in dubietatem maximam perduxistis. Considero namque qui sum, et nichil in me ex huius boni signo deprehendo. Considero autem qui estis, et uos mentiri posse non arbitror. Cum ergo credere uolo quod dicitis, contradicit mihi infirmitas mea; [a 1Kb] cum disputare uolo quod in laude mea dicitur, contradicit mihi sanctitas uestra. Sed, queso, uir sancte, nobis aliquid de hoc certamine nostro conueniat, ut et si non quod dicitis ita est, sit ita quia dicitis.«  

50. Item Gregorius Andree illustri: »Omnipotens Deus dulcissimo cordi uestro indicet quia et absens corpore, a caritate uestra animo non recessi. Bona enim uestra, etiam si uolo, obliuisci non ualeo. Hoc autem quod me ad episcopatus ordinem cognoscitis peruenisse, si me diligitis, plangite, quia tante hic huius mundi occupationes sunt, ut per episcopatus ordinem pene ab amore Dei me uideam esse separatum, quod incessanter defleo, atque ut pro me Dominum exoretis, rogo.« 

51. Item Gregorius Ioanni exconsuli et questori atque patricio: »Bona uestre excellentie expertus, anto erga uos amore constringor, ut uestra memoria de meo pectore aboleri nullatenus possit. Sed  contra amorem [b 1Kb] non modice contristor, quia quietem me querere cognouistis, et ad inquietudinem perduxistis. uobis quidem omnipotens Deus, quia hoc bono animo fecistis, bona eterna retribuat; sed me a tanto loci huius periculo, qualiter uoluerit, absoluat, quia sicut peccata mea merebantur, non Romanorum, sed Langobardorum episcopus factus sum, quorum synthichie spathe sunt, et gratia pena. Ecce ubi me uestra patrocinia perduxerunt. Gemo quotidie occupationibus 42 pressus, et respirare non ualeo. Sed uos qui adhuc ualetis, mundi huius occupationes fugite, quia quanto in eo quisque profecerit, tanto ut uideo, ab amore Dei amplius decrescit.«

52. Gregorius Leandro [c 1Kb] Hispalensi episcopo. »Respondere epistolis uestris tota intentione uoluissem,  nisi pastoralis cure ita me labor attereret, ut mihi magis flere libeat quam aliquid dicere. Quod uestra quoque reuerentia in ipso litterarum mearum textu uigilanter intelligit, quando ei negligenter loquor, quem uehementer diligo. Tantis quippe in hoc loco huius mundi fluctibus quatior, ut uetustam ac putrescentem nauim, quam regendam occulta Dei dispensatione suscepi, ad portum dirigere nullatenus possim. Nunc ex aduerso fluctus irruunt, nunc ex latere cumuli spumosi maris intumescunt, nunc a  tergo tempestas insequitur: interque hec omnia turbatus, cogor modo in [d 1Kb] ipsam clauum aduersitatem dirigere, modo curuato nauis latere, minas fluctuum ex obliquo declinare. Ingemisco, quia sentio quod, negligente me, crescit sentina uitiorum, et tempestate fortiter obuiante, iamiamque putride naufragium tabule sonant. Flens reminiscor quod perdidi mee placidum littus quietis, et suspirando terram conspicio, quam tamen rerum uentis aduersantibus tenere non possum. Si ergo me, frater carissime, diligis, tue mihi orationis in his fluctibus manum tende, ut quo laborantem me adiuuas, ex ipsa uice mercedis in tuis quoque laboribus ualentior existas.« 

53. Sed quia Gregorium non solum declinare uoluisse,  quin etiam cum magno angore animi summum sacerdotium suscepisse satis, ut opinor, probatum est, qua discretione id fecerit, uidetur breuiter indicandum, ne scilicet tantus uir, aut pertinacie, aut pusillanimitatis uitio saltem leuiter succubuisse putetur.

54. Ait enim in epistola Anastasio [e 1Kb] Corinthiorum episcopo: »Iudicia Dei quanto sunt inuestigabilia, tanto debent esse humanis sensibus metuenda: ut quia ea ratio mortalis comprehendere non ualet, his se necesse est humili cordis ceruice substernat, quatenus quo eam regentis uoluntas duxerit, illic obedientis mentis gressibus prosequatur. Ego autem considerans infirmitatem meam ad apostolice sedis culmen non posse pertingere, onus hoc malui declinare, ne in pastorali regimine imparis administrationis actione  succumberem. Sed quia contraire non est Domini disponentis arbitrio, obedienter secutus sum quod misericors de me regentis manus uoluit operari. Nam fraternitati uestre, et si presens non eueniret occasio, necessario fuerat indicandum quod, licet indignum, me apostolice sedi Dominus preesse dignatus est.« .

Item de eadem re [f 1Kb] Philippo comiti excubitorum. »In quantum homo discutere et inuestigare iudicia superna non sufficit, in tantum sub eis debet ceruicem cordis inflectere, ut quia id quod sibi tribuitur quo iudicio disponatur ignorat, nec ad appetendum locum procax insistere, nec ad [g 1Kb] repellendum contumax debet inueniri. Unde 43 indignus ego ad suscipienda episcopatus onera, iussioni omnipotentis Dei uestreque  uoluntati me subdidi, cui me preesse largitate magis gratie quam iudicii estimatione uoluistis. Potens est enim Deus, propter quem me indignum diligitis, hanc uobis in perpetuum recompensare mercedem, ut gratiam 44 quam indignis famulis eius impenditis, apud eum multiplicius inuenire ualeatis.« 

At ego hic a deflorationis opere paululum respiro, ut que specialiter de pontificio dicenda sunt, in libello alio suffragante Domino referantur.



LIBER SECUNDUS. Quo exponitur qualiter sanctus Gregorius in pontificatu uixerit.


ARGUMENTUM.---1. Gregorius seruum seruorum Dei se scribens, mediocribus uestimentis amicitur.---2. Fidei sue irreprehensibile symbolum dictat.---3. Patriarchalibus thronis suam synodicam dirigit.---4. Quinque concilia se uenerari fatetur.---5. Collecta synodo, prauas consuetudines damnat.---6. Antiphonarium centonizans, cantorum constituit scholam.---7. Cur Occidentales dulcedinem cantilene corrumpant.---8. Per Ioannem Romanum cantorem correcti sunt.---9. Carolus rex dissonantia cantus offensus, duos clericorum suorum crudiendos Rome dimisit.---10. Idem dissonantia cantus offensus, duos Romanos cantores ab Adriano rursus percepit.---11. Gregorius, pulsis laicis, familiares sibi clericos elegit.---12. Talem Ecclesiam Romanam exhibuit, qualis primo sub apostolis fuit.---13. Quanta et qualia tunc Rome studia reflorebant.---14. Quod non diuites, sed sapientes ad consilium conuocabat.---15. Quamobrem laici primo ceperint tonsurari.---16. Laicos non ad ecclesiasticum officium admittit, sed tantum ad monachicum habitum.---17. Codicem Gelasianum coarctat.---18. Stationes [a 1Kb] constituens, tractatus Euangeliorum declamat.--- 19. Cum uerbi pabulo pauperibus alimenta ministrat.---20. Consuetudines nouas inducit.---21. Murmurantibus pro eisdem humiliter satisfacit.---22. Pro hospite Dominum recipit.---23. Duodecim inuitatis, tertium decimum angelum sibi deputatum diuinitus recognoscit.---24. Quater in anno distribuendum per polyptychum censet.---25. Aureos et peregrina uestimenta largitur.---26. Calendatim diuersas species erogat.---27. Tribus millibus ancillis Dei octoginta libras annualiter prestat.---28. Diatim per ueredarios coacta stipendia destinat.---29. Pro paupere mortuo uehementissime lamentatur.---30. Quot et qualium remunerandorum nomina in scrinio teneantur.---31. Arianorum basilicam in Suburra Domino dedicat.---32. Quot et qualia miracula ibi diuinitus sint ostensa.---33. Pro conuertendis Anglis Saxonibus Augustinum cum aliis mittit.---34. Sine profectu redire uolentes ad proficiscendum hortatur.---35. Predicantes miracula faciunt, multosque conuertunt.---36. Augustinus episcopus consecratus postulat adiutores.---37. Ei Gregorius Pallium, et diuersa necessaria, simulque nonnulla responsa transmittit.---38. De consanguinitatibus percunctatus, ponit [b 1Kb] pacifice rationem.---39. Quanta et qualia de conuersione Saxonum, signisque discipulorum suorum Gregorius preconetur.---40. Augustinum monet, ne pro miraculis tumeat.---41. Panis frustum in carnem, carnis rursus in panis primordia reformauit.---42. Pannum pupugit, et sanguis effluxit.---43. Maleficos cecitate multauit.--- 44. Qualiter intelligi debet, Gregorium Traiani animam de inferni cruciatibus liberasse.---45. Monachum sub excommunicatione defunctum mirabiliter soluit.---46. Paganos pueros comparat, ut Christianos efficiat.---47. Pro paganis rusticis, episcopis comminatur.---48. Iudeos [c 1Kb] conuersos a pensionibus leuigat.---49. Baptizandis uestimenta largitur. ---50. Pueris Arianorum subueniri predicat.---51. Singulis diaconiis uel xenodochiis rectores constituit.---52. Ierosolymis xenodochium constituens, [d 1Kb] et ibi et in monte Sina monachis annualia stipendia assignauit.---53. Singulis patrimoniis singulos rectores constituit.---54. Uni persone duo ministeria nullomodo committenda definit.---55. Eleemosynas localiter ac personaliter ordinat.---56. Quod omni petenti se uoluntarie tribuit.---57. Quod etiam non petenti necessaria ministrauit.---58. Liberalitatis eius innocentia comprobatur.---59. Pro faciendis eleemosynis frumenta comparat quinquaginta libris auri.---60. [f 1Kb] Quale de eo somnium Eremita cognouerit.

 45 1. Age iam nunc, quoniam athlete Christi Gregorii, uiriliter in gymnasio sancte ipsius Ecclesie desudantis, prelato libello, torosa membra descripta sunt, qualiter in palestra quoque conflixerit, aspirante Domino, proferatur. Si quidem mox ut summum pontificium felicissime Romane urbis, Christo mortalibus consulente, sortitus est, superstitiosum Uniuersalis uocabulum, quod Ioannes Constantinopolitanus episcopus insolenter sibi tunc temporis usurpabat, more antecessorum suorum pontificum, sub districtissime interminationis sententia refutauit, et primus omnium se in principio epistolarum suarum seruum seruorum Dei scribi satis humiliter definiuit, cunctisque suis successoribus documentum sue humilitatis tam in hoc quam in mediocribus pontificalibus  indumentis, quod uidelicet hactenus in sancta Romana Ecclesia conseruatur, hereditarium reliquit.

2. Denique [f 1Kb] in specula sancte uniuersalis Ecclesie, uir totius [g 1Kb] humilitatis, auctoritatis, ac orthodoxie, unde uideri et audiri clarius euangelicus preco ualeret, consistens, oris sui diuinissimo gladio et rectam fidem muniuit et cunctas hereses uno symbolo dissipauit. Quod uidelicet sacre confessionis symbolum ita se habet: Credo in unum Deum omnipotentem, Patrem, et Filium, et Spiritum sanctum, tres  personas, unam substantiam: Patrem ingenitum, Filium genitum, Spiritum uero sanctum, nec genitum, nec ingenitum, sed ceternum, de Patre et Filio procedentem. Confiteor unigenitum Filium consubstantialem, et sine tempore natum de Patre, omnium uisibilium et inuisibilium Conditorem, lumen ex lumine, Deum uerum de Deo uero, splendorem glorie, figuram substantie; qui manens uerbum ante secula, perfectus homo creatus est iuxta finem seculorum, conceptus et natus ex Spiritu sancto et de Maria uirgine, qui naturam nostram suscepit absque peccato; et sub Pontio Pilato crucifixus est, et sepultus tertia die resurrexit a mortuis; die autem quadragesimo ascendit in celum, et sedet ad dexteram Patris. Unde uenturus est iudicare uiuos et mortuos, positurus  ante oculos omnium omnia occulta singulorum, daturus sanctis perpetua premia regni celestis, iniquis autem supplicia ignis eterni, innouaturus seculum per ignem in carnis resurrectione. Confiteor unam fidem, unum baptisma, unam apostolicam, et uniuersalem Ecclesiam, in qua sola possunt laxari peccata in nomine Patris, et Filii, et Spiritus sancti.

3. Synodicam quoque suam Gregorius, secundum priscum decessorum suorum morem, Ioanni Constantinopolitano, Eulogio Alexandrino, Gregorio Antiocheno, [e 1Kb]  Ioanni Ierosolymitano, et Anastasio [a 1Kb] patriarche Antiocheno destinauit, que ita 46 se habet: »'Consideranti mihi quod impar meritis ac toto animo renitens pastoralis cure pondera portare compulsus sim, caligo meroris occurrit, et triste cor nichil aliud nisi eas que uideri nil sinunt tenebras uidet. Nam quid antistes [b 1Kb] ad Dominum, nisi pro delictis populi intercessor eligitur? Qua itaque fiducia ad eum pro peccatis alienis intercessor uenio, apud quem de propriis securus non sum? Si fortasse quispiam apud potentem uirum, qui et sibi iratus, et mihi esset incognitus, intercessorem suum me fieri quereret, protinus responderem: Ad intercedendum uenire nequeo, quia eius notitiam ex sedula familiaritate non habeo. Si igitur recte homo apud hominem, de quo minime presumpsissem, fieri intercessor erubescerem, quante  hoc audacie est quod apud Deum pro populo locum intercessoris obtineo, cui familiarem me esse per uite meritum non agnosco? Qua in re est mihi adhuc aliud grauius formidandum, quia sicut cuncti liquido cognouimus, cum is qui displicet ad intercedendum mittitur, irati animus ad deteriora prouocatur, et ualde pertimesco ne commissa mihi plebs fidelium reatus mei additamento depereat, cuius nunc usque Dominus equanimiter delicta tolerabat. Cum uero utcunque hunc timorem supprimo, et consolatam mentem ad pontificalis operis studia accingo, considerata ipsa rei immensitate, deterreor. Perpendo quippe quod omni cura uigilandum est ut rector cogitatione sit mundus, operatione precipuus,  discretus in silentio, utilis in uerbo, singulis compassione proximus, pre cunctis contemplatione suspensus, bene agentibus per humilitatem socius, contra delinquentium uitia [c 1Kb] per zelum rectitudinis erectus,« et cetera que post in libro Pastorali prosequitur.

4. »Preterea quia corde, inquit, creditur ad iustitiam, ore autem confessio fit ad salutem , sicut sancti Euangelii quatuor libros, sic quatuor concilia suscipere et uenerari me fateor: Nicenum scilicet, in quo peruersum Arii dogma destruitur; Constantinopolitanum quoque, in quo Eunomii et Macedonii error [d 1Kb] conuincitur; Ephesinum etiam primum, in quo Nestorii impietas iudicatur; Chalcedonense uero, in quo [e 1Kb] Euthycetis, Dioscorique prauitas reprobatur, tota deuotione complector, integerrima  approbatione custodio, quia in his uelut in quadrato lapide sancte fidei structura consurgit; et cuiuslibet uite atque actionis [f 1Kb] norma existat, quisquis eorum soliditatem non tenet, etiam si lapis esse cernitur, tamen extra edificium iacet. Quintum quoque concilium pariter ueneror, in quo epistola que Ibe dicitur,  erroris plena, reprobatur, et Theodorus personam Mediatoris Dei et hominum [g 1Kb] in duobus subsistentiis separans, ad impietatis perfidiam cecidisse conuincitur. Scripta 47 quoque Theodoriti, per que beati Cyrilli fides reprehenditur, ausu dementie prolata refutantur. Cunctas uero quas prefata ueneranda concilia personas respuunt respuo; quas uenerantur amplector. Quia dum uniuersali sunt consensu constituta, se et non illa destruit, quisquis presumit aut soluere quos religant, aut ligare quos soluunt. Quisquis ergo aliud sapit, anathema sit.« 

5. Hoc modo, postquam Gregorius fundamentum sue fidei secundum priscum predecessorum suorum pontificum morem, luculenter apostolicis thronis exposuit,  animaduertens se ideo a Domino super gentes et regna summum pontificem constitutum, ut, iuxta illud propheticum , uitiorum radices euelleret, destrueret atque disperderet, sicque demum edificaret, plantaretque uirtutes, omnes consuetudines quas contra priscam traditionem apostolicam nouiter pullulasse cognouerat, uidelicet de ministris cantoribus, de laicis pontifici familiariter adherentibus, de titulandis preiudicialiter quibuslibet rebus, de contegendo dalmaticis apostolico feretro, [h 1Kb] de pastillatico, et de non admittendis passim laicis ad ecclesiastici iuris officium, pro pallio uel consecratione pontificum, primo quidem a Romane Ecclesie, postmodum uero collectis circumquaque positarum prouinciarum episcopis, a totius sancte uniuersalis Ecclesie  corpore segregauit, eaque sub interpositione terribilis anathematis, tam generaliter quam perpetualiter condemnauit.

6. Deinde in domo Domini, more sapientissimi Salomonis, propter musice compunctionem dulcedinis, [i 1Kb] Antiphonarium centonem cantorum studiosissimus nimis utiliter compilauit; scholam quoque cantorum, que hactenus eisdem institutionibus in sancta Romana Ecclesia modulatur, constituit; eique cum nonnullis prediis duo habitacula, scilicet alterum sub gradibus basilice beati Petri apostoli, alterum uero sub Lateranensis patriarchii domibus fabricauit, ubi usque hodie lectus eius, in quo recubans modulabatur, et flagellum ipsius, quo pueris minabatur, ueneratione congrua cum authentico Antiphonario reseruatur,  que uidelicet loca per precepti seriem sub interpositione anathematis ob ministerii quotidiam utrobique gratiam subdiuisit.

7. Huius modulationis dulcedinem inter alias Europe gentes Germani seu Galli discere crebroque rediscere insigniter potuerunt, incorruptam uero tam  leuitate animi, quia nonnulla de proprio Gregorianis cantibus miscuerunt, quam feritate quoque naturali, seruare minime potuerunt. Alpina siquidem corpora, uocum suarum tonitruis altisone perstrepentia, suscepte modulationis dulcedinem proprie non resultant, quia bibuli gutturis barbara feritas, dum inflexionibus et repercussionibus mitem nititur edere cantilenam, natarali quodam fragore, quasi plaustra per gradus confuse sonantia rigidas uoces iactat, sicque audientium animos, quos mulcere debuerat, exasperando magis ac obstrependo conturbat.

8. Hinc est quod huius Gregorii tempore cum 48 Augustino tunc Britannias adeunte, per Occidentem quoque Romane institutionis cantores dispersi, barbaros insigniter docuerunt. Quibus defunctis Occidentales  Ecclesie ita susceptum modulationis organum uitiarunt, ut Ioannes quidam Romanus cantor cum Theodoro eque ciue Romano, sed Eburaci archiepiscopo, per Gallias in Britannias [a 1Kb] uitalliano sit presule destinatus, qui circumquaque positarum Ecclesiarum filios ad pristinam cantilene dulcedinem reuocans, tam per se, quam per suos discipulos multis annis Romane doctrine regulam conseruauit.

9. Sed et Carolus noster patricius, rex autem Francorum, dissonantia Romani et Gallicani cantus Rome offensus, cum Gallorum procacitas cantum a nostratibus quibusdam neniis argumentaretur esse corruptum, nostrique e diuerso authenticum Antiphonarium probabiliter ostentarent, interrogasse fertur quis inter riuum et fontem limpidiorem aquam conseruare  soleret? Respondentibus fontem prudenter adiecit: Ergo et nos qui de riuo corruptam lympham usque hactenus bibimus, ad perennis fontis necesse est fluenta principalia recurramus. Mox itaque duos suorum industrios clericos Adriano tunc episcopo dereliquit, quibus tandem satis eleganter instructis, Metensem metropolim ad suauitatem modulationis pristine reuocauit, et per illam, totam Galliam suam correxit.

Sed cum multa post tempora, defunctis his qui Rome fuerant educati, cantum Gallicanarum Ecclesiarum a Metensi discrepare prudentissimus regum uidisset, ac unumquemque ab alterutro uitiatum cantum iactantem aduerteret: Iterum, inquit, redeamus ad fontem. Tunc regis precibus, sicut hodie quidam ueridice  astipulantur, Adrianus papa permotus, duos in Galliam cantores misit, quorum iudicio rex omnes quidem corrupisse dulcedinem Romani cantus leuitate quadam cognouit, Metenses uero sola naturali feritate paululum quid dissonare preuidit. Denique usque hodie quantum Romano cantui Metensis cedit, tantum Metensi Ecclesie cedere gallicanarum Ecclesiarum Germaniarumque cantus, ab his qui meram  ueritatem diligunt comprobatur. Hec ergo per anticipationem retulerim, ne indiscussam Gallorum [b 1Kb] leuitatem uidear preteriisse

11. Ceterum prudentissimus rector Gregorius, remotis a suo cubiculo secularibus, clericorum sibi prudentissimos consiliarios familiaresque delegit, inter quos Petrum Diaconum cetaneum suum, cum quo postea disputans, quatuor Dialogorum libros composuit; Aemilianum quoque notarium, qui quadraginta homilias Euangelii cum sociis suis [c 1Kb] excepit; Paterium eque notarium, qui ab eo secundicerius factus, ex libris ipsius aliqua utillima deflorauit; et Ioannem defensorem, qui eius iussu in Hispanias cognitor destinatus, [d 1Kb] Ianuarium episcopum ciuitatis Malacitane, ab episcopis suis compatriotis depositum,  sedi proprie restaurauit, et depositores eius cum eo qui in locum eius obrepserat pari sententia condemnauit. Monachorum uero sanctissimos sibi familiares elegit, 49 inter quos Maximianum, monasterii sui abbatem, quem postea Syracusis episcopum fecit, eique per Siciliam uices suas commisit; Augustinum eiusdem monasterii sui prepositum, et Mellitum, per quos Anglorum gentes ad Christianismi gratiam conuocauit; Marinianum eiusdem monasterii sui monachum, quem in Rauennati metropoli episcopum consecrauit; Probum, quem subito abbatem spiritu reuelante constituens, pro construendo xenodochio Ierosolymam destinauit; simulque Claudium [e 1Kb] Classitane ciuitatis abbatem, qui de Prouerbiis, de Canticis canticorum, de Prophetis, de libris Regum, deque  Heptateucho, papa disputante, multa, licet non eodem sensu, composuit .

12. Cum quibus Gregorius diu noctuque uersatus, nichil monastice perfectionis in palatio, nichil pontificalis institutionis in Ecclesia dereliquit. uidebantur passim cum eruditissimis clericis adherere pontifici religiosissimi monachi, et in diuersis professionibus habebatur uita communis, ita ut talis esset tunc sub Gregorio penes urbem Romam Ecclesia, qualem hanc fuisse sub apostolis Lucas, et sub Marco euangelista penes Alexandriam Philo commemorat.

13. Tunc rerum Sapientia Rome sibi templum uisibiliter quodammodo fabricabat, et septemplicibus artibus, ueluti columnis nobilissimorum totidem lapidum, apostolice sedis atrium fulciebat. Nullus pontifici  famulantium, a minimo usque ad maximum, barbarum quodlibet in sermone uel habitu preferebat, sed togata, Quiritum more, seu trabeata Latinitas suum Latium in ipso Latiali palatio singulariter obtinebat. Refloruerant ibi diuersarum artium studia, et qui, uel sanctimonia, uel prudentia forte carebat, suo ipsius iudicio subsistendi coram pontifice fiduciam non habebat.

 14. Arcessebantur pontificalibus profundis consiliis prudentes uiri, quos perhibui, potius quam potentes; et paupere philosophia intrinsecus quid potius aut potissimum in unoquoque negotio sequendum putaretur artificiosis argumentationibus rationabiliter inquirente, diues inertia, que modo se de sapientibus pari sorte ulciscitur, pre cubiculi foribus despicabilis remanebat. Sola deerat interpretandi bilinguis peritia, et facundissima uirgo Cecropia, que quondam sue mentis acumina, uarrone celibatum suum auferente, Latinis tradiderat, imposturarum sibi prestigia, sicut ipse in suis epistolis queritur, uindicabat.

15. Nemo laicorum, quodlibet palatii ministerium, uel ecclesiasticum patrimonium procurabat, sed omnia ecclesiastici iuris munia ecclesiastici uiri subibant,  nimirum laicis ad armorum solam militiam, uel agrorum curam continuam deputatis. Ob hoc se nonnulli procerum sub obtentu religionis primo tonsurare ceperunt. Quorum tergiuersationi Mauricius imperator prudenter occurrens, data per Longinum Stratorem lege, precepit ut quisquis fuisset publicis administrationibus implicatus, ei ad ecclesiasticum uenire officium non liceret. Quam legem Gregorius super hoc ualde laudauit, dicens: »Qui secularem habitum deserens, ad ecclesiactica 50 officia uenire festinat, non relinquere cupit seculum, sed mutare.« 

16. uerum, dum ad clericalem professionem tam ex ecclesiastica, quam ex seculari quoque militia diuersis occasionibus, quotidie pene innumerabilis  multitudo conflueret, pastor ad omnia prouidus, nequaquam eos ad ecclesiastici decoris officium, sed ad capiendum solummodo monachicum propositum suscipiendos esse censebat, dicens: »Multos ex ecclesiastica seu seculari militia nouimus ad omnipotentis Dei seruitium festinare, ut, ab humana seruitute liberi, in diuino seruitio uideantur familiarius in monasteriis conuersari. Quod si passim dimittimus, omnibus [a 1Kb] fugiendi ecclesiastici uel secularis iuris dominium occasionem prebemus. Si uero festinantes ad omnipotentis Dei seruitium incaute retinemus, illi inuenimus negare quedam, qui dedit omnia. Unde necesse est ut quisquis ex iuris ecclesiastici uel secularis militie seruitute ad Dei seruitium conuerti desiderat, probetur prius in laico habitu constitutus,  et si mores eius atque conuersatio bono desiderio illius testimonium ferant, absque ulla retractatione seruire in monasterio omnipotenti Deo permittatur, ut ab humano seruitio liber recedat, qui in diuino obsequio districtiorem subire appetit seruitutem. Si autem et in monachico habitu secundum Patrum regulas  irreprehensibiliter fuerit conuersatus, post prefixa sacris canonibus tempora, licenter iam ad quodlibet ecclesiasticum officium prouehatur, si tamen illis non fuerit criminibus maculatus, que in Testamento ueteri morte mulctantur.«

17. Sed, et [b 1Kb] Gelasianum Codicem de missarum solemniis, multa subtrahens, pauca conuertens, nonnulla uero superadiiciens, pro exponendis euangelicis lectionibus in unius libri uolumine coarctauit. In canone apposuit: »Diesque nostros in tua pace dispone, atque ab eterna damnatione nos eripi, et in electorum tuorum iubeas grege numerari.«

18. Stationes per basilicas uel beatorum martyrum cemeteria, secundum quod hactenus plebs Romana quasi eo uiuente certatim discurrit, sollicitus ordinauit:  per quas et ipse simul discurrens, dum adhuc eloqui preualeret, uiginti homilias Euangelii coram Ecclesia diuerso tempore declamauit; reliquas uero eiusdem numeri dictauit quidem, sed, lassescente stomacho languore continuo, aliis pronuntiandas commisit.

19. Sequebatur exercitus Domini ultra citraque Gregorium preeuntem, et auditure uerbum doctrine innumerabiles undique diuersi sexus, etatis ac professionis, uoluntarie confluebant cohortes, quibus ille, utpote doctor celestis militie, cunctis duntaxat arma spiritalia suggerebat, pauperibus uero et aduenis, qui pro conditione temporum Romam influxerant, quotidiana stipendia ministrabat.

20. Super corpora beatorum Petri et Pauli apostolorum  missarum solemnia celebrari decreuit, acquisitis numerosissimis oliuetis, quorum summam in tabulis marmoreis pre foribus eiusdem basilice 51 annotauit. Luminaria superaddidit, officia sedula deputauit. De sepultura iuxta Ecclesiam, commodum sperare prohibuit. Septem ex defensoribus honore regionario decorandos indixit. Alleluia extra Pentecostes tempora dici ad missas fecit. Subdiaconos exspoliatos procedere statuit. Kyrie eleison cantari precepit, et orationem Dominicam mox post canonem super hostiam censuit recitari.

21. De quibus cum postea quosdam murmurare sentiret, tanquam qui Constantinopolitane Ecclesie consuetudines sequeretur, piissimus Pater non dedignatus est reddere rationem, dicens: »Nos in nullo  horum aliam Ecclesiam secuti sumus. Nam ut Alleluia hic [c 1Kb] diceretur, de Ierosolymorum Ecclesia ex beati Hieronymi traditione, tempore beate memorie Damasi pape, traditur tractum; et ideo magis in hac sede illam consuetudinem amputauimus, que hic a Grecis fuerat tradita. Subdiaconos autem, ut spoliatos  procedere facerem, antiqua consuetudo Ecclesie fuit, sed placuit cuidam nostro pontifici, nescio cui, qui eos uestitos procedere precepit. Nam Sicilie Ecclesie, nunquid traditionem a Grecis acceperunt? Unde ergo habent hodie ut subdiaconi in lineis tunicis procedant, nisi quia hoc a matre sua Romana Ecclesia perceperunt? Kyrie eleison autem nos neque diximus neque dicimus, sicut a Grecis dicitur, quia in Grecia omnes simul dicunt, apud nos uero a clericis simul dicitur, a populo respondetur. Et totidem uicibus etiam Christe eleison dicitur, quod apud Grecos nullomodo dicitur. In quotidianis autem missis alia que dici solent tacemus, tantummodo Kyrie eleison, et Christe eleison dicimus, ut in his deprecationis uocibus paulo diutius occupemur. Orationem  uero Dominicam idcirco mox post precem dicimus, quia mos apostolorum fuit ut ad ipsam solummodo orationem oblationis hostiam consecrarent. Et ualde mihi inconueniens uisum est ut precem quam scholasticus composuerat super oblationem diceremus, et ipsam traditionem quam Redemptor noster composuit super eius corpus et sanguinem non diceremus. Sed et Dominica oratio apud Grecos ab omni populo dicitur, apud nos uero a solo sacerdote cantatur. In quo ergo Grecorum consuetudines secuti sumus, qui aut ueteres nostras reparauimus, aut nouas et utiles constituimus, in quibus tamen alios [a 1Kb] non probamur imitari? Ergo uestra caritas, cum occasio dederit ut ad Catanensem ciuitatem pergat, uel in Syracusana Ecclesia, eos quos credit aut intelligit, quia de hac  re murmurare potuerunt, facta collocutione, doceat, et quasi alia ex occasione eos instruere non desistat. Nam de Constantinopolitana Ecclesia quod dicunt, quis eam dubitet sedi apostolice esse subiectam? Quod et piissimus dominus imperator, et frater noster eiusdem ciuitatis episcopus assidue profitentur; tamen si quid boni, uel ipsa, uel altera Ecclesia, habet, ego et minores meos, quos ab illicitis prohibeo, in bono imitari paratus sum. Stultus est enim qui in eo se primum existimat, ut bona que uiderit discere contemnat.« 

22. Tante hospitalitatis Gregorius in ipso etiam patriarchio permansit, ut exceptis his quos, tam per diuersas regiones quam Rome quoque Langobardorum 52 perfidie gladios fugientes, ecclesiastica stipe  misericorditer nutriebat, ad mensam suam quotidie peregrinos quoslibet inuitaret. Inter quos die quadam unus accessit, in cuius manibus dum ipse ex humilitatis ministerio aquam fundere uellet, conuersus urceum accepit, sed repente eum in cuius manibus aquam fundere uoluerat non inuenit. Cumque hoc factum secum ipse miraretur, eadem nocte Dominus ei per uisionem dixit: »Ceteris diebus me in membris meis, hesterno autem die me in memetipso suscepisti.«

 23. Alio quoque tempore idem Gregorius, iuxta consuetudinem suam, precepit sacellario ut duodecim peregrinos ad prandium inuitaret. Qui pergens iussa compleuit, eosque ad mensam pariter [b 1Kb] ordinauit. Dum autem simul discumberent, intuens papa, tredecim numerauit; et accersito sacellario, cur contra iussionem suam tertium decimum inuitare presumpserit inquisiuit. Ille obstupefactus, conuiuantes peregrinos curiosius numerauit, et duodecim solos inueniens, ueluti securus respondit: »Crede mihi, honorabilis Pater, non sunt nisi duodecim, sicut ipse iussisti.« Ergo dum conuictus sepius duodecim identidem numeraret, ac tertium decimum quem solus papa uidere poterat, non uideret, animaduertit spiritualis Pater Gregorius uirum propius discumbentem  uultus crebro conuertere, et nunc adolescentem, nunc uero uetulum ueneranda quadam canitie simulare. Finito conuiuio, duodecim quidem abire permisit; tertium decimum uero manu suscipiens, in cubiculum suum induxit, uehementer adiurans ut ei se nomenque suum simpliciter prodere dignaretur. Qui respondens, dixit: »Et cur interrogas de nomine meo, quod est mirabile? uerumtamen scito, memoria recognoscens, quia ego sum naufragus ille qui quondam ueni ad te, quando scribebas in cella monasterii tui ad cliuum Scauri, cui dedisti duodecim numismata, et argenteam scutellam, quam tibi miserat cum infusis leguminibus beata Siluia mater tua. Et hoc tibi pro certo sit cognitum, quia ab illo die quo mihi hec hilari animo tribuisti, destinauit te Dominus fieri  presulem sancte sue Ecclesie, pro qua et proprium sanguinem fudit, et esse te successorem atque uicarium apostolorum principis Petri, cuius et uirtutem imitatus es cum substantiam offerentium diuideret, prout cuique opus erat.« Hec audiens Gregorius dixit: »Et tu quomodo nosti quod tunc me Dominus preesse sancte Ecclesie sue destinarit?« At ille inquit: »Quoniam ego angelus eius sum, et tunc ab eo ad tuum inquirendum propositum destinatus.« Tunc Gregorius, quia nondum manifeste uiderat angelum, prorsus expauit, sibique hunc taliter dicentem audiuit: »Ne timeas, neque formides, ecce enim misit me Dominus, ut sim tibi custos, quandiu fueris in isto mortali seculo, quatenus quamcunque rem petieris, per me apud eum fiducialiter ualeas impetrare.«  Illico Gregorius in faciem suam corruit, dicens: »Si propter pusillum mee paruitatis munusculum tanta mihi retribuit omnipotentissimus Dominus, ut et pontificem me sancte sue Ecclesie faceret, et custodem mihi suum angelum deputaret, quanta putem mihi restitui, si in preceptis eius totis uiribus permanens, 53 plura studuero de pluribus erogare?«

24. Igitur incipiens tantum largior esse de collato temporali commodo, quantum certior de recipiendo premio sempiterno, cunctorum patrimoniorum prediorumque  reditus ex [a 7Kb] Gelasiano polyptyco, cuius nimirum studiosissimus uidebatur pedissequus, [b 1Kb] aderauit, eorumque pensionibus in auro argentoque  quot solidi [c 1Kb] singulis quater in anno distribuerentur, Pascha scilicet, natali apostolorum, natali sancti Andree, natalitioque suo, per polyptychum quo hactenus erogatur indixit.

25. Extra quos primo Dominice resurrectionis diluculo in basilica quondam doctissimi pape uigilii, iuxta quam consuetudinaliter habitabat, ad impertiendum pacis osculum residens, cunctis episcopis, presbyteris, diaconibus, aliisque [d 7Kb] axiomaticis aureos erogabat. Natalitio uero apostolorum, uel suo, mistos  solidos offerens, peregrina nichilominus uestimenta donabat.

26. Omnibus omnino Kalendis, pauperibus generaliter easdem species que congerebantur ex reditibus erogabat: et suo tempore frumentum, suo uinum, suo caseum, suo legumen, suo lardum, suo [e 1Kb] manducabilia animalia, suo pisces uel oleum paterfamilias Domini discretissime diuidebat. Pigmenta uero aliaque [f 1Kb] delicatiora commercia primoribus honorabiliter offerebat, ita ut nichil aliud quam communia quedam horrea, communis putaretur Ecclesia.

27. Tribus millibus ancillis Dei, quas Greci monastrias uocant, quindecim libras auri pro lectisterniis dedit, eisque pro quotidianis stipendiis octoginta  libras annualiter conferebat. De quibus Theoctiste patricie scribens: »Harum, inquit, talis uita est, atque in tantum lacrymis et abstinentia districta, ut credamus quia si ipse non essent, nullus nostrum iam per tot annos in loco hoc subsistere inter Langobardorum gladios potuisset.« 

28. Quotidianis quibusque diebus per omnium regionum uicos uel compita, infirmis seu qualibet corporis parte debilibus cocta stipendia per constitutos ueredarios emittebat. uerecundioribus uero, antequam ipse cibum caperet, a mensa sua benedictionis apostolice ostiatim dirigere curabat scutellam, ita ut neminem prorsus exciperet misericordissimi beneuolentia prouisoris, quem ad fidem traxerat omnipotentis cognitio Creatoris.

 29. Horum dum quemdam pauperem in angustis [g 7Kb] andronarum recessibus a uespillionibus inueniri mortuum contigisset, estimans eum stipis inopia [h 1Kb] periisse, ita per aliquot dies, ut dicitur, a missarum celebratione uacando, tristatus est, tanquam  si eum propriis manibus, quod dictu nefas est, peremisset.

30. Exstat usque hodie in sacratissimo Lateranensis palatii scrinio huius confectum temporibus chartaceum pregrande uolumen, in quo communis sexus cunctarum etatum ac professionum nomina tam Rome quam per suburbana ciuitatesue uicinas, necnon longinquas maritimas urbes degentium, 54 cum suis cognominibus, temporibus, et remunerationibus expressius continentur. Quorum summam, ne uidelicet fastiditus transiliar, ego transferre diffugio, meique lectoris oculum ad illius uenerandi scrinii plenitudinem, cuius ipse pene in cunctis auctoritatem, papa largiente, secutus sum, transmitto.

31. Preterea cum Arianorum basilica in regione  urbis huius que Suburra dicitur clausa usque ad Gregorii pontificatus tempora remansisset, placuit ei ut in fide catholica, introductis illuc beati Sebastiani et sancte Agathe martyrum reliquiis, dedicari debuisset, quod factum est. Nam cum magna populi multitudine Gregorius laudes canendo perueniens, basilicam prefatam ingressus est; cumque uenerabilis pontifex iam missarum solemnia celebraret, ac propter eiusdem loci angustias populi se turba comprimerent, quidam ex his qui extra sacrarium stabant, porcum subito inter suos pedes, huc et illuc discurrere senserunt. Quem dum unusquisque sentiret, et iuxta se stantibus indicaret, idem porcus ecclesie ianuas petiit, et omnes, per quos transiit, in admirationem conuertit; sed uideri nil potuit, quamuis sentiri potuisset.  Quod idcirco diuina pietas ostendit, ut cunctis patesceret quia ueniente cum reliquiis sanctorum Gregorio, de loco eodem immundus habitator exiret.

32. Peracta igitur missarum celebratione, papa cum plebe recessit; sed adhuc nocte eadem magnus in eiusdem Ecclesie tectis strepitus factus est, ac si in ea aliquis errando discurreret. Sequenti autem nocte grauior sonitus excreuit, cum subito tantus terror insonuit, ac si omnis ecclesia illa a fundamentis fuisset euersa, et protinus recessit, ac nulla illic ulterius inquietudo antiqui hostis apparuit; sed per terroris sonitum, quem fecit, innotuit a loco quem diu tenuerat quod per inuocationem Gregorii coactus exibat. Post paucos uero dies in magna serenitate  eris super altare eiusdem ecclesie nubes celitus descendit, suoque illud uelamine operuit, omnemque ecclesiam tanto terrore ac suauitate odoris impleuit, ut, patentibus ianuis, nullus illic presumeret intrare, et sacerdotes atque custodes, uel hi qui ad celebranda missarum solemnia uenerant, et rem uidebant,  ingredi minime poterant, et suauitatem mirifici odoris trahebant. Die uero alia in ea lampades sine lumine sunt accense. Post paucos iterum dies cum, expletis missarum solemniis, exstinctis lampadibus, custos ex eadem [a 1Kb] ecclesia egressus fuisset, post paululum intrauit, et lampades quas exstinxerat lucentes reperit, quas negligenter exstinxisse se credidit, atque eas iam sollicitius exstinxit, qui exiens ecclesiam clausit. Sed post horarum trium spatium regressus, lucentes lampades quas exstinxerat inuenit, ut uidelicet ex ipso lumine aperte claresceret, quia per beatum Gregorium locus ille de tenebris ad lucem uenisset.

33. Sed cum Gregorius pro conuertendis Anglis Saxonibus, quemadmodum in monachatu suo proposuerat, assiduis cogitationum fluctibus [b 1Kb] urgeretur,  mox ubi, Ecclesie statu composito, [c 1Kb] quartum 55 sui pontificatus annum intrauit, Augustinum cum aliis domus sue [d 1Kb] monasterii monachis in Britanniam euangelizandi gratia destinauit. [e 1Kb] Qui suscepte peregrinationis, post dies aliquot, inerti tedio pregrauati, redire domum potius quam barbaram, feram, incredulamque gentem, cuius ne linguam quidem intelligerent, adire decreuerunt. Nec mora, Augustinum, quem eis episcopum consecrandum, si ab Anglis exciperentur, indixerat, Romam remittunt, summum presulem deprecantes ut tam laboriosam, tam incertam, tamque periculosam peregrinationem sibi nuper impositam remoueret, et ad suos reuerti permitteret. Quibus ille rescripsit, dicens:

 34. »Gregorius episcopus, seruus seruorum Dei, seruis Domini nostri Iesu Christi. Quia melius fuerat bona non incipere, quam ab his que cepta sunt cogitatione retrorsum redire, summo studio, dilectissimi Filii, oportet ut opus bonum quod cepistis, auxiliante Domino, compleatis. Nec labor uos ergo itineris, nec maledicorum hominum lingue deterreant, sed omni instantia, omnique feruore, que inchoastis, Deo auctore, peragite, scientes quod laborem magnum maior eterne retributionis gloria consequetur. Remeanti autem Augustino preposito uestro, quem et abbatem uobis constituimus, in omnibus humiliter obedite, scientes uestris animabus per omnia profuturum quidquid a uobis fuerit in eius admonitione  completum. Omnipotens Deus sua uos gratia protegat, [f 1Kb] et uestri laboris fructum in eterna me patria uidere concedat, quatenus et si uobiscum laborare nequeo, simul in gaudio retributionis inueniar, quia laborare scilicet uolo.« 

35. His exhortationibus Augustinus cum fratribus  roboratus, per Aetherii Arelatensis uatis, perque aliorum episcoporum Gallie, regumque quibus eos piissimus Pater propriis litteris commendarat, hospitia, Britanniam petiit, et ad [g 1Kb] Edelbertum regem Cantuariorum ueniens, Dei cooperante gratia, non solum licentiam predicandi, uerum etiam uictus et mansiones in ciuitate Dorouernensi, que erat regni eius metropolis, facile impetrauit. Ad quam Augustinus cum sociis, prelata cruce, seu Saluatoris imagine, appropinquans cecinit, dicens: »Deprecamur te, Domine, in omni misericordia tua, ut auferatur furor tuus iraque tua a ciuitate ista, et a domo sancta tua, quoniam peccauimus.« Predicantibus autem eis, et in nomine Iesu miracula facientibus, crediderunt multi, et baptizati sunt, mirantes innocentis uite  simplicitatem, complectentesque dulcedinem celestis doctrine.

36. Quapropter Augustinus Arelas uenit, et secundum Gregorii Iussionem ab [h 1Kb] Aetherio episcopus consecratus, in Britanniam remeauit; illicoque per Laurentium presbyterum, et Petrum monachum pape Gregorio conuersionem gentis Anglorum, seque consecratum innotuit, suggerens ut sibi mitteret plurimos uerbi ministros, eo quod messem quidem multam haberet, operarios autem paucos.

37. Quibus relationibus Gregorius in Christo letificatus, misit Augustino plurimos uerbi ministros, 56 in quibus precipui erant Mellitus, Iustus, Paulinus, et [i 1Kb] Rufinianus; et per eos uniuersa que ad cultum erant Ecclesie necessaria, uasa uidelicet  sacra, et uestimenta altarium, ornamenta ecclesiastica, uestimenta clericalia, apostolorum et multorum sanctorum reliquias, et Codices multos. Misit ei et pallium, iubens ut sub metropoli sua Cantie duodecim episcopos ordinaret, ad Londoniam et Eburacam singulos episcopos mitteret, qui sub se duodecim nichilominus episcopos consecrantes, pallium ab apostolica sede perciperent, et post Augustini obitum ipse inter eos primus haberi debuisset, qui prius consecrari meruisset. Precepit quoque ut in Anglorum gente idolorum fana non destrueret, sed sanctificatis aquis respersa in basilicas dedicaret. Et quia solebant Saxones in sacrificio demonum boues multos occidere, iussit ut in die dedicationis, uel natalitiis sanctorum martyrum, quorum reliquie illic ponerentur,  tabernacula sibi circa easdem ecclesias, que ex fanis commutate sunt, de ramis arborum facerent, et religiosis conuiuiis solemnitates debitas celebrarent. Et quia super quibusdam capitulis Augustinus eum interrogans, qualiter episcopus cum suis conuersari deberet clericis, requisiuit, doctor humillimus  inter cetera sic rescripsit: »Quia tua fraternitas, monasterii regulis erudita, seorsum uiuere non debet a clericis suis, in Ecclesia Anglorum, que nuper, auctore Deo, ad [a 1Kb] fidem perducta est, hanc debet conuersationem instituere, que in initio nascentis Ecclesie fuit patribus nostris, in quibus nullus eorum ex his que possidebant aliquid suum esse dicebat, sed erant illis omnia communia.« Cum una sit fides, cur super missarum celebratione Gallicana Ecclesia Romana discordet Augustino querenti Gregorius ait: »Nouit tua fraternitas Romane Ecclesie consuetudinem, in qua se meminit enutritam. Sed mihi placet ut siue in Romana, siue in qualibet Ecclesia aliquid inuenisti, quod plus omnipotenti Deo possit placere, sollicite eligas, et in Anglorum Ecclesia, que adhuc noua est ad fidem, institutione precipua  que de multis Ecclesiis colligere potuisti, infundas. Non enim pro locis res, sed pro bonis rebus loca amanda sunt. Ex singulis ergo quibusque Ecclesiis, que pia, que religiosa, que recta sunt, eligas, et hec quasi in uasculo collecta, apud Anglorum mensam in consuetudinem uertas.« Interrogatus etiam quomodo ea que fures de ecclesiis abstulerint reddere debeant, mitissimus Pater: »Absit, inquit, ut ecclesia cum augmento recipiat quod de terrenis rebus uidetur amittere, et lucra uana requirere.« Sane requisitus ab eodem Augustino usque ad quotam generationem fideles debeant copulari, Gregorius dispensatorie sic rescripsit: »Quedam terrena lex in Romana republica permittit ut siue frater et soror,  seu duorum fratrum germanorum, uel duarum sororum filius et filia misceantur. Sed experimento didicimus ex tali coniugio sobolem non posse succrescere, [b 1Kb] et sacra lex prohibet cognationis turpitudinem reuelare. Unde necesse est ut iam tertia, uel quarta generatione generatio fidelium licenter sibi iungi debeat. Nam [c 1Kb] in secunda, 57 quam prediximus, omnimodo debet abstinere.« 

38. uerum post multum temporis a Felice Messane Sicilie presule requisitus utrum Augustino scripsisset ut Anglorum quarta generatione contracta matrimonia minime soluerentur, humillimus Pater Gregorius inter cetera talem reddidit rationem: »Quod scripsi Augustino, Anglorum gentis episcopo, alumno uidelicet, [d 1Kb] ut recordatus es, tuo, de sanguinis coniunctione,  ipsi et Anglorum genti, que nuper ad fidem uenerat, [e 1Kb] ne a bono quod ceperat metuendo austeriora recederet, specialiter et non generaliter ceteris me scripsisse cognoscas. Unde et mihi testis omnis Romana ciuitas existit, nec ea intentione hec illis scriptis mandaui, ut postquam firma radice fuerint in fide solidati, si infra propriam consanguinitatem inuenti fuerint, non separentur, aut infra affinitatis lineam, id est usque ad septimam generationem iungantur;  sed adhuc illos neophytos existentes, sepissime eos prius illicita docere [f 1Kb] uitare, et uerbis ac exemplis instruere, et que post de talibus egerint, rationabiliter ac fideliter excludere oportet. Nam iuxta Apostolum, qui ait: Lac uobis potum dedi, non escam , [g 1Kb] ista illis modo, non posteris, ut prefixum est, temporibus tenenda [h 1Kb] indulsimus, ne bonum quod infirma adhuc radice plantatum erat [i 1Kb] erueretur, sed ceptum aliquantulum firmaretur, et usque ad perfectionem custodiretur.«  Hec ergo idcirco perstringenda curaui, ut hi qui occasione noue dispensationis illicita matrimonia contrahunt, eruditissimum papam Gregorium non regulariter quarte generationis copulam censuisse, imo uenialiter simulque temporaliter permisisse cognoscant.  Cuius nimirum precibus Deus omnipotens tantam Augustino eiusque sociis faciendorum signorum gratiam contulit, ut uerbum uite quod ore predicabant signorum efficacia confirmarent. Unde factum est ut paucis elabentibus annis, etiam ceteri Saxonie reges ad Christi Domini fidem per discipulos eius accederent.

39. De cuius gentis conuersione, simulque miraculorum prodigiis que ibidem fiebant, ita Gregorius in libris Moralibus perhibet, dicens: »Ecce lingua Britannie, que nichil aliud nouerat quam barbarum frendere, iamdudum in Dei laudibus Hebrea cepit uerba resonare. Ecce quondam tumidus, iam substratus sanctorum pedibus seruit Oceanus, eiusque barbaros motus, quos terreni principes edomare ferro  nequiuerant, hos pro diuina formidine sacerdotum ora simplicibus uerbis ligant; et qui cateruas pugnantium infidelis nequaquam metuerat, iam nunc fidelis humilium linguas timet. Quia enim perceptis celestibus uerbis, clarescentibus quoque miraculis, uirtus ei diuine cognitionis infunditur, eiusdem diuinitatis terrore refrenatur; ut praue agere metuat, ac totis desideriis ad eternitatis gratiam peruenire concupiscat.«  Eulogio quoque, patriarche Alexandrino, de doctrina sue Ecclesie, conuersione hereticorum, concordiaque fidelium plausibilia referenti, Gregorius ita rescripsit: »Quoniam in bonis que agitis, scio quod et aliis congaudetis, uestre quoque 58 gratie uicem reddo, quia dum gens Anglorum, in mundi angulo posita, in  cultu lignorum ac lapidum perfida nunc usque remaneret, ex uestre mihi orationis adiutorio placuit ut ad eam monasterii mei monachum in predicationem transmittere, Deo auctore, debuissem; qui, data a me licentia, a Germaniarum episcopis episcopus factus, cum eorum quoque solatiis ad predictam gentem in finem mundi perductus est. Et iam nunc de eius salute et opere ad nos scripta peruenerunt, quia tantis miraculis, uel ipse, uel hi qui cum eo  transmissi sunt, in gente eadem coruscant, ut Apostolorum uirtutes in signis que exhibent imitari uideantur. In solemnitate autem dominice natiuitatis, que [a 1Kb] prima indictione transacta est, plusquam decem millia Angli ab eodem nuntiati sunt fratre et cepiscopo nostro baptizati. Quod idcirco narraui, ut cognoscatis quid in Alexandrino populo loquendo, et quid in mundi finibus agitis orando. uestre enim orationes sunt in loco ubi non estis, quarum operationes sancte monstrantur in eo loco, ubi estis.« 

40. Nihilominus eidem Augustino super eisdem miraculis inter alia scribit, inquiens: »Scio quia omnipotens Deus per dilectionem tuam in gentem, [b 1Kb] quam eligi uoluit, magna miracula ostendit. Unde necesse est ut de eodem dono celesti, et timendo  gaudeas, et gaudendo pertimescas: gaudeas uidelicet, quia Anglorum anime per exteriora miracula ad interiorem gratiam pertrahuntur; pertimescas uero, ne inter signa que fiunt infirmus animus in sui presumptione se eleuet, ut unde foras per honorem tollitur, inde per inanem gloriam intus cadat, etc.« 

41. Que autem de Gregorii miraculis penes easdem Anglorum Ecclesias uulgo leguntur. omittenda non arbitror, ne studiosi lectoris animus, aut defraudasse pertinaciter, aut negligenter preteriisse me [c 1Kb] cognitionem congruam suspicetur. Matrona quedam beato Gregorio, per stationes publicas missarum solemnia celebranti, solitas oblationes obtulerat. Cui post mysteria traditurus, cum diceret: Corpus Domini  nostri Iesu Christi conseruet animam tuam, lasciua subrisit. Ille continuo dexteram ab eius ore conuertens, partem illam dominici corporis super altare deposuit. Expletis uero missarum solemniis, matronam coram populo inquisiuit quam ob rem corpus dominicum susceptura ridere presumpserit. At illa diu mussitans, tandem prorupit, quia panem, inquiens, quem propriis manibus me fecisse cognoueram, tu corpus dominicum perhibebas. Tunc Gregorius, pro incredulitate mulieris, cum tota plebe se in orationem prostrauit; et post paululum surgens, particulam panis quam super altare posuerat, carnem factam reperit: quam coram cunctis incredule matrone demonstrans, ad credulitatis gratiam tam illam reuocare potuit, quam totum populum confirmare  curauit. Rursus itaque in orationem cum eisdem prostratus, carnis frustum in panis primordia reformauit.

42. Alio quoque tempore uir Dei Gregorius, miraculum pene huic simile perpetrauit. Nam cum, petentibus quibusdam occidentalibus per legatos, 59 in singulis pyxidibns sub nominibus petitorum martyrum [d 1Kb] brandeum solito more concludens, desuper  sigillasset, legatis largitus est. Illi susceptas reliquias ueneratione congrua deferentes, postquam quedam itineris milliaria consumpserunt, stulte se tantum uiaticum confecisse murmurare ceperunt, si nesciant utrum sanctorum ossa an magis carnes a Romano pontifice suscepissent. Itaque communi consilio, remoto pontificali signaculo, reseratisque pyxidibus, particulas brandei repererunt. Mox ad urbis menia cum furore nimio reuertentes, per archidiaconum a Gregorio delusos fuisse, ut pro reliquiis uilem pannum susciperent, flebiliter querebantur, dicentes dominos suos pulcherrimis palliis abundare, ac per hoc Romanorum uilibus brandeis non egere. Forte tunc Gregorius missarum solemnia celebrabat. Quibus expletis, ab eisdem legatis brandeum coram  cunctis recipiens, super altare composuit, seque cum omnibus in orationem dedit, ut Deus omnipotens utrum quod a liminibus apostolorum de more transmissum est pro reliquiis martyrum uenerari deberet quantocius indicaret. Deinde ab oratione surgens, incredulos legatos propius astare precepit. Cultellum petiit, [e 1Kb] more sanctissimi pape Leonis, brandeum pupugit, de cuius punctionibus sanguis protinus emanauit. Quo miraculo tam legati confusi, quam omnes qui aderant tremefacti, iussu Gregorii cum eo terre prostrati sunt, nec ante ab oratione cessauerunt, quam cuncta brandeorum foramina diuinitus clauderentur.

43. Quidam preterea diuitum Romanorum, relicta coniuge, fuerat a Romano pontifice communione  priuatus. Quod ille molestissime ferens, et auctoritatem tanti pontificis euacuare non preualens, magorum suffragia requisiuit. Qui, magnis muneribus persuasi, posse se suis carminibus agere ut, immisso demone, tandiu caballus pontificis uexaretur quousque cum sessore suo periclitaretur, fiducialiter promiserunt. Hac incestus iudex pollicitatione letatus, magos iuxta uiam qua pontifex ad stationem profecturus erat in edito stare permisit, ut uidere transeuntes, non uideri a transeuntibus possent. Cumque magi ex planetatorum mappulatorumque processionibus magnum pontificem cognouissent, immisso demone, tam fortiter eius equum uexari fecerunt, ut nunquam a sessore siue a stratoribus teneri posse putaretur. Tunc Gregorius, reuelante Spiritu sancto, demoniacam submissionem cognoscens, sancto crucis  signaculo, tam caballum a presenti rabie liberauit, quam maleficos ex latente culmine iubens deponere, perpetua cecitate multauit. Quos reatum suum suggestione incesti iudicis confitentes, ac post multum temporis ad sacri baptismatis gratiam uenientes, luminibus quidem, [f 1Kb] ne magica relegerent, reddere noluit, eos tamen ecclesiastica stipe nutriri precepit.

44. Legitur etiam penes easdem Anglorum Ecclesias,  quod Gregorius per forum Traiani, quod ipse quondam pulcherrimis edificiis uenustarat, procedens, iudicii eius quo uiduam consolatus fuerat recordatus [a 1Kb] atque miratus sit: quod scilicet sicut a prioribus traditur, ita se habet. Quodam 60 tempore, Traiano ad imminentis belli procinctum festinanti uehementissime, uidua quedam processit flebiliter dicens: Filius meus innocens, te regnante, peremptus est; obsecro ut, quia eum mihi reddere non uales, sanguinem eius legaliter uindicare digneris. Cumque Traianus, si sanus reuerteretur a prelio, hunc se uindicaturum per omnia responderet, uidua dixit: Si tu in prelio mortuus fueris, quis mihi prestabit? Traianus dixit: Ille qui post me imperabit. uidua dixit: Et tibi quid proderit, si alter mihi iustitiam fecerit? Traianus respondit: Utique nichil. Et  uidua: Nonne, inquit, melius tibi est ut tu mihi iustitiam facias, et tu pro hoc mercedem tuam recipias, quam alteri hanc transmittas? Tunc Traianus ratione pariter pietateque commotus, equo descendit, nec ante discessit quam iudicium uidue per semet imminens profligaret. Huius ergo mansuetudinem iudicis asserunt Gregorium recordatum ad sancti Petri apostoli basilicam peruenisse; ibique tandiu super errore tam clementissimi principis defleuisse, quousque responsum sequenti nocte cepisset, se pro Traiano fuisse auditum, tantum pro nullo ulterius pagano preces effunderet. Sed cum de superioribus miraculis Romanorum sit nemo qui dubitet, de hoc quod apud Saxones legitur, huius precibus Traiani [b 1Kb] animam ab inferni cruciatibus liberatam, ob id uel maxime dubitari  uidetur, quod tantus doctor nequaquam presumeret pro pagano prorsus orare; qui quarto Dialogorum suorum libro docuerit eamdem causam esse cur non oretur a sanctis in futuro iudicio pro peccatoribus eterno igne damnatis; que nunc etiam causa est ut non orent sancti homines pro hominibus infidelibus impiisque defunctis; non aduertentes quia non legitur pro Traiano Gregorium exorasse, sed tantum fleuisse. Sic enim cum non orauerit Gregorius, plangendo potuit exaudiri, sicuti Moyses cum dolendo taceret, potuit clamasse uideri, cui Dominus tacenti labiis: Quid clamas, inquit, ad me ? Nimirum Deus omnipotens corda renesque scrutatur, et frequenter ea misertus concedit, que homo quamuis ut carnalis desideret, tamen petere non presumit.  Unde Psalmista: Desiderium pauperum exaudiuit Dominus, et desideria cordis eorum audiuit auris tua . Et notandum quia non legitur Gregorii precibus Traiani anima ab inferno liberata, et in paradiso reposita, quod omnino incredibile uidetur  propter illud quod scriptum est: Nisi quis renatus fuerit ex aqua et Spiritu sancto non intrabit in regnum celorum ; sed simpliciter dicitur, ab inferni solummodo cruciatibus liberata. Quod uidelicet potest uideri credibile quippe cum ita ualeat anima in inferno existere, et inferni cruciatus per Dei misericordiam non sentire, sicuti unus gehenne ignis ualet omnes peccatores pariter detinere, sic per Dei iustitiam cunctos non ualet equaliter exurere. Nam uniuscuiusque quantum meruit culpa, iusto Dei iudicio tantum sentietur et pena.

45. Nihilominus ex libro qui a Grecis dicitur, a Latinis uero intelligitur campus, uel pratum, preceptor meus inter alia toto orbe iam diffamata miracula interpretatus est, mihi scribens: 61 Enarrauit  nobis presbyter, nomine Petrus, de sancto Gregorio papa Romano : Is, inquit , effectus papa, edificauit monasterium uirorum magnum, et dedit mandatum ut nullus monachorum proprium aliquid haberet usque ad unum [c 1Kb] obolum. Frater ergo de monasterio habebat fratrem secularem, et postulauit eum, dicens: Casulam non habeo, sed fac caritatem, eme mihi. Dicit ei secularis frater: Ecce tria numismata suscipiens, compara, [d 9Kb] qualis tibi placet. Acceptis itaque monachus tribus numismatibus, habet ea apud se. Alius autem frater uidens eum habentem tria numismata, pergens nuntiauit abbati. Abbas uero audiens, retulit beatissimo pape. Beatissimus autem Gregorius discens hoc ab abbate, segregauit eum a communione, tanquam eum  qui soluerat regulam monasterii. Igitur post modicum temporis moritur frater segregatus, nesciente papa. Post duos ergo aut tres dies pergens abbas nuntiauit ei quia frater requieuit. In hoc itaque non mediocriter tristatus est, quia antequam exiret de hac uita, non soluit eum ab excommunicationis [e 1Kb] epitimio; et scribens orationem in pyctatio, dedit uni diaconorum suorum, iubens ei ire, et super fratrem legi eam. Erat autem oratio soluens ab excommunicatione defunctum. uadit ergo diaconus, sicut preceptum ei fuerat, et super tumulum fratris legit pyctatium, habens orationem. Et ipsa nocte uidit abbas fratrem illum defunctum, et dixit ei: Non es mortuus, frater? Ille respondit, etiam. Et iterum interrogauit eum abbas: Ubi eras usque hodie? Respondit frater?  uere, domine, in custodia, et usque heri non sum absolutus. Notum itaque factum est omnibus quia in hora qua diaconus orationem dixit super sepulcrum, in ea hora absolutus est ab excommunicatione, et liberata est [f 1Kb] a dominatione anima eius.

 46. Igitur Gregorius non solum Saxones in propriis sedibus commanentes Christo Domino dedicauit, uerum etiam pueros eorum per exteras regiones diffusos, suis pretiis comparans annualiter, ad cognitionem fidei deducebat. Unde Candidum presbyterum commonet, dicens: »Pergens, auxiliante Domino Deo nostro Iesu Christo, ad patrimonium quod est in Galliis gubernandum, uolumus ut dilectio tua ex solidis quos acceperit uestimenta pauperum, uel pueros Anglos, qui sunt ab annis decem et septem, uel decem et octo, ut in monasteriis dati Deo proficiant, comparet, quatenus solidi Galliarum, qui in terra nostra expendi non possunt, apud locum proprium utiliter expendantur. Si quid uero de pecuniis redituum, que dicuntur [a 1Kb] ablate, recipere potueris, ex his quoque  uestimenta pauperum comparare te uolumus; uel, sicut prefati sumus, pueros qui in omnipotentis Dei seruitio proficiant. Sed quia pagani sunt, qui illic inueniri possunt, uolo ut cum eis presbyter transmittatur, ne quid egritudinis contingat in uia, ut quos morituros conspexerit debeat baptizare.« 

47. 62 Sardinie quoque rusticos mitissimus rector Gregorius in errore [b 1Kb] uetustatis adeo permanere condoluit, ut Ianuarium Caralitanum episcopum pro negligentiis increpando, inter cetera scribat: »Accidit aliud ualde lugendum, quia ipsos rusticos, quos habet Ecclesia nunc usque in infidelitate remanere negligentia fraternitatis uestre permisit. Et quid uos admoneo ut ad Dominum extraneos adducatis, qui uestros ab infidelitate negligitis corrigere? Unde necesse  est uos per omnia in eorum conuersione uigilare. Nam si cuiuslibet episcopi in Sardinia insula paganum rusticum inuenire potuero, in eodem episcopo fortiter uindicabo. Iam uero si rusticus tante fuerit perfidie et obstinationis inuentus, ut ad Dominum uenire minime consentiat, tanto pensionis onere grauandus est, ut ipsa exactionis sue pena compellatur ad rectitudinem festinare.« 

48. Quod cum Gregorius fructuose simulque salubriter in Sardinie rusticos processisse cognosceret, etiam in Iudeos patrimoniorum suorum rusticos non dissimiliter est conatus extendere. Unde Cypriano diacono scribit, dicens: »Peruenit ad me esse Hebreos in possessionibus [c 1Kb] nostris, qui conuerti ad Deum nullatenus uolunt. Sed uidetur mihi ut per  omnes possessiones in quibus ipsi Hebrei esse noscuntur, epistolas transmittere debeas, eis ex me specialiter promittens quod quicunque ad uerum Dominum Deum nostrum Iesum Christum ex eis conuersus fuerit, onus possessionis eius ex aliqua parte imminuetur. Quod ita quoque fieri uolo, ut si quis ex eis conuersus fuerit, si solidi pensionem habet, tremissis  ei relaxari debeat; si tres uel quatuor, unus solidus relaxetur; si quid amplius, iam iuxta eumdem modum debet relaxatio fieri, uel certe iuxta quod dilectio tua preuidet, ut et ei conuertitur onus releuetur, et ecclesiastica utilitas non graui dispendio prematur. Nec hoc inutiliter facimus, si pro leuandis pensionum oneribus eos ad Christi gratiam perducimus, quia et si ipsi minus fideliter ueniunt, hi tamen qui de eis nati fuerint, iam fidelius baptizantur. Aut ipsos ergo, aut filios eorum lucramur, et ideo non est graue quidquid de pensione pro Christo dimittimus.« 

49. Enimuero tam leuigationibus dationum quam promissionibus regni celorum Iudei per diuersa loca ad Christum, quem patres eorum negauerant, uenire  ceperunt. Quibus cum salute anime uestimenta quoque baptizandis habilia conferebat. Unde Fantino defensori: »Domina, inquit, abbatissa monasterii sancti Stephani, quod in Agrigentino est territorio constitutum, indicante, comperimus multos Iudeorum ad christianam fidem, diuina gratia inspirante, uelle conuerti, sed esse necessarium ut aliquis illuc ex nostro mandato debeat proficisci. Proinde huius tibi auctoritatis tenore precipimus ut, omni excusatione summota, ad predictum locum pergere, et desiderium eorum tuis, Deo propitio, adhortationibus adiuuare festines. Quibus tamen si longum uel triste 63 uidetur [d 1Kb] solemnitatem sustinere paschalem, et eos nunc ad baptisma festinare cognoscis, ne, quod absit, longa dilatio eorum retro possit animos reuocare,  cum episcopo loci ipsius loquere, ut penitentia ac abstinentia quadraginta dierum indicta, aut die Dominico, aut si celeberrima festiuitas fortassis occurrerit, eos, omnipotentis Dei misericordia protegente, baptizet; quia et temporis qualitas propter eam que sibi imminet cladem impellit ut desideria eorum nulla debeant dilatione differri. Quoscunque uero ex eis pauperes, et ad uestem sibi emendam non sufficere posse cognosces, te eis uestem, quam ad baptismum habeant, comparare uolumus ac prebere, in quibus pretium quod dederis tuis noueris rationibus imputandum. Si uero sanctum Pascha elegerint exspectare, iterum cum episcopo loquere ut modo quidem catechumeni fiant, atque ad eos frequenter accedat, geratque sollicitudinem et animos eorum admonitione  sue adhortationis accendat; [e 1Kb] ut quanto que exspectatur elongatur festiuitas, tanto se preparare et eam desiderio feruenti debeant sustinere.«  Item Petro, episcopo Corsice, inter alia: »Tansmisimus, ait, fraternitati tue quinquaginta solidos ad uestimenta eorum qui baptizandi sunt comparanda.« 

 50. Nihilominus pro Arianorum paruulis fidei catholice sociandis, Gregorius pastoralis cure sollicitudinem prorsus extendit. Quapropter uniuersis episcopis Italie scribens, ait: »Quoniam nefandissimus Autharith in hac que nuper [a 1Kb] expleta est Paschali festiuitate Langobardorum filios in fide catholica baptizari prohibuit, pro qua culpa eum diuina Maiestas exstinxit, ut solemnitatem [b 1Kb] Pasche alterius non uideret, uestram fraternitatem decet cunctos per loca uestra Langobardos admonere, ut quia ubique grauis mortalitas imminet, eosdem filios suos in Ariana heresi baptizatos ad catholicam fidem concilient, quatenus iram super eos omnipotentis Dei placent.« Item [c 1Kb] Preiecto, episcopo Narniensi: »Peruenit ad nos, peccatis imminentibus, in ciuitate uestra  mortalitatem omnino grassari, que res nos nimis addixit. Quamobrem salutantes fraternitatem tuam, instantissime suademus ut a Langobardorum, siue Romanorum, qui in eodem loco degunt, admonitione nulla ratione cessetis, et maxime a gentilium et hereticorum, ut ad ueram rectamque fidem catholicam conuertantur. Sic enim aut diuina misericordia pro sua forsan eis conuersione, et in hac uita subueniet, aut si eos migrare contigerit, a suis, quod et magis optandum est, transeunt facinoribus absoluti.« 

51. Igitur prudentissimus paterfamilias Christi Gregorius singulis diaconiis uel xenodochiis uiros idoneos deputauit, quos etiam, ut securius, imo sagacius in opere pietatis ac misericordie laborarent, huiusmodi priuilegiis muniendos esse decreuit: »Licet  eos qui pia intentione sollicitudinis curam debilibus ac egenis impendunt, 64 sua apud omnes ualeat tueri deuotio, melius tamen est si pro quiete sua de his fuerint muniti que gesserint, ne inde eis inquietudinis occasio unde magis laudandi sunt oriatur. Quia igitur te uirum [d 1Kb] religiosum, intentionis tue studio prouocati, mensis pauperum exhibende diaconie elegimus preponendum, ne qua tibi ex hac nascatur administratione dubietas, hac te munitione prospeximus fulciendum, constituentes ut de hoc quod ad mensas pauperum uel diaconie exhibitionem percepisti, siue subinde perceperis erogandum, nulli unquam hominum, quolibet modo seu ingenio, cogaris ponere rationem, uel aliquam debeas molestiam sustinere. Sed quia ita humanis te omnibus esse uolumus  rationibus absolutum, ut Deo nostro de his que tibi commisimus rationem te noueris positurum, hortamur ut fidei in te sinceritas uigeat, sit mens in rebus intentior, cura propensior, [e 1Kb] studium uigilantius, deuotio clarior, exhibitio efficacior, quatenus dum, diuino iutus auxilio, hoc opus solerter impleueris, et illi pro quibus sollicitudinem geris studii tui solatio utiliter consolentur, et tu mercedis tue bonum in  eterna uita Redemptoris nostri gratia compensante recipias.« 

52. Hec quidem Gregorius intra uel extra urbem studio pietatis exercuit. Ceterum Probum religiosum abbatem cum multis pecuniis Ierosolymam destinauit, cuius instantia uenerabile xenodochium constituit, et, tam ibi quam in monte Sina penes Arabiam, Dei famulis sub regimine Palladii constitutis, quotidiani uictus et uestimenti copiam quandiu uiuere potuit annualiter mittere procurauit.

53. Nihilominus per diuersas prouincias pro custodia sacre religionis, rebusque pauperum strenue gubernandis, Ecclesie sue uiros industrios, rectores patrimoniorum asciuit. In quibus Cyprianum diaconum patrimonii Siculi, Pantaleonem notarium Syracusani,  Fantinum defensorem Panormitani, Sergium defensorem Calabritani, Romanum notarium Apuli, Benenatum defensorem Samnitici, Anthemium subdiaconum Neapolitani, Petrum subdiaconum Campani, Candidum defensorem Tusci, Urbicum defensorem Sabini, Optatum defensorem Nursini, Benedictum [f 1Kb] notarium defensorem Carseolani, Felicem subdiaconum Appie, Castorium chartularium Rauennatis, Castorium notarium Histriani, Antonium subdiaconum Dalmatiani, Ioannem notarium [g 1Kb] Illyricani, Symmachum defensorem Sardinie, Bonifacium notarium Corsicani, Pantaleonem notarium Ligurie, Hieronymum defensorem Alpium Cottiarum, Hilarium notarium Germaniciani, et Candidum presbyterum Gallicani. Hec autem prudentissimus Pater Gregorius,  non solum in Romana, sed et per diuersas Ecclesias perpetualiter obseruanda censebat. Unde Ianuario Caralitano episcopo inter cetera scribit, dicens: »Indicatum est nobis quod, laicis quibusdam curam uestri patrimonii committentes, postmodum 65 in rusticorum uestrorum depredationibus, atque per hoc exfatigationibus, fuerint deprehensi, [h 1Kb] et reddere res quas indecenter retinent, habitas quasi sue ditionis, quippe uestre non suppositi curationi postponunt, uobisque despiciant actuum suorum reddere rationem. Quod si ita est, districte a uobis discuti conuenit, atque inter eos Ecclesieque uestre rusticos causam examinari subtilius, ut quidquid in eis fuerit fraudis inuentum cum pena legibus statuta reddere compellantur. De cetero uero cauendum a fraternitate uestra  est, ne secularibus uiris, atque non sub regula [i 1Kb] nostra degentibus, cuiuslibet res Ecclesie committantur, sed probatis de uestro officio clericis; in quibus si quid reperiri poterit prauitatis, ut in subditis emendare quod illicite gestum fuerit ualeatis, [i 1Kb] quos uidelicet apud uos habitus sui officium magis conueniat quam excuset.« 

54. Singula ecclesiastici iuris officia, singulis quibusque  personis singillatim committi debere iubebat, asserens quia sicut in uno corpore multa membra habemus, omnia autem membra non eumdem actum habent , ita in Ecclesie corpore, secundum ueridicam Pauli sententiam, in uno eodemque spiritu, alii conferendum est hoc officium, alii committendum est istud; neque uni, quantumlibet exercitate persone, uno tempore duarum rerum officia committenda sunt, quia si totum corpus oculus, ubi auditus? Sicut enim uarietas membrorum per diuersa officia et robur corporis seruat, et pulchritudinem representat, ita uarietas personarum per diuersa nichilominus officia distributa, et fortitudinem, et uenustatem sancte Dei Ecclesie manifestat. Et sicut indecorum est ut in corpore humano alterum membrum alterius fungatur  officio, ita nimirum noxium simulque turpissimum, si singula rerum ministeria personis totidem non fuerint distributa. Hinc est quod quibusdam ambitiosis, sicut in suis litteris, quas ego studio breuitatis omisi, poterit inueniri, moderationis frena frequenter imposuit. Unde Anthemio subdiacono pro Paschasio episcopo, qui per semetipsum sibimet maior domus, et uicedominus permanebat, inter cetera precepit, dicens: »uolumus autem ut frater noster Paschasius et uicedominum sibi ordinet, et maiorem domus, quatenus possit, uel hospitibus superuenientibus uel causis, que eueniunt, idoneus et paratus existere. Si uero uel negligentem eum prospicis, uel ea que dicimus implere differentem, omnis clerus eius adhiberi debet, ut communi consilio ipsi eligant  quorum persone ad ea que prediximus ualeant ordinari.«  Item Rauennatibus clericis, ad monasteriorum regimina importune tendentibus, restitit, Ioanni Rauennati episcopo scribens: »Peruenit ad me quod [a 1Kb] in Ecclesiis fraternitatis tue aliqua loca dudum monasteriis consecrata nunc habitacula clericorum, aut etiam laicorum facta sunt, dumque hi qui sunt in Ecclesiis fingunt se religiose uiuere, monasteriis preponi appetunt, et per eorum uitam monasteria destruuntur. Nemo etenim potest, et ecclesiasticis obsequiis deseruire, 66 et in monachica regula ordinate persistere, ut ipse districtionem monasterii teneat qui quotidie in ministerio ecclesiastico cogitur permanere. Proinde fraternitas tua hoc quolibet in loco factum est, emendare festinet, quia  ego nullo modo patior ut loca sacra per clericorum ambitum destruantur.«  Item Mariniano episcopo Rauenne: »Dudum ad nos multorum relatione peruenerat monasteria in Rauenne partibus constituta omnino clericorum uestrorum dominio pregrauari, ita ut occasione quasi regiminis ea, quod dici graue est, uelut in proprietate possideant.  Quibus non modicum condolentes, decessori uestro litteras misimus, ut hoc emendare per omnia debuisset. Sed quoniam uite est termino citius occupatus, ne hoc onus monasteriis remaneret, fraternitati uestre eadem nos scripsisse recolimus. Et quia, ut comperimus, in huius rei hactenus correctione cessatum est, hec ad uos iterum preuidimus scripta dirigere. Hortamur ergo ut, omni mora omnique excusatione submota, ita monasteria ipsa ab eiusmodi studeatis grauamine releuare, quatenus nullam deinceps in eis clerici, uel hi qui in sacro sunt ordine constituti, ob aliud habeant, nisi orandi tantummodo causa, accedendi licentiam, aut si forte ad peragenda sacra missarum fuerint inuitati mysteria. Sed ne, uel pro cuiuslibet monachi aut abbatis promotione  onus aliquod fortasse sustineant, studendum nobis est ut si quispiam abbatum aut monachorum ex quocunque monasterio [b 1Kb] ad clericatus officium uel ordinem sacrum accesserit, non illic aliquam habeat, ut diximus, ulterius potestatem, ne monasteria, huius occasionis uelamine, ea que prohibemus sustinere onera compellantur. Hec ita ue omnia uigilanti cura emendare iam secundo commonita sanctitas uestra non differat, ne si post hoc negligentes uos esse, quod non credimus, senserimus, aliter monasteriorum quieti prospicere compellamur. Nam notum uobis sit quia tante necessitati seruorum Dei congregationem amplius subiacere non patimur.«  Item Maximiano episcopo Syracusano post aliqua: »Presbyteros, diaconos, ceterosque cuiuslibet  ordinis clericos, qui in Ecclesiis quoquo modo militant, abbates fieri per monasteria non permittas; sed aut omissa clericatus militia, monachicis promoueantur ordinibus; aut si in abbatis loco permanere decreuerint, clericatus nullatenus permittantur habere militiam. Satis enim incongruum est si cum unum ex his pro sui magnitudine diligenter quis non possit explere, ad utrumque iudicetur idoneus, sicque inuicem et ecclesiasticus ordo uite monachie, et ecclesiasticis utilitatibus [c 1Kb] regula monachatus impediatur.« 

55. Qualiter sane Gregorius per procuratores ecclesiasticorum patrimoniorum, uelut Argus quidam luminosissimus, per totius mundi latitudinem sue pastoralis sollicitudinis oculos circumtulerit, non ab re  forsitan duxerim perstringendum. Ait enim in epistola Anthemio subdiacono: »Discenti tibi mandauimus, et postmodum preceptis 67 discurrentibus iniunxisse me memini, ut curam pauperum gereres, et si quos illic egere cognosceres, scriptis recurrentibus indicares; et uix de paucis hec facere curasti. uolo autem [d 1Kb] ut domne Paterie, thie mee, mox ut  presentem iussionem susceperis, offeras ad calciarium puerorum solidos [a 1Kb] quadraginta et tritici modios quadringentos; domne Palatine, relicte Urbici, solidos uiginti et tritici modios trecentos; domne [b 1Kb] uiuiane, relicte Felicis, solidos uiginti et tritici modios trecentos qui omnes simul octoginta solidi in tuis rationibus imputentur. Summam uero pensionis sub festinatione adducito, et ad paschalem diem, Domino auxiliante, occurrito.«  Item eidem: »Insinuatum nobis est ancillas Domini quasdam Nolane ciuitatis, in Aboridana domo commanentes, nimiam uictus uestitusque penuriam sustinere. Quibus ex precepto Dei subuenire nos conuenit, et inopiam earum, quantum possumus, donante Domino, subleuare. Propterea experientie tue presenti iussione mandauimus ut hac  presenti nona indictione quadraginta in auro eis solidos dare debeas, et deinceps succedentibus indictionibus annuos uiginti solidos ministrare, qui tuis possint rationibus imputari. Preterea Paulino, presbytero monasterii sancti Erasmi, quod in latere montis [c 1Kb] Soractis situm est, sed et duobus monachis in oratorio sancti Archangeli seruientibus, quod in Lucullano castro iuxta sancti Petri basilicam esse dignoscitur, binos te tantummodo solidos dare precipimus, qui et ipsi tuis rationibus imputentur. Ita ergo fac ut impense mercedis tu quoque participium sortiaris.«  Item eidem: »Si in proximorum necessitatibus, habita compassione, benigna mente concurrimus; nostris proculdubio petitionibus clementem Dominum reperimus. Palatina siquidem, illustris  femina, continua hostilitate insinuauit se plurimis necessitatibus subiacere. Propterea experientie tue presenti auctoritate precipimus ut ei pro sustentatione eius annuos solidos triginta dare non differat, qui tuis possint postmodum rationibus imputari. Ita ergo fac [d 1Kb] ut et tu bene ministrate mercedis commodum percipias, et nostra ad perfectum precepta perducas.«  Item Petro subdiacono: »Insinuatum nobis est Marcellum Barunitane Ecclesie, ibidem in ciuitate Panormitana in monasterio sancti Adriani, in penitentiam deputatum, non solum uictus necessitatem pati, sed et nuditatis nimiam sustinere molestiam. Pro qua re necesse habemus strenuitati tue presenti iussione precipere, ut ipsi pro uictu ac uestimento, stratoque  ad continentiam, pueroque eius [e 1Kb] annonam, quantam prospexeris satis esse, constituas, ut inopia nuditas que eius tali prouidentia possint habere consultum, et ea que eidem uiro deputaueris, tuis postmodum possint rationibus imputari. Ita ergo fac ut et nostram iussionem impleas, et tu quoque hoc ipsum bene disponendo, hac ipsa possis participari mercede.«  Item eidem: »Monasterium sancti Archangeli, quod in Tropeis est  constitutum, indicante presentium portitore, uictus habere necessitatem didicimus. Ideoque experientia tua 68 diligenter inuigilet, ut si eiusdem loci monachos bene se tractare cognoueris, in quibus eos necessitatem habere manifesta ueritate patuerit, eis subuenire, hac auctoritate suffultus, modis omnibus festinabis, sciturus tuis esse rationibus quidquid nostra preceptione prebueris imputandum. Sed et terrulam Ecclesie nostre uicinam sibi, quam solidum unum et tremisses duos pensitam asserunt, si ita est, libellario nomine ad summam tremissis unius habere concede. Studii ergo tui sit hec omnia ita complere, si, sicut diximus, eius monachi in Dei seruitio, sicut decet, solertes perstiterint.«  Item eidem: »Diuina precepta nos admonent diligere proximos  sicut nosmetipsos; et cum hac eos precipiamur caritate diligere, quanto magis debemus his in subsidiis necessitatum carnalium subuenire, ut eorum angustias si non ex omnibus, saltem aliquibus sustentaculis subleuemus? Quoniam ergo filium [f 1Kb] uiri dignissimi non solum amissione uisus, sed etiam inopia uictus egestatem pati conspeximus, necessarium duximus, in quantum possibilitas suppetit, ei prebere consultum. Propterea experientie tue presenti iussione precipimus, ut annis singulis uiginti quatuor [g 1Kb] modios tritici, fabe quoque modios duodecim, et uini decimatas uiginti pro sustentatione uite debeas ministrare, quod tuis postmodum possit rationibus imputari. Ita ergo fac ut presentium lator nullas de percipiendis Domini donis moras sustineat [Al., mihi  nuntiet moras], et tu in die Domini bene dispensate mercedis possis particeps inueniri.«  Item Gregorius, Cypriano diacono: »Cosmas ex uariis periculorum necessitatibus, multis se dicit debitis obligatum, ita ut pro eis a creditoribus suis suos dicat filios detineri. Que res, si ita est, nos omnino commouit. Quamobrem hortamur dilectionem tuam ut quia de rebus pauperum dandis agitur, causam eius cum subtilitate summa perquiras; et si inueneris eum predictis debitis ueraciter ita inuolutum, ut non sit substantia unde possit hec ipsa persoluere, predictos creditores eius uideas, et propter recolligendos filios eius, quanta cognoueris quantitate, componas. Et quia ipse, sicut dicit, non habet unde restituat, de rebus pauperum ex presenti nostra auctoritate  persolue, sciens quidquid illic, te prouidente, datum fuerit, patrimonii nostri pensionibus esse reputandum.«  Idem eidem: »Zeno, frater et cepiscopus noster, quosdam in ciuitate sua alimoniorum necessitatem innotuit sustinere. Quibus quoniam, ut possibile est, aliquod desideramus ferre consultum, idcirco dilectionem tuam antedicto fratri nostro mille modios tritici, aut, si plus leuare potuerit, usque ad duo millia scriptis te dare presentibus  deputamus. Hortamur ergo ut in his prebendis nullam moram aut excusationem adducas, quatenus, dum tempus sinit, et hic cum Dei adiutorio sine periculo ad propria remeare, et citius necessitatem patientibus ualeat subuenire.«  Item Gregorius Eusebio, religioso abbati: »Credat mihi caritas tua, quia ualde contristatus sum de tristitia tua, et cetera. [a 1Kb] Preterea centum solidos per Petrum subdiaconum 69 dilectioni tue dari fecimus, peto quos ut absque iniuria suscipias.«  Item Gregorius Candido defensori: »Necessitatem patientibus pontificale conuenit adesse subsidium. Pro qua re experientie tue presenti auctoritate precipimus, quatenus Albino, priuato luminibus, filio quondam [b 1Kb] Martini  coloni, singulis annis duos tremisses sine aliqua dilatione prestare non desinat, non dubitatura suis hoc sine dubio rationibus imputari.«  Item Gregorius Fantino defensori: »Lator presentium Cosmas Syrus in negotio quod agebat debitum se contraxisse perhibuit, quod et multis aliis, et lacrymis eius attestantibus uerum esse credimus. Et quia centum quinquaginta solidos debebat, uolui ut creditores illius cum eo aliquid paciscerentur, quoniam et lex habet quod homo liber nullatenus pro debito teneatur, si res defuerint que possint eidem debito addici. Creditores ergo suos, ut asserit, ad octoginta solidos consentire possibile est. Sed quia multum est ut a nil habente homine octoginta solidos petant, sexaginta tibi solidos per notarium tuum  transmisimus, ut tu cum eisdem creditoribus subtiliter loquaris [c 1Kb] et rationem reddas, quia filium eius quem tenere dicuntur, secundum leges tenere non possunt. Et si potest fieri, ad aliquid minus quam nos dedimus condescendant; et quidquid de eisdem sexaginta solidis remanserit, ipsi trade, ut cum filio suo exinde uiuere ualeat. Si autem nil remanet, uel ad eamdem debitum eius summam incidere stude, ut possit sibi libere postmodum laborare; hoc tamen solerter age, ut, acceptis solidis, ei plenarium munitionem scripto conficiant.«  Item Gregorius Castorio diacono, et chartulario Rauenne, inter cetera: »ualerianum monachum, quem emendatum in monasterio beati Ioannis in Classe posito tradidisti, in eo eum monasterio sine dubio uolumus permanere.  Preterea, ne quam necessitatem in expensis tua experientia patiatur, de reditibus sancte Romane Ecclesie, qui illic, te prouidente, aggregati sunt, omnes expensas tuas te facere uolumus; et si quid superfuerit, nobis, cum ueneris, defer.«  Item Gregorius Romano defensori: »Diuinorum nos admonent eloquia preceptorum necessitatem patientibus ecclesiasticum prebere subsidium. Quia ergo dilectissimus filius noster Cyprianus diaconus  Gaudiosum defensorem sedis nostre, qui Syracusis degere comprobatur, paupertatis asseruit inopia constringi, idcirco experientie tue presentium auctoritate mandamus, ut a presenti secunda indictione sex solidos annis singulis ei dare non differas; ut et ille huius remedii solatio potiatur, et tu quod dederis tuis sine dubio noueris rationibus imputandum.«  Item Gregorius Libertino expretori: »Quanta uos seculi huius premat angustia, incognitum non habemus. Sed quia in summa tribulatione positis sola [d 1Kb] est consolatio misericordia Creatoris, in eum spem uestram ponite, ad ipsum uos tota mente conuertite, qui et iuste quem uult permittit affligi, et confidentem in se misericorditer liberabit. Ipsi ergo gratias agite, et patienter quecunque  illata sunt sustinete. 70 Nam recte mentis est Deum non solum in prosperis benedicere, sed etiam in aduersitatibus collaudare. In his igitur que patimini nullum contra Dominum murmur cordi uestro [e 1Kb] subrepat, quia ad quid hoc Creator noster operetur, ignotum est. Forsitan enim, magnifice Fili, aliquid illum in prosperis positus offendisti, unde te clementi amaritudine uult purgari. Et ideo nec temporalis te frangat afflictio, nec rerum damna discrucient, quia si in aduersis gratias referens, Deum tibi patientia feceris esse placabilem, et que amissa sunt, multiplicata reddentur, et super hec gaudia eterna prestantur. Peto autem ne iniuriosum ducatis quod uiginti annuos uestitus ad pueros uestros per Romanum defensorem scripsimus preberi, quia de beati  Petri Apostoli rebus, quamuis parua sint que offerantur, pro magna benedictione suscipienda sunt semper, quoniam et hic uobis maiora ualebit impendere, et apud omnipotentem Deum beneficia eterna prestare.«  Item Gregorius Philippo presbytero: »Suscepi epistolas dilectionis tue, in quibus mihi innotescere curasti quod uir uenerabilis Andreas presbyter de hac luce migrauerit. De cuius ereptione gauisus sum, quia ad ea que semper [f 1Kb] expetiit gaudia eterna peruenit. De solidis uero, qui pro faciendo xenodochio a filio nostro Probo abbate Ierosolymis relicti sunt, hoc quod deliberatum fuerat ut fieri debuisset immutare non potui, sed benedictionem paruulam sanctitati uestre quinquaginta solidos transmisi.« 

 56. Longum est nimisque difficile, si eleemosynarum eius saltem huiusmodi prosequar actiones; hoc breuiter assero, quia et non petentibus ultro distribuit, et omnibus sibi petentibus hilariter ministrauit. Unde Elie presbytero et abbati prouincie Isaurie: » [g 1Kb] Euangelia, inquit, sicut mandastis, transmisimus.« Et post pauca. »Solidos autem uobis uoluistis pro necessitatibus celle quinquaginta transmitti quos multum esse existimantes, ex eis nobis decem  donastis, ut quadraginta mitteremus. Sed ne forsitan et hoc graue esset, [a 1Kb] alios nobis ex eis adhuc dignati estis largiri. Sed quia uos ualde in continentia uestra benignos inuenimus, eidem benignitati uice simili respondentes, quinquaginta transmisimus. Et ne forsitan minus esset, alios decem superaddimus. Ne uero et hoc adhuc minus esset, alios duodecim iungi fecimus. In hoc autem cognoscimus caritatem uestram, quia de nobis ita presumitis, sicut uos presumere debetis.« 

57. Item Iuliano: »Glorie uestre scripta suscipiens, legenda letus aperui, sed tristis perlecta replicaui. In eis quippe dicebatur quod pudoris causa fuerit mihi uos ea que dicenda erant tempore multo tacuisse. Et certum est quia minus amatur, qui adhuc  erubescitur. Absque modo constristatus sum, quia me a uobis comperi minus quam estimaueram amari. In hoc autem [b 1Kb] ualde me continetis si mercedis causas mihi assidue prouidendo studiose requiritis. Nec debet esse uerecundie ei aliquid de eleemosynis importune dicere, quem constat non suas, sed ad dispensandum res pauperum habere. De causis itaque 71 mercedis, apud episcopum libere agere debuistis, etiamsi meum animum qualis in amore uestro existeret nesciretis. Postquam enim et nos omnino gloriam uestram diligimus, et dispensationis locum in rebus, sicut scitis, pauperum tenemus, uestra, fateor, uerecundia ualde accusabilis fuit. Quam ideo tot uerbis increpando insequor, ut hanc a corde uestro funditus repellam, et in mercedis causas magnum solatium  uestre prouisionis habeam. Monasterio itaque uestro, quod a uobis in Catanensi urbe constructum est, per Adrianum, notarium et rectorem patrimonii, emissa precepti pagina, decem annuos solidos dari deputauimus. Quos petimus sine iniuria suscipi, quia non hec uobis nostra oblatio, sed sancti Petri apostolorum principis benedictio offertur.« 

58. Sane, quia sunt nonnulli qui ea quidem que habent tribuunt, sed aliena que non habent rapere non desistunt, et dum ualde uideri munifici appetunt, uiolenter ab habentibus auferunt, que quasi misericorditer non habentibus largiantur, duas hic Gregorii epistolas insero, quibus liberalitatis eius innocentia  mirabiliter doceatur. Ait enim in epistola Pantaleoni notario: »Experientia tua, quod uel quale apud sacratissimum corpus beati Petri apostoli iusiurandum prebuerit, memor est. Unde nos quoque securi discussionis ei causas in patrimonio partis Syracusane commisimus. Oportet ergo te fidem tuam et eiusdem beati Petri apostoli timorem semper ante oculos habere, atque ita agere ut neque in presenti uita ab hominibus, neque ab omnipotenti Deo in extremo iudicio ualeas reprehendi. [c 1Kb] ualerio siquidem  chartulario nostro narrante, cognouimus quia modium cum quo coloni Ecclesie frumenta dare compellebantur uiginti et quinque sextariorum inueneris, quod omnimodo exsecrati sumus, atque eamdem discussionis causam te tarde fecisse doluimus. Quia uero eumdem modium te fregisse, et iustum fecisse commemoras, gauisi sumus. Sed quia predictus chartularius summam quoque nobis indicare studuit que de fraudibus conductorum apud experientiam tuam iam de duobus territoriis est collecta, sicut te studiose fecisse, fracto iniusto modio, gaudemus; [d 1Kb] quia in futuro nobis etiam ita de peccatis preteritis cogitamus, ne si ea que fraudulenter conductores a rusticis abstulerunt, ad nos perueniant, peccata que ab ipsis perpetrata sunt ad nos  trahantur. Et ideo uolumus cum omni fide, omnique puritate, considerato timore omnipotentis Dei reducta ad memoriam districtione beati Petri apostoli, per unamquamque massam colonos pauperes et indigentes experientiam tuam describere, atque ex eis pecuniis que in fraudibus sunt inuente uaccas, oues porcosque comparare, et singulis colonis pauperibus eas distribuere. Quod facere te cum consilio uiri reuerendissimi domni Ioannis episcopi atque Adriani chartularii nostri et rectoris uolumus. Si autem necesse propter consilium fuerit, etiam filius meus domnus Iulianus debet adhiberi, ita ut nullus alius hoc cognoscat, sed omnino secretum sit. 72 uos igitur apud uos pertractate utrum in auro, an certe pecuniis, eisdem colonis pauperibus dari eadem continentia  debeat. Quidquid uero communiter steterit, prius descriptionem, sicut predixi, facito, et postmodum singulis iuxta qualitatem sue paupertatis distribuere stude. Ego enim, sicut Magister gentium testatur, habeo omnia, et abundo, nec pecunias, sed mercedem quero . Ita ergo age, ut in die iudicii de eadem causa mercedis que experientie tue commissa est mihi fructum quem feceris ostendas. Quod si pure et fideliter ac strenue egeris, et hic illum in filiis tuis recipies, et postmodum retributionem plenariam in eterni iudicis examine habebis.« 

Item idem Petro subdiacono: »Quod responsalem tuum tarde dimisimus, paschalis festiuitatis occupationibus implicati, eum relaxare citius minime ualuimus.  Causas uero in quibus indicandum curasti omnes subtiliter perquirentes, qualiter disposuimus inferius agnosces. Cognouimus rusticos Ecclesie uehementer in frumentorum pretiis aggrauari, ita ut instituta summa eis in comparatione abundantie tempore non seruetur. Et uoluimus ut iuxta pretia publica in omni tempore siue minus, siue amplius frumenta nascantur, in eis comparationis mensura teneatur. Frumenta autem que naufragio pereunt per omnia uolumus reputari, ita tamen, ut a te negligentia  ad transmittendum minime fiat, ne dum transmittendi tempus negligitur, damnum ex uitio uestro generetur. ualde autem iniquum et iniustum esse perspeximus ut a rusticis Ecclesie de sextariaticis aliquid accipiatur, et ad maiorem modium dare compellantur quam in horreis Ecclesie infertur. Unde presenti admonitione precipimus ut plus quam decem et octo sextariorum modium nunquam a rusticis Ecclesie frumenta debeant accipi, nisi forte si quid est quod naute iuxta consuetudinem super accipiunt, quod minui ipsi in nauibus attestantur.

»Cognouimus etiam in aliquibus [a 1Kb] locis mansisue Ecclesie exactionem ualde iniustissimam fieri, ita ut [b 1Kb] a septuaginta ternis semis, quod dici nefas est, conductores exigantur. Et adhuc neque hoc sufficit,  sed insuper aliquid ex usu iam multorum annorum exigi dicuntur. Quam rem omnino detestamur, et amputari de patrimonio funditus uolumus. Sed tua experientia siue in hoc, quod per libram amplius, siue in aliis minutis oneribus, et quod ultra rationis equitatem a rusticis accipitur, penset, et omnia in summam pensionis redigat, [c 1Kb] et prout uires rusticorum portant, pensionem integram et pensantem [d 1Kb] ad septuagena uina persoluant, et neque siliquas extra libras, neque libram maiorem exigere debeant, sed per estimationem tuam, prout uirtus sufficit, in summam pensionis crescat, et sic turpis exactio nequaquam fiat. Ne uero post obitum meum hec ipsa onera que super pensum illata subtrahimus, et in capite pensionis fecimus crescere, iterum in quolibet  addantur, et inueniatur summa pensionis augeri, et onera adiectionis insuper rustici persoluere compellantur, uolumus ut securitatis libellos ita de pensionibus facias, quatenus in primis 73 dicas tantam pensionem unumquemque persoluere debere, inibi abiectis siliquis, [e 1Kb] oleribus, uel granaticis. Quod autem ex his minutis in usum rectoris accedebat, uolo ut hoc ex presenti iussione in usum tuum ueniat. Ante omnia hoc te uolumus sollicite attendere, ne iniusta pondera in exigendis pensionibus ponantur; sed si qua talia inueneris, frange, et noua, et recta constitue; quia et filius meus Seruusdei diaconus iam talia inuenit que ipsi displicerent, sed licentiam hec immutandi non habuit. Super iusta ergo pondera, preter excepta [f 1Kb] et uilia cibaria, nichil aliud  uolumus a colonis Ecclesie exigi.

»Preterea cognouimus quod prima illatio [g 1Kb] burdationis rusticos nostros uehementer angustet, ita ut priusquam labores suos uenundare ualeant, compellantur tributa persoluere. Que dum de suo, unde dare non habent, [h 1Kb] ab auctionariis publicis mutua accipiunt, et grauia commoda ex eodem beneficio  persoluunt. Ex qua re fit ut dispendiis grauibus coangustentur. Unde precipimus presenti admonitione [i 1Kb] ut plus quam decem et octo sextariorum nunquam exigatur, et omne quod mutuum pro eadem causa ab extraneis accipere poterant, a tua experientia ex publico detur, et a rusticis Ecclesie paulatim, ut habuerint, accipiatur; ne, dum in tempore coangustantur, quod eis postmodum sufficere poterat in inferendum, prius compulsi, uilius uendant, et hoc eis minime sufficiat.

»Peruenit etiam ad nos quod de nuptiis rusticorum immoderata commoda percipiantur. De quibus precipimus ut omne commodum nuptiarum unius solidi summam nullatenus excedat. Si qui sunt pauperes, etiam minus dare debent. Si qui autem diuites,  prefati solidi summam nullatenus transgrediantur. Quod nuptiale commodum nullatenus uolumus in nostra ratione redigi, sed utilitati conductorum proficere.

»Cognouimus etiam quod, quibusdam conductoribus morientibus, parentes sui non permittuntur succedere, sed res eorum ad usus Ecclesie pertrahuntur. De qua re definimus ut parentes morientium qui in possessione Ecclesie degunt heredes eis succedere debeant, nec aliquid de substantia morientium subtrahatur. Si uero filios paruulos aliquis reliquerit, quousque ad etatem talem ueniant ut substantiam suam regere ualeant, persone eligantur caute quibus parentum eorum res tradi debeant ad custodiendum.

»Cognouimus etiam quod si quis ex familia culpam  fecerit, non in ipso, sed in eius substantia uindicatur. De qua re precipimus ut quisquis culpam fecerit, in ipso quidem, ut dignum est, uindicetur, a commodo autem eius omnino abstineatur, nisi forte parum aliquid, quod in usum exsecutoris qui ad eum transmissus fuerit proficere possit.

»Cognouimus etiam quia quoties conductor aliquid a colono suo iniuste abstulerit, hoc quidem a conductore exigitur, sed ei non redditur a quo ablatum est. De qua re precipimus ut 74 quidquid uiolenter cuilibet ex familia ablatum fuerit, ipsi restituatur cui ablatum est, et utilitati nostre non proficiat, ne nos ipsi auctores esse uiolentie uideamur.

»Preterea uolumus ut si quando eos qui sunt in obsequio experientie tue in aliquibus causis que  sunt extra patrimonium transmittis, parua quidem ex eis commoda accipiant, sed tamen ita in eorum utilitatem proficiant, ut nulla sibi exinde lucri commoda sub specie nostre utilitatis requirant, quia nos sacculum Ecclesie ex lucris turpibus nolumus inquinari.

»Iubemus etiam ut hoc experientia tua summopere custodiat, ut per commodum conductores in massis  Ecclesie nunquam fiant, ne dum commodum queritur, conductores frequenter immutentur. Ex qua mutatione quid aliud agitur, nisi ut ecclesiastica predia nunquam colantur? Sed et ipsa etiam libellatica, prout summa pensionis fuerit, moderentur. Per cellas et cellaria non plus de massis Ecclesie te accipere uolumus, nisi quantum consuetudo est. [a 1Kb] Te autem que comparare iussimus, ab extraneis comparentur.

»Peruenit autem ad nos tres libras auri Petro conductori de Subpatriana iniuste ablatas: de qua causa Fantinum defensorem subtiliter require, et si manifeste, iniuste et incompetenter ablate sunt, sine aliqua tarditate restitue.

»Cognouimus etiam rusticos burdationem quam iam  ab eis exactam Theodosius minime persoluerat, iterum dedisse, ita ut in duplo exacti sint. Quod ideo factum est, quia eius substantia ad debitum Ecclesie non sufficiebat. Sed quoniam per filium nostrum Seruumdei diaconum edocti sumus quod ex rebus substantie eius possit hoc ipsum damnum sufficienter resarciri, uolumus quingentos septem solidos eisdem rusticis sine aliqua imminutione restitui, ne in duplo uideantur exacti. Si autem supra damnum rusticorum etiam quadraginta solidi de rebus Theodosii remanent, quos et apud te diceris habere, uolumus ut filie eius reddantur, ut res suas, quas in pignore dederat, recipere debeat. Cui etiam [b 1Kb] batiolam patris sui restitui uolumus.

»Campanianus, gloriosus magister militum, duodecim  solidos annuos Ioanni notario suo reliquerat ex massa uarroniana: quos dare te annis singulis sine aliqua dubitatione precipimus nepti Eupli conductoris, quamuis omne mobile eiusdem Eupli perceperit, exceptis duntaxat solidis. Dare etiam de solidis illius te uolumus solidos uiginti quinque. Suppositorium aliquod argenteum pro uno solido dicitur esse appositum, et calix pro sex solidis dicitur esse appositus. Interrogato Dominico secretario, uel aliis qui scire possunt, debitum recipe, et uascula prefata restitue.

»Agimus autem gratias sollicitudini tue, quia de causa fratris mei precepi tibi ut argentum illius retransmittere debuisses, et sic obliuioni mandasti, ac si tibi aliquid ab extremo mancipio tuo diceretur.  Quod iam, uel modo non experientia, 75 sed negligentia tua studeat implere, uel quidquid eius apud Antoninum fuisse cognoueris, sub omni uelocitate retransmitte.

»De causa Salpingi Iudei epistola aliqua est inuenta, quam tibi fecimus transmitti, ut eam relegens, et subtiliter causam eius, uel uidue cuiusdam, que in eodem negotio dicitur implicata, cognoscens, de quinquaginta uno solidis [c 1Kb] qui redhiberi noscuntur, sicut iustum tibi uisum fuerit, responsum facias, ita  ut res aliene iniuste nullo modo a creditoriis defraudentur.

»Antonino medietas legati sui data est, medietas redimetur: quam medietatem ex communi substantia ei uolumus adimpleri; et non solum ei, sed etiam defensoribus, et peregrinis, quibus legati titulo aliquid dereliquit, et familie legatum persolui uolumus, quod tamen ad nos pertinet. Collecta ergo ratione, pro nostra parte, id est, pro nouem unciis persolue.

»De solidis Ecclesie Canusine uolumus ut aliquid clericis eiusdem Ecclesie largiaris, quatenus, et ii qui nunc inopiam patiuntur, sustentationem aliquam habeant, et si illic Deus uoluerit ordinari episcopum, habeat unde subsistat.

»De lapsis sacerdotibus uel quolibet ex clero obseruare  te uolumus ut in rebus eorum nulla contaminatione miscearis, sed pauperrima regularia monasteria require, que secundum Deum uiuere sciunt; et in eisdem monasteriis ad penitentiam lapsos trade, et res lapsorum in eo loco proficiat in quo agere penitentiam traduntur, quatenus ipsi ex rebus eorum subsidium habeant, qui de correctione eorum sollicitudinem gerunt. Si uero parentes habent, res eorum legitimis parentibus dentur, ita autem ut eorum stipendium, qui in penitentiam dati fuerint, sufficienter debeat procurari. Si qui uero ex familia ecclesiastica sacerdotes, uel leuite, uel monachi, uel clerici, uel quilibet alii lapsi fuerint, dari eos in penitentiam uolumus, sed res eorum ecclesiastico iuri non subtrahi, ad usum tamen suum accipiant, unde ad penitendum subsistant; ne si nudentur, locis in quibus dati fuerint  onerosi sint. Si quos parentes in possessione habent, ipsis res eorum tradende sunt, ut ab ipsis iuri Ecclesie conseruentur.

»Ante triennium subdiaconi omnium Ecclesiarum Sicilie prohibiti fuerant ut more Romane Ecclesie suis uxoribus nullatenus miscerentur. Quod mihi durum atque incompetens uidetur; ut qui usum eiusdem continentie non inuenit, neque castitatem ante proposuit, compellatur a sua uxore separari, atque per hoc, quod absit, deterius cadat. Unde uidetur mihi ut a presenti die episcopis omnibus dicatur ut nullum facere subdiaconum presumant, nisi qui se uicturum caste promiserit, quatenus et preterita, que proposito mentis appetita non sunt, uiolenter non  exigantur, et futura caute caueantur. Qui uero post eamdem prohibitionem, que ante triennium facta est, continenter cum suis coniugibis uixerunt, laudandi atque remunerandi sunt, et ut in bono suo permaneant exhortandi. Eos autem qui post prohibitionem factam se a suis uxoribus continere noluerunt, peruenire ad sacrum ordinem nolumus, quia nullus debet ad ministerium altaris 76 accedere, nisi cuius castitas ante susceptum ministerium fuerit approbata.

»Liberato negotiatori, qui se Ecclesie commendauit, qui habitat in massa Cinciana, annuam continentiam  a te uolumus fieri. Cuius continentie summam ipse estima qualis esse debeat, ut renuntiata nobis, in tuis rationibus possit imputari. De presenti uero Indictione iam a filio nostro Seruodei diacono percepi quod Fantinum defensorem Ioannes quidam monachus moriens in sex uncias heredem dimisit. Cui hoc quidem quod dimissum est trade, sed contestare eum ut hoc facere ulterius non presumat, sed pro labore suo statue quod accipiat, ut ei uacuus labor suus esse non debeat; et hoc meminerit, ut qui Ecclesie stipendiis subsistit, ad lucra propria non anhelet. Si quid uero sine peccato et sine appetitu concupiscentie per eos qui causas Ecclesie agunt ad Ecclesiam uenerit, dignum est ut ipsi uacui ex labore suo esse non debeant, sed nostro seruetur iudicio  qualiter debeant remunerari.

»De argento Rusticiani causam subtiliter require, et quod tibi iustum uidetur exsequere. Alexandrum uirum magnificum admone, ut causam suam cum sancta Ecclesia decidere debeat. Quod si forte facere neglexerit, eamdem causam cum timore Dei, honestate seruata, ut potes, exsequere. In qua re etiam largiri aliquid te uolumus, et, si potes fieri, quod aliis dandum est, ipsi relaxetur, dummodo causam quam nobiscum habet perexeat.

Donationem ancille Dei que lapsa est, et in monasterio data, omni postposita tarditate, restitue, quatenus ipse locus, ut superius dixi, rerum eius stipendia habeat qui eius sollicitudinis labores portat. Sed et quidquid ab aliis ex eius substantia tenetur  recollige, et monasterio prefato trade.

»Pensiones xenodochiis de uia noua, quantas mihi indicasti, quia [Al. quas] apud te habes, nobis dirige. Actionario autem, quem in eodem patrimonio deputasti, prout tibi uidetur, aliquid largire.

»De ancilla Dei que cum Theodosio fuit, Extranea nomine, uidetur mihi ut ei continentiam facias, si utile conspicis, aut certe donationem quam fecit reddas. Domum monasterii quam Antonius, datis triginta solidis, a monasterio tulerat, receptis solidis, omni postposita tarditate, restitue. Amulas onychinas, requisita subtiliter ueritate, restitue, quas per portitorem presentium retransmisi.

»Saturninum, si uacat et occupatus apud te non est, ad nos dirige. Felix, conductor domne Campane,  quem liberum reliquerat, aut quem indiscussum esse iusserat, dixit sibi a Maximo subdiacono septuaginta duos solidos tultos; pro quibus dandis asseruit quia omnes res suas quas in Sicilia habuit uel uenundedit uel apposuit. Sed scholastici dixerunt quia de fraudibus indiscussus esse non potest; dum tamen ad nos de Campania reuerteretur, facta tempestate, mortuus est. Cuius te uolumus uxorem et filios requirere, et quidquid uel apposuerat uel uendiderat, apposita absolue, de uenditis pretium restitue; et insuper eis  aliquod alimentum prebe, quia Maximus eum in Siciliam miserat, et ibi ei que asserebat abstulerat. Cognosce ergo que ablata sunt, 77 et uxori filiisque eius sine aliqua mora restitue. Hec omnia sollicite relege, omnemque illam familiarem tuam negligentiam postpone. Scripta mea ad rusticos que direxi, per omnes massas fac relegi, ut sciant quid contra uiolentias suas ex auctoritate nostra defendere debeant, eisque uel authentica uel exemplaria eorum dentur. uide ut omnia absque imminutione custodias, quia de his que tibi pro seruanda iustitia scribo, ego absoluor, et tu si negligis, obligaris. Terribilem Iudicem uenientem considera, et de aduentu illius nunc tua consideratio contremiscat, ne tunc sine causa iam timeat, cum coram illo celum et terra tremuerint.  Audisti quid uolo, uide quid agas.« 

59. Hactenus de Gregoriane liberalitatis innocentia me retulisse sufficiat. Ceterum, quia, famis tempore, ut uidelicet haberet unde Christi pauperibus subueniret, frumenta comparare studebat, nullo modo pretermittam. Ait enim in alia epistola eidem Petro subdiacono inter cetera: »Quinquaginta auri libris noua frumenta ab extraneis comparata, et in Sicilia in locis in quibus non pereant repone, ut mense Februario illuc naues quantas possumus dirigamus, ut eadem ad nos frumenta deferantur. Sed et si nos transmittere cessamus, ipse naues prouide, et ad nos, auxiliante Domino, hec eadem frumenta Februario mense transmitte, exceptis duntaxat frumentis que nunc mense Septembrio uel Octobrio iuxta consuetudinem  transmitti prestolamur. Ita ergo tua experientia faciat, ut sine alicuius uexatione coloni ecclesiastici frumenta congregentur, quia tam [Al., in tantum] hic [a 1Kb] parua natiuitas fuit, ut, nisi, auxiliante Deo, de Sicilia frumenta congregentur, 78 fames uehementer immineat.« 

60. Huius liberalitatis multitudinem quidam eremitarum, uir magne uirtutis, qui nichil in mundo possidebat preter unam gattam, quam, blandiens crebro, quasi cohabitatricem in suis gremiis refouebat, cognoscens, orasse fertur ad Dominum ut sibi ostendere dignaretur quam future remunerationis mansionem sperare debuisset, qui pro illius amore seculum deserens, nil ex eius diuitiis possideret. Cumque nocte quadam dormiret, cognoscit sibi reuelatum  fuisse ut cum Gregorio Romano pontifice mansionem sibi preparandam sperare debuisset. At ille fortiter ingemiscens parum sibi profuisse uoluntariam rerum inopiam, tantaque sue [b 1Kb] remotionis ieiunia putabat, si cum eo mansionem reciperet qui tantis mundialibus diuitiis redundaret. Cum uero Gregorianas diuitias sue paupertati die noctuque suspirando conferret, alia nocte quiescens, audiuit sibi Dominum in somnis dicentem: »Quando diuitem non possessio diuitiarum faciat, sed cupido, cur audes  paupertatem tuam Gregorii diuitiis comparare, qui magis illam gattam quam habes, quotidie palpando, nullique conferendo, diligere comprobaris, quam ille qui tantas diuitias non amando, sed contemnendo, cunctisque liberaliter largiendo, dispergit?« Ita Solitarius increpatus Deo gratias retulit;  et qui meritum suum decreuisse putauerat, si Gregorio conferretur, orare uehementius cepit ut cum eo mansionem quandoque percipere mereretur. Sed istius iam secundi libri finis adueniat, ut que secutura sunt, auxiliante Domino, tertius prosequatur.



LIBER TERTIUS. Quo exponitur, quemadmodum sancti Gregorii uita doctrine responderit.


ARGUMENTUM.---1. Quibus Gregorius studiis commissam sibi regebat Ecclesiam.---2. Quantis auctoritatibus contra si moniacam et Neophytorum hereses dimicarit.---3. Pro eisdem fieri synodum iussit.---4. Contra easdem totis uiribus non pugnantes, cum Simone mago portionem habituros predixit.---5. Quam sapienter etiam pastellaticum pro usu Pallii, uel consecratione pontificis, dari siue accipi prohibuerit.---6. Tria genera simoniace dationis notauit.---7. In ordinandis episcopatibus, neque cardinalibus Ecclesie sue, neque monachis pepercit.---8. uiolenter neminem omnino promouit.---9. uiolenter promotos in pristinum gradum reduxit.---10. Ab aliis calumniose deiectos in ordines suos restituit.---11. Cardinales in forensibus parochiis promotos ad cardinem reuocauit.---12. Undecunque meliores eligere potuerat, episcopos consecrabat; et quanta districtione consecrandos examinaret.---13. Etiam alterius diecesis episcopos ad regendas sue diecesis Ecclesias inuitabat.---14. Quemadmodum episcopatuum sedes unieret.--- 15. uacantes episcopos, uacantibus incardinauit Ecclesiis.---16. Inthronizatis episcopis expulsos presules iunxit.--- 17. Sedium loca mutauit.---18. Nulla occasione pontificem ab una in aliam Ecclesiam, aut mutauit, aut mutari permisit.---19. Alterius parochianum sibi cardinalem sacrauit.---20. Qualiter alterius Ecclesie clericos, aliis incardinari permiserit.---21. Nunquam prioribus clericis posterius ordinatos pretulit.---22. Qualiter defunctorum episcoporum Ecclesias uicinis uisitatoribus committebat.---23. Pro inuentario faciendo, nichil accipiendum decreuit.--- 24. Consuetudines dationum, uel xeniorum repulit.---25. Episcopos ad Urbem Romanam, nisi semel in quinquennio uenire statuit.---26. Etiam rerum pretia suscipere recusauit.---27. Suffraganeis suis episcopis necessaria prerogauit. ---28. Quam curiose ab eisdem sanctitatem, sapientiam, et liberalitatem querebat.---29. Marinianum episcopum pro auaritia notat.---30. Serentum episcopum, pro confractis imaginibus arguit.---31. Ianuarium episcopum suas iniurias uindicantem deterret.---32. Eumdem pro exaratione messis exasperat.---33. Desiderium episcopum pro lectione librorum gentilium corripit.---34. Natalem episcopum de negligentia simulque conuiuiis reprehendit.---35. Quam facetissime eumdem propriis assertionibus obligat.---36. Episcopos ab Ecclesia sua deesse uetuit.---37. Episcopos per diuersa loca non uagari censuit.---38. Lapsum proprie amite non dubitauit memorie commendare.---39. uitalianum episcopum, pro femina, que religiosum habitum mutauerat, arguit.---40. Sergium defensorem pro negligentia reprehendit.---41. Paschasium episcopum pro fabrica nauis et sui utilitate compescuit.---42. Campanorum episcoporum et uictoris Panormitani negligentias increpat.---43. Quam moderate Andream episcopum pro concubina diiudicat. ---44. A prauis consiliariis abstinendum censuit.---45. Lapsos uel criminosos ab episcoporum familiaritate repulit. ---46. Restringendam prepositorum iram, et unius culpam alii non esse nociuam statuit.---47. Liberos homines uerberari, uel includi uetuit.---48. Qualiter iudicum uitia redarguens publicarit.---49. Instigante diabolo iudices contra eum seuierunt.---50. Mauricio imperatori, pessimam legem ferenti, uiriliter contradicit.---51. De hypocrisi Ioannis Constantinopolitani episcopi se uniuersalem fatentis.---52. Augustales litteras pro eo supplicantes redarguit. ---53. Tempora Mauricii moresque deturpat.---54. Superbiam hypocrite sapienter eneruat.---55. Constantiam suam demonstrans, asserit se pro imperatore fidem nullatenus perditurum.---56. Quamobrem postulatas reliquias imperatrici non dederit.---57. Usque ad illa tempora Romanus pontifex pro reliquiis brandeum conferebat.---58. Quantis miraculis uestes sancti Ioannis claruerint.---59. Quid sit de eiusdem uestibus sentiendum.---60. Gregorius pestem uniuersalis nominis a totius Ecclesie uniuersitate repulit.

 79 1. Talibus uenerabilis papa Gregorius commissam sibi diuinitus Ecclesiam studiis efficaciter gubernabat. Iam Ligures, uenetos, [a 1Kb] Iberos, aliosque a schismate sub libello confessos, Chalcedonensem synodum uenerari compellens, ad unitatem sancte Ecclesie reuocarat. Iam Barbaricinos, Sardos, et Campanie rusticos tam predicationibus, quam uerberibus emendatos, a paganizandi uanitate remouerat. Iam Donatistarum heresim penes Africam, Manicheorum penes Siciliam, Arianorum penes Hispaniam, Agnetarum uero penes Alexandriam, scriptorum suorum ualidissimis auctoritatibus importunissimisque legationibus, Domino suffragante, a corpore totius sancte matris Ecclesie sequestrarat.

 2. Sola penes Galliam Neophytorum heresis, quot  simoniacis muneribus, quasi tot radicibus pullulans, longe lateque prorsus excreuerat, [b 1Kb] et manabat. Contra quam uenerabilis Pater apud Brunichildem reginam, Theodericum quoque, et Theodebertum Francorum reges, fortiter expugnauit, 80 donec, collecta generali synodo, hanc sub anathemate damnandam penitus impetraret. Nec ante, Syagrio episcopo Augustodunensi, regina et regibus, multis precibus flagitantibus, pallium dedit, quam, presente Cyriaco suo abbate, ipsi quod de propellendis heresibus moniti fuerant adimplerent. Nam pro his Brunichildi regine inter cetera scribit, dicens: »Sacerdotale officium in tantam illic, sicut didicimus, ambitionem perductum est, ut sacerdotes subito, quod graue nimis est, ex laicis ordinentur. Sed quid  isti acturi, quid populo prestaturi sunt, qui non ad  utilitatem, sed fieri ad honorem, episcopi concupiscunt? Hi ergo, qui necdum quod docere debeant didicerunt, quid aliud agunt, nisi ut paucorum prouectus illicitus fiat multis interitus, et in confusionem ecclesiastice moderationis obseruantia deducatur, quippe ubi nullus regularis ordo seruatur? Nam qui ad eius regimen improuidus uel precipitatus accedit, qua admonitione subiectos edificet, cuius exemplum non rationem docuit, sed errorem? Pudet 81 profecto, pudet aliis imperare, quod ipse nescit custodire. Nec illud quidem, [a 1Kb] quod simili emendatione radendum est, preterimus, sed omnino exsecrabile et esse grauissimum detestamur, eoquod sacri illic ordines per simoniacam heresim, que prima contra Ecclesiam orta, et districta maledictione damnata est,  conferantur. Hinc ergo agitur ut sacerdotis dignitas in despectu, et sanctus sit honor in crimine. [b 1Kb] Perit utique reuerentia, adimitur disciplina, quia qui culpas debuit emendare, committit, et nefaria ambitione honorabilis sacerdotii ducitur in deprauationem censura. Nam quis denuo ueneretur quod uenditur? Aut quis non uile putet esse quod emitur? Unde ualde contristor, et terre illi condoleo, quia dum Spiritum sanctum, quem per manus impositionem omnipotens Deus hominibus largiri dignatur, diuino munere habere despiciunt, sed premiis assequuntur, sacerdotium illic subsistere diu non arbitror. Nam ubi dona superne gratie uenalia iudicantur, ad Dei seruitium non uita queritur, sed magis contra Deum pecunie uenerantur.« 

 Idem de eisdem Theoderico et Theodeberto regibus Francorum post aliqua: »Fertur simoniaca heresis, que prima contra Dei Ecclesiam diabolica plantatione subrepsit, et in ipso ortu suo telo apostolice ultionis percussa atque damnata est, in regni uestri finibus dominari; cum in sacerdotibus fides sit eligenda cum uita, si uita deest, fides meritum non habet, beato Iacobo attestante, qui ait: Fides sine operibus, mortua est . Que enim opera esse ualeant sacerdotis qui honorem tanti sacramenti conuincitur obtinere per premium? Ex qua re agitur ut ipsi quoque qui sacros ordines appetunt, non uitam corrigere, non mores componere studeant, sed diuitias, quibus sacer honor emitur, congregare satagant. Hinc fit etiam ut insontes et pauperes a sacris  ordinibus prohibiti despectique resiliant, et dum innocentia pauperis displicet, dubium non est quod premium illic delicta commendet, quia ubi aurum placet, et uitium. Hinc igitur non solum in ordinatoris et ordinati animam lethale uulnus infligitur, uerum etiam excellentie uestre regnum, episcoporum uestrorum culpa, quorum magis intercessionibus iuuari debuerat, pregrauatur. Si enim is dignus sacerdotio creditur, cui non actionis merita, sed premiorum  copia suffragatur, restat ut nichil sibi in honores ecclesiasticos grauitas, nichil defendat industria, sed totum auri profanus amor obtineat; et dum uitia honore munerantur, in locum ultoris is qui fortasse fuerat ulciscendus adducitur, atque hinc sacerdotes non proficere, sed perire potius indicantur. uulnerato namque pastore, quis curandis ouibus adhibeat medicinam? Aut quando populum orationis clypeo tueatur, qui iaculis se hostium feriendum exponit? Aut qualem de se fructum producturus est, cuius graui poste radix infecta est? Maior ergo metuenda est locis illis fore calamitas [Al., metuenda locis illis foret calamitas], ubi tales intercessores ad locum regiminis adducuntur, qui 82 Dei in se magis iracundiam prouocent, quam per semetipsos populis placare  debuerant.

»Nec hoc quoque malum sollicitudo nostra patitur negligenter omittere, quod quidam, instinctu glorie inanis electi, ex laico repente habitu sacerdotii honorem arripiunt, et, quod dicere pudet et tacere graue est, regendi, rectores, et qui docendi sunt, doctores, nec erubescunt uideri, nec metuunt. Ducatum animarum impudenter assumunt, quibus uia omnis ignota ductoris est, et quo uel ipsi gradiantur, ignari sunt. Quod quam prauum, quamue sit temerarium, seculari etiam ordine et disciplina monstratur. Nam dum dux exercitus non nisi labore et sollicitudine expertus eligitur, quales animarum duces esse debeant qui episcopatus culmen immatura cupiunt festinatione conscendere? Huius saltem rei se comparatione considerent,  et aggredi repente [c 1Kb] inexpertos labores timeant, ne ceca honoris ambitio, et ipsis in penam sit, et aliis pestifera erroris semina iaciant, quippe qui non didicere quod ipsi doceant. Proinde paterno salutantes affectu, petimus, precellentissimi Filii, ut hoc tam detestabile malum de regni uestri studeatis finibus prohibere, et nulla apud uos excusatio, nulla contra animam uestram suggestio locum inueniat, quia facientis procul dubio culpam habet, qui quod potest corrigere negligit emendare.« 

Item pro eisdem heresibus [d 1Kb] Syagrio, episcopo Augustodunensi, et aliis episcopis: »Nuntio apud nos olim discurrente, uulgatum est quod in Galliarum partibus sacri ordines per simoniacam heresim  conferantur. Et uehementi tedio meroris afficimur, si in ecclesiasticis officiis quemquam habet locum pecunia, et fit seculare quod sacrum est. Quicunque ergo hoc pretii studet datione percipere, sacerdos non esse, sed dici tantummodo, inaniter concupiscit. Quid scilicet, quid per hoc aliud agitur, nisi ut nulla de actu probatio, nulla sollicitudo de moribus, nulla sit de uita discussio, sed ille solummodo dignus qui dare pretium suffecerit estimetur? Ex qua re si recti  ibraminis examinatione pensetur, dum improbe ad inanem gloriam locum festinat utilitatis arripere, eo ipso magis quod honorem querit, indignus est. Sicut autem is qui inuitatus renuit, quesitus refugit, sacris est altaribus admouendus; sic qui ultro ambit, uel importune se ingerit, est procul dubio repellendus. Nam qui sic nititur ad altiora conscendere, quid aliud agit nisi ut crescendo decrescat, et, ascendendo exterius, interius ad profunda descendat? Itaque, frater carissime, in sacerdotibus ordinandis sinceritas uigeat, sit simplex sine uenalitate consensus, pura preferatur electio, ut ad summam sacerdotii non suffragio uenditorum prouectus, sed Dei credatur esse iudicio. Nam quia graue omnino sit facinus, Dei donum uel pretio comparare, uel uendere, euangelica  est testis auctoritas. Templum enim Dominus et Redemptor noster ingressus, cathedras uendentium columbas euertit . Quid aliud est columbas uendere, nisi pretium de manus impositione percipere, et 83 sanctum Spiritum, quem omnipotens Deus hominibus tribuit, uenundare? Quorum sacerdotium ante Dei oculos cadere, cathedrarum utique patenter euersione signatum est; et tamen exerit adhuc nequitie prauitas uires suas. Nam cogit uendere, quos decepit ut emerent. Et dum non attenditur quod diuina uoce precipitur: Gratis accepistis, gratis date , agitur ut crescat, et geminata fiat in uno eodemque delicti contagio, ementis scilicet et uendentis. Et cum liqueat hanc heresim ante omnes radice pestifera surrepsisse, atque in ipsa sua  origine apostolica esse detestatione damnatam, cur non cauetur, cur non perpenditur quia benedictio illi in maledictionem conuertitur, qui ad hoc ut fiat hereticus promouetur?

»Plerumque igitur aduersarius animarum, dum non potest in his que ad faciem sunt praua subripere, [a 1Kb] callide specie quasi pietatis iniecta, nititur supplantare; suadetque forsitan debere ab habentibus accipi, ut sit quod possit non habentibus erogari, dummodo uel sic uenena mortifera eleemosyne celata obumbratione transfundat. Nam nec uenator feram, nec auem auceps deciperet, uel piscem piscator caperet, si aut ille laqueum in aperto proponeret, aut ille hamum esca absconditum non haberet. Omnino ergo metuenda et cauenda est hostis astutia, ne quos  aperta nequit tentatione subuertere, latente telo seuius ualeat trucidare. Neque enim eleemosyna reputanda est, si pauperibus dispensetur quod ex illicitis rebus accipitur, quia qui hac intentione male accipit, ut quasi bene dispenset, grauatur potius quam iuuatur. Eleemosyna Redemptoris nostri oculis illa placet, que de non illicitis rebus et iniquitate congeritur, sed que de rebus concessis et bene acquisitis impenditur. Unde etiam illud certum est, quia et si monasteria, aut xenodochia, uel quid aliud de pecunia que pro sacris ordinibus datur construatur, mercedi non proficit, quoniam dum peruersus et emptor honoris in locum transmittitur, et alios ad sui similitudinem  sub commodi datione constituit, plura male ordinando destruit, quam ille potest edificare, qui ab eo pecuniam ordinationis accepit. Ne ergo sub obtentu eleemosyne cum peccato aliquid studeamus accipere, aperte sacra Scriptura nos prohibet, dicens: Hostie impiorum abominabiles Domino, que offeruntur ex scelere . Quidquid enim in Dei sacrificio ex scelere offertur, omnipotentis Dei iracundiam non placat, sed irritat. Hinc rursus scriptum est: Honora Dominum de tuis iustis laboribus . Qui ergo male tollit ut quasi bene prebeat, constat sine dubio quia Dominum non honorat. Hinc quoque per Salomonem dicitur: Qui offert sacrificium de substantia pauperis, ac si uictimet filium in conspectu patris . Quantus autem dolor patris  sit, perpendamus, si in eius conspectu filius uictimetur; et hinc facile cognoscimus quantus apud Deum dolor exasperatur quando ei sacrificium ex rapina tribuitur. Nimis ergo declinandum est, dilectissime frater, sub obtentu eleemosyne, peccata simoniace hereseos perpetrare. Nam aliud est propter peccata eleemosynas facere, aliud propter eleemosynas peccata committere.

»Hoc quoque ad nos peruenisse non dissimili 84 dignum detestatione complectimur, quod quidam, desiderio honoris inflati, defunctis episcopis, tonsurantur, et fiunt repente ex laicis sacerdotes, atque inuerecunde religiosi propositi ducatum arripiunt, qui nec esse adhuc milites didicerunt. Quid putamus, quod isti subiectis prestaturi sunt, qui antequam  discipulatus limen attingant, tenere locum magisterii non formidant? Qua de re necesse est ut quamuis inculpati quisque sit meriti, ante tamen per distinctos ordines ecclesiasticis exerceatur officiis. uideat quod imitetur, discat quod doceat, informetur quod teneat, ut postea non debeat errare, qui eligitur uiam erranti demonstrare. Diu ergo religiosa meditatione poliatur, ut placeat, et sic lucerna super candelabrum posita luceat, ut aduersa uentorum uis irruens, conceptam eruditionis flammam non exstinguat, sed augeat. Nam cum scriptum sit, ut prius, Quis probetur, et sic ministret , multo amplius ante probandus est, qui populi intercessor assumitur, ne fiant causa ruine populis sacerdotes mali. Nulla igitur contra hoc excusatio, nulla potest esse defensio, quia cunctis  liquido notum est que sit in huius rei diligentia sancti et egregii sollicitudo doctoris, qui neophytum ad ordines uetat sacros accedere. Sicut autem tunc neophytus dicebatur, qui initio in sancte fidei erat eruditione plantatus, sic modo neophytus habendus est, qui repente in religionis habitu plantatus, ad ambiendos honores sacros irrepserit. Ordinate ergo ad ordines ascendendum est. Nam casum appetit qui ad summa loci fastigia, postpositis gradibus, per abrupta querit ascensum. Et cum idem Apostolus doceat inter alia sacri ordinis instituta discipulum, manum non esse cuiquam citius imponendam, quid hoc celerius, quidue precipitatius, quam ut exoriatur  a summitate principium, et antequam esse incipiat discipulus, sit magister? Quisquis igitur sacerdotium non ad elationis pompam, sed ad utilitatem adipisci desiderat, prius uires suas cum eo quod est subiturus onere metiatur, ut et impar abstineat, et ad id cum metu etiam qui se sufficere existimat accedat.

»Ab re autem non facimus, si ad argumentum rationabile, usum rerum irrationabilium colligamus. Apta namque edificationibus de siluis ligna succiduntur, nec tamen adhuc uiridibus edificii pondus imponitur, nisi eorum uiriditatem multorum dierum mora siccauerit, et apta ad necessarium usum effecerit. Que si obseruantia forte negligitur, citius superimposita mole franguntur, et gignit ruinam ad auxilium  res prouisa. Hinc etenim medici, qui corporum curam gerunt, quedam adiutoria recenti adhuc confectione formata indigenti non offerunt, sed maceranda temporibus derelinquunt. Nam si immature quis dederit, dubium non est quia fit causa periculi res salutis. Discant itaque, discant in officio suo sacerdotes, quibus animarum credita est cura, seruare quod diuersarum artium homines docente ratione custodiunt, et a precipiti se ambitione, et si non metu, saltem pudore contineant. Sed ne forsan adhuc praue se consuetudinis quisquam uelit obiectu defendere, fraternitatis tue discretio rationis eos freno cerceat, 85 et labi in illicitis non permittat: quia quidquid ultione dignum est, non ad imitationis sed potius ad exemplum debet correptionis adduci.« Et post  pauca:

3. »De his itaque que superius dicta sunt, fraternitatem uestram, auctore Deo, uolumus synodum congregare: atque in ea reuerendissimo fratre nostro [a 1Kb] Aregio, episcopo, et dilectissimo filio nostro Cyriaco abbate mediantibus, omnia que sanctis canonibus, sicut prediximus, sunt aduersa, districte sub anathematis impositione damnentur: id est, ut nullus pro adipiscendis ecclesiasticis ordinibus dare aliquod commodum presumat, uel pro datis accipere, neque ex laico habitu quisquam repente audeat ad locum sacri regiminis peruenire, neque ut alie mulieres cum sacerdotibus habitent nisi ee que sacris canonibus sunt permisse.«

4. Has pestiferas hereses cernens prudentissimus  doctor Gregorius, per sacerdotum conniuentiam, siue taciturnitatem magis magisque diffusis muneribus, quasi pestifer cancer, non solum infirma posse corrodere, uerum etiam fortia membra mucrone pulcherrimarum rerum corrumpere, diuino zelo commotus, uictori episcopo generalem sententiam protulit, dicens: »Quisquis ad hoc facinus  emendandum, officii sui consideratione uehementer non arserit, cum ipso se habere non dubitet portionem, a quo prius hoc piaculare  flagitium sumpsit exordium. »

5. Cum uero quosdam cognosceret, ad euitanda simoniace heresis crimina, pestifere negotiationis munera pastellaticum callide uocitare, ac huiusmodi mutato nomine, sue cupiditatis auaritiam uelle contegere, prudentissimus doctor Gregorius sententiam, quam in primordio sui pontificatus coram synodo promulgauerat, iterato protulit, dicens: »Antiquam Patrum regulam sequens, nulli unquam quidquam de ordinationibus accipiendum esse constituo: neque ex datione Pallii, neque ex traditione chartarum, neque ex ea, quam noua per ambitionem simulatio inuenit, appellatione pastelli. Quia enim in ordinando episcopo pontifex manum imponit, Euangelii uero lectionem  minister legit, confirmationis autem eius epistolam notarius scribit: sicut pontificem non decet manum, quam imponit, uendere; ita minister, uel notarius non debet in ordinatione eius uocem suam, uel calamum uenundare. Pro ordinatione ergo, uel usu pallii, seu chartis, [b 1Kb] atque pastellis eumdem qui ordinandus est uel ordinatur, omnino aliquid dare prohibeo. Ex quibus predictis rebus si quis hinc aliquid commodi appellatione exigere, uel petere forte presumpserit, in districto Dei omnipotentis examine reatui subiacebit.« 

6. Item Ioanni, episcopo Corinthiorum, post multa: »Nouit, inquit, fraternitas uestra, quia prius pallium, nisi dato commodo, non dabatur. Quod quoniam incongruum  erat, facto concilio ante corpus beati Petri, apostolorum principis, tam de hoc quam de ordinationibus aliquid accipere 86 sub districta interdictione uetuimus. Oportet ergo ut neque per commodum, neque per gratiam, aut quorumdam supplicationem, aliquos ad sacros ordines consentiatis uel permittatis adduci.« 

Sed astuta turpissime cupiditatis iniquitas non sufferens tantis se commodis, licet turpissimis, imo periculosissimis angustari, commentum satis artificiosum reperit: quo scilicet illos sacerdotio sublimaret, qui sibi post consecrationem tanto subiectiores esse debuissent, quanto non diuino, quin potius humano iudicio se fuisse promotos ipsi proculdubio reputarent. Quapropter omnipotentis Dei preco Gregorius in Euangeliorum tractatibus, ut scilicet frequentius  legi uel audiri potuisset, disputat, inquiens: »Sunt nonnulli, qui quidem nummorum premia ex ordinatione non accipiunt, et tamen sacros ordines pro humana gratia largiuntur: atque de largitate eadem, laudis solummodo retributionem querunt. Hi nimirum, quod gratis acceperunt, gratis non tribuunt: quia de impenso officio sanctitatis, expetunt nummum fauoris. Unde bene cum iustum uirum describeret propheta, ait: Qui excutit manus suas ab omni munere . Neque enim dixit:  Qui excutit manus suas a munere, sed adiunxit, ab omni: quia aliud est munus ab obsequio, aliud munus a manu, aliud munus a lingua. Munus quippe ab obsequio, est subiectio indebite impensa; munus a manu, pecunia; munus a lingua, fauor. Qui ergo sacros ordines tribuit, tunc ab omni munere manus excutit, quando in diuinis rebus non solum nullam pecuniam, sed etiam humanam gratiam non requirit.« 

He sunt Gregorii super simoniacis, et illicitis ordinationibus doctissimi pape sententie, quas ipse summo cultu seruasse docetur, in eo quod ab ipso sue consecrationis exordio per omnem diecesim suam, episcopos undecunque meliores inuenire potuit, studiosissime ordinauit. Et si quando necessitas ordinandi sacerdotis obrepsit, neque cardinales Ecclesie  sue neque monachos monasterii sui penitus excusauit, quo minus illis Ecclesiam regendam committeret, qui exemplis et uerbis pariter illam edificare melius potuissent. Nam, ut pauca de multis contingam, ex presbyteris cardinalibus Ecclesie sue consecrauit episcopos, Bonifacium Rhegii, Habentium Perusii, et Donum Messane Sicilie. Ex subdiaconibus uero, Gloriosum Istrie, Festum Capue, [a 1Kb] Petrum Trecas, et Castorium Arimini. At uero ex monachis monasterii sui, Marinianum Rauenne, Maximianum Syracusis, et Sabinum Callipoli presules ordinauit. Sed et Augustinum penes Anglos a Galliarum episcopis ordinari precepit. Per quem nichilominus ad episcopatum in eadem gente monachi eiusdem patris,  tempore diuerso, prouecti sunt: Mellitus, Iustus, Laurentius et Paulinus. Solis diaconibus apostolice sedis super hac quodammodo parte parcebat: quorum cum decem et nouem plenitudine redundaret, ipse Bonifacium, Florentium, et 87 Epiphanium consecrauit. Nec quemquam eorum ab officio, nisi Laurentium archidiaconum pro superbia reliquisque criminibus, in basilica Lateranensi, que dicitur aurea, ubi mox Honoratum archidiaconum constituit, sequestrauit.

8. Cumque Gregorius percepta occasione sue Ecclesie cardinales, si tamen consentirent, satis uoluntarie proueheret: neminem prorsus, quantacunque necessitate coactus, uiolenter promouere certabat: ne sub huiusmodi occasione quemquam eliminando  deponere uideretur. Unde Scholastico, [b 1Kb] Iudici Campanie, scribens, ait: »Dum de Neapolitane ciuitatis cura, destitute sacerdotis solatio, uehementius angeremur, superuenientes presentium latores cum decreto in Florentium subdiaconum nostrum confecto, aliquid nobis in tanto cogitationis pondere releuationis inuenerant: sed dum prefatus subdiaconus noster refugiens ciuitatem ipsam, ordinationem suam lacrymabiliter euitasset: quasi ex maiori quadam desperatione, nostram cognoscite creuisse mestitiam.  Atque ideo salutantes, hortamur magnitudinem uestram ut inuocantes priores, uel populum ciuitatis, de electione alterius cogitetis, qui dignus possit eum Christi solatio ad sacerdotium promoueri. In quo, decreto solemniter facto, atque ad hanc urbem transmisso, ordinatio illic tandem, Christo auxiliante, proueniat.« 

9. Ab aliis quoque uiolenter promotos, in gradus pristinos reuocabat. Unde Antonino subdiacono scribens, ait: »Honoratus, archidiaconus Ecclesie Salonitane, a sancte memorie decessore meo, missa supplicatione, poposcerat ut ab antistite suo inuitus prouehi ad fortioris gradus ordinem, contra morem, nullatenus cogeretur. Hoc enim fieri sibi non prouehendi gratia, sed causa ingratitudinis perhibebat. Pro qua re tunc iam sancte memorie decessor noster,  scriptis suis Natali, fratri cepiscopoque nostro interdixerat ne predictum Honoratum archidiaconum inuitum proueheret, neue dolorem concepte ingratitudinis diutius in corde retineret. Cumque et a me hec eidem summopere fuerint interdicta: non solum mandata Dei negligens, sed et scripta nostra contemnens, prefatum archidiaconum, quasi ad fortiorem honorem prouehens, conatus est arte callide degradare. Unde actum est ut eodem archidiaconatus loco summoto, alium accersiret, qui eius obtemperare moribus potuisset. Quem Honoratum archidiaconum arbitramur antistiti suo aliunde displicere non potuisse, nisi quod eum uasa sacra suis dare parentibus prohibebat. Quam causam subtiliter uoluimus, et tunc sancte memorie decessor meus, et nunc  ego, indagatione discutere. Sed ipse suorum actuum conscius, personam ad iudicium postposuit destinare. Proinde experientiam tuam presentis precepti auctoritate duximus fulciendam, quatenus conueniens in Salonam Natalem, fratrem cepiscopumque nostrum saltem tot scriptis admonitum studeat adhortari, ut supra memoratum archidiaconum in suo statim loco suscipiat. Quod si hoc facere 88 contumaciter, ut consueuit, forte distulerit, usum ei pallii, qui ab hac sede concessus est, ex auctoritate sedis apostolice contradicito. Quem si, etiam amisso pallio, adhuc in eadem perseuerare pertinacia, perspexeris, Dominici quoque corporis ac sanguinis eumdem antistitem participatione priuabis. Eum uero, qui contra  iustitie regulam ad locum alterius prouehi consensit, ab eiusdem archidiaconatus honore deponi precipimus: quem, si ulterius in loco eodem ministrare presumpserit, communionis sacre participatione priuamus. Aequum enim est ut asperos de iustitia sentiat, quos erga se positos in caritate contemnit. Restituto ergo loco suo Honorato archidiacono, instructam personam supradictus antistes, te compellente, dirigat, que intentionem eius esse uel fuisse iustam suis mihi allegationibus possit ostendere. Sed  et eumdem archidiaconum ad nos uenire precipimus, ut quidquid iustum, quidquid omnipotenti Deo placitum fuerit, cognitis assertionibus partium decernamus. Nos enim nullum pro personali amore defendimus, sed auctore Deo, normam iustitie, postposita cuiuslibet acceptione persone, seruamus.« 

10. Item Honorato Salonitano, iam ex presbytero in diaconatum reducto: »Dudum quidem decessoris nostri nostraque preceptio ad dilectionem tuam cucurrerat, in qua, et de obiectis tibi calumniose capitulis fueras absolutus, et in tui gradus ordinem sine aliqua instituimus altercatione restitui. Sed quia rursus ante non multum temporis spatium, ad Romanam ciuitatem ueniens, de quibusdam illic actis incongrue,  et de sanctorum es conquestus alienatione uasorum: atque, dum pro hac re, que tuis obiectionibus respondere potuisset, sustineremus in hac ciuitate personas, Natalis, episcopus tuus, de hac luce migrauit: necessarium iudicauimus easdem preceptiones tam decessoris nostri, quam nostras, quas dudum ut dictum est, pro tua absolutione transmisimus, presentibus deinceps apicibus confirmare. Quamobrem a cunctis tibi obiectis capitulis te plenius absoluentes, in tui te ordinis gradu sine aliqua uolumus altercatione permanere: ut nichil tibi penitus mota a prefato uiro questio, qualibet occasione preiudicet.« 

Item [a 1Kb] in alia Epistola post multa: »Sed etiam nunc dico, aut easdem personas, uidelicet Ioannem  Chalcedonensem, et Athanasium Isaurios presbyteros in suis ordinibus suscipe, eisque quietem prebe: aut, si hoc fortasse nolueris, omni altercatione postposita, de eorum causa statuta maiorum, aut canonum terminos custodi. Sin uero, nos quidem inferre rixam nolumus: sed tamen uenientem a uobis non deuitamus. Quid autem de episcopis, qui uerberibus timeri uolunt, canones dicant, bene fraternitas uestra nouit. Pastores etenim facti sumus, non percussores. Et egregius predicator dixit: Argue, obsecra, increpa cum omni patientia, et doctrina . Noua uero, atque inaudita est predicatio, que uerberibus exigit fidem.« 

11. Item [b 1Kb] cardinales uiolenter in parochiis ordinatos 89 forensibus, in pristinum cardinem Gregorius  reuocabat. Quapropter Ioanni, episcopo Syracusano scribens ait: »Quorumdam ad nos relatione peruenit Cosmam, qui ex monacho monasterii sancte Lucie, a decessore tuo uenerande memorie Maximiano in Ecclesia Syracusana subdiaconus factus, atque a te postea in possessione, que Iuliana uocatur, presbyter dicitur ordinatus, ita nimia tristitia, et loci qualitate uehementer afflictum, ut uitam sibi penam existimet,  [c 1Kb] et contritioni sue, fuge querat auxilium. Et ideo, quia tales erga subiectos nostros debemus existere, quales nos, si subiecti fuissemus, nostros uolueramus esse prepositos: magne benignitatis est si eum in Ecclesiam, ubi subdiaconatus est functus officio, sanctitas tua reducere, atque illic presbyterum studuerit constituere cardinalem. Quod et facere, quantum arbitramur, debes, si nichil est quod iuste contra ipsum animum tuum exasperet. Si uero aliqua culpa est, suis nobis hoc epistolis fraternitas tua, ut scire possimus, insinuet.« 

12. Quanta curiositate Gregorius idoneos quosque ad regimen destitutarum quesierit plebium, breuiter indicabo: ut tantus uir non solum doctrinis, quin  et operibus uerus paterfamilias fuisse gregis Dominici probabiliter colligatur. Ait enim in epistola Maximiano, Syracusano episcopo: »Felix, uir clarissimus presentium lator, edocuit nos, esse quemdam in illis partibus presbyterum, qui ad episcopatus ordinem prouehi probate uite merito dignus appareat. Hunc ergo fraternitas tua coram se deduci faciat: eumque sicut certus sum, propter anime periculum diligenter examinet. Quem si ad hunc prouehi gradum dignum esse perspexerit, ad nos studeat destinare, ut eum, Domino disponente, loco, cui preuiderimus, possimus ordinare pastorem.« 

Item Cypriano, diacono: »Amarissimas Dilectionis tue epistolas de Domni Maximiani obitu, mense  Nouembri suscepi. Et quidem ille ad premia desiderata peruenit; sed infelix populus Syracusane ciuitatis lugendus est, qui pastorem talem diu habere non meruit. Proinde dilectio tua sollicitudinem gerat ut in eadem Ecclesia talis debeat ad ordinandum eligi, qui post Domnum Maximianum, eiusdem regiminis locum non indignus uideatur aut immeritus sortiri. Et quidem credo quod Traianum, presbyterum, maxima pars eligat, qui, ut dicitur, bone mentis est; sed, quantum suspicor, ad regendum locum illum idoneus non est. Tamen si melior inueniri non ualet, et ipse nullis criminibus tenetur inuolutus, condescendi ad eum, cogente nimia necessitate, potest. Si autem mea uoluntas ad hanc electionem queritur, tibi secreto indico quod uolo: quia nullus mihi in  eadem Ecclesia, post Domnum Maximianum, tam dignus uidetur, quam Ioannes, archidiaconus Catanensis Ecclesie. Qui, si fieri potest ut eligatur, credo quod apta ualde persona inueniatur. Sed ipse quoque prius de criminibus, que impedire possunt, a te secreto requirendus est: a quibus si liber inuentus fuerit, eligi iure potest. Quod si actum fuerit, etiam frater et cepiscopus noster Leo ei cessionem facere  debebit, ut liber ad ordinandum ualeat inueniri.« 

90 Item Clementine, Patricie: »Amandum, presbyterum, a Surrentinis ad episcopatum, gloriosa filia, electum esse cognoscas. Quem quia huc scripsimus debere transmitti, contristari de eius absentia non debetis, quia nec abscedere creditur, qui mente uobiscum est. Et quoniam pastorem querentibus, is qui uobis olim placuit, gratus est: omnipotentem Deum benedicentes, Christiana magis in hoc deuotione gaudete. Et ut ad nos celerius aliis profuturus uenire debeat, hilariter studete: quia sincere caritatis est exsultare, quando is qui diligitur, ad hoc uocatur ut crescat.« 

Item Passiuo episcopo: »Bene nouit fraternitas  uestra quam longo tempore [a 1Kb] Aprutium pastorali sit sollicitudine destitutum. Ubi diu quesiuimus quis ordinari, debuisset, et nequaquam potuimus inuenire. Sed quia Opportunus mihi in moribus suis, in psalmodie studio, in amore orationis ualde laudatus, religiosam uitam omni modo agere dicitur: hunc uolumus ut fraternitas uestra ad se faciat uenire, et de anima sua admoneat, quatenus in bonis studiis crescat. Et si nulla ei crimina, que per legis sacre regulam morte mulctata sunt, obuiant, tunc hortandus est ut uel monachus, uel a nobis subdiaconus fiat: et post aliquantum temporis, si Deo placuerit, ipse ad pastoralem curam debeat promoueri.« 

Item uenantio, patricio Panormitano, petenti sibi  quemdam presbyterum episcopum consecrari, rescribit inter cetera, dicens: »Hunc presbyterum dare omnino nobis excellentia uestra sciat esse difficile: quia personarum nos necessitas, ad ordinanda alia loca pastoribus destituta, non leuis angustat.« 

Sed quia necessitate ordinandarum se angustatum meminit personarum: ne indiscusse quemquam promouisse putetur, uno exemplo uidetur esse docendum. Ait enim in epistola Ioanni episcopo: »Ne incauta eorum ordinatio, qui ad episcopatum eliguntur, ualeat prouenire, uigilanti de eorum personis est sollicitudine requirendum. Indicatum siquidem nobis est Florentium, archidiaconum Ecclesie Anconitane, qui ad episcopatum electus fuerat, Scripture quidem  sacre scientiam habere, sed ita etatis esse senio iam confectum, ut ad regiminis officium non possit assurgere; adiicientes etiam ita illum tenacem existere, ut in domum eius amicus ad caritatem nunquam intreat. Rusticus autem, diaconus eiusdem Ecclesie, qui similiter electus fuerat, uigilans quidem homo dicitur, sed, quantum asseritur, Psalmos ignorat. Florentium uero, diaconum Ecclesie Rauennatis, qui electus ab omnibus memoratur, sollicitum esse nouimus, sed qualis sit interius, omnino nescimus. Ideoque fraternitas tua, una cum fratre et cepiscopo  nostro Armenio suprascripte Anconitane Ecclesie uisitatore illuc festinet accedere, et diligenter de uita ac moribus singulorum requirere: uel si de nullo sibi sunt crimine conscii, quod eos ad hoc officium uetet accedere. Pariter etiam requirendum est si hoc, quod de prefato archidiacono dictum est quia nunquam amicus domum eius ingressus est, ita se ueritas habeat: et utrum ex necessitate, an ex tenacia talis sit: 91 aut si ita senex est, ut ad regendum non possit assurgere: uel si tactis sacrosanctis Euangeliis, sicut nobis nuntiatum est, iusiurandum prebuit nunquam se ad episcopatum accedere. Sed et de Rustico, diacono, quantos psalmos minus teneat, scrutandum est. Florentio autem, diacono Rauennati, si nullum, sicut diximus, crimen est quod obsistat,  apud episcopum eius agi necesse est ut ei debeat cessionem concedere: non tamen ex nostro mandato uel dicto, ne contra suam uoluntatem eum concedere uideatur.« 

13. Et quidem Gregorius, prudenter cognoscens totum corpus Ecclesie tam per bonos episcopos feliciter stare, quam per malos infeliciter cadere: non solum diuersarum gentium diuersi ordinis clericos, uerum etiam uacantes episcopos, in sue dieceseos episcopatus inuitabat. Unde Sebastiano [b 1Kb] Sirmiensi episcopo inter cetera scribit, dicens: »Debitum salutationis alloquium soluens, indico quod ad me, Bonifacio defensore referente, peruenerit quia uir sanctissimus frater noster domnus Anastasius, patriarcha, in una suarum ciuitatum regendam uobis  Ecclesiam committere uoluit, et consentire noluistis. Quem sensum et sapientiam uestram ualde ego libenter amplexus sum, et laudaui uehementer: et uos felices, me infelicem esse deputaui, qui tali hoc tempore regimen Ecclesie suscipere consensi. Si tamen animus uester fortassis fratribus condescendendo, et misericordie operibus intentus, ad hoc unquam consentire decreuerit; peto ut amori meo alium minime preponatis. Sunt enim in Sicilia insula Ecclesie uacantes episcopis: et si uobis placet, auctore Deo, Ecclesiam regere, iuxta beati Petri apostoli limina, cum eius adiutorio melius potestis. Si uero non placet, feliciter state, et pro nobis infelicibus exorate.« 

14. Interea Gregorius locis munitis, episcopis  constitutis, dissipatas Ecclesias adunabat. Quapropter Bacaude, Formiensi episcopo, scribit, dicens: »Et temporis necessitas nos perurget, et imminutio personarum exigit ut destitutis Ecclesiis, salubri ac prouida debeamus dispositione succurrere. Et ideo quoniam Ecclesiam Minturnensem funditus tam cleri, quam plebis destitutam desolatione cognouimus: tuamque pro ea petitionem, quatenus Formiane Ecclesie, in qua beati Erasmi martyris corpus requiescit cuique fraternitas tua presidet, adiungi debeat, piam esse ac iustissimam prouidentes: necessarium  duximus, consulentes tam desolationi loci illius, quam tue Ecclesie paupertati, reditus supradicte Ecclesie Minturnensis uel quidquid ei antiquo modernoque iure uel priuilegio potuit potestue qualibet ratione competere, ad tue Ecclesie ius potestatemque hac precepti nostri auctoritate migrare, ut a presenti tempore sicuti de propria Ecclesia debeas cogitare, eique competentia tua prouisione disponere, quatenus deinceps quod perire nuncusque potuit, pauperum Ecclesie tue utilitatibus clerique proficiat.« 

Item Benenato episcopo: »Et temporis qualitas, et uicinitas nos locorum inuitat, ut Cumanam atque Misenatium unire debeamus Ecclesias: quoniam he non longo a se itineris interuallo seiuncte 92 sunt;  nec, peccatis facientibus, tanta populi multitudo est, ut singulos, sicut olim fuit, habere debeant sacerdotes. Quia igitur Cumani castri sacerdos uite huius cursum expleuit, utrasque nos Ecclesias presentis auctoritatis pagina unisse tibique commisisse cognosce, propriumque utrarumque Ecclesiarum scito te esse pontificem; et quecunque tibi de earum patrimonio uel cleri ordinatione promotioneue iuxta canonum statuta uisa fuerint ordinare atque disponere, habebis, ut proprius reuera sacerdos, liberam ex nostre auctoritatis consensu atque permissione licentiam. Ubi uero commodius aut utilius esse prospexeris, habitato: ita sane ut alteram Ecclesiam, a qua corporaliter ad presens absens es, sollicita prouidentique cura disponas, quatenus diuina illic mysteria  solemniter, auxiliante Domino, peragantur. Fraternitas ergo tua tanto in adhortationibus lucrandisque animabus sollicitiore cura semper inuigilet, quanto se unitarum Ecclesiarum gubernationis onera suscepisse cognoscit.« 

15. At uero ciuitatum desolatarum pontifices Gregorius uacantibus ciuitatibus incardinare curabat. Unde Martino, episcopo Corsice, inter cetera scribens: »Quoniam, inquit, Ecclesia Tamitana, in qua dudum fuerat honore sacerdotali tua fraternitas decorata, ita est, delictis facientibus, hostili feritate occupata et diruta, ut illuc ulterius spes remeandi nulla remanserit: in Ecclesiam te Aleriensem, que iam diu est pontificis auxilio destituta, cardinalem, secundum petitionis tue modum, hac auctoritate  constituimus sine dubio sacerdotem. Ita ergo studio uigilanti cum Dei amore secundum canonum precepta cuncta dispone et ordina, ut, et fraternitas tua suis desideriis se gaudeat esse potitam, et Ecclesia Dei alterno gaudio repleatur, cardinalem te suscepisse pontificem.« 

Item Ioanni episcopo Squillacino: »Pastoralis officii cura nos admonet, destitutis Ecclesiis proprios constituere sacerdotes, qui gregem Dominicum pastorali debeant sollicitudine gubernare. Propterea te Ioannem ab hostibus captiuatum Lisitane ciuitatis episcopum in Squillacina cardinalem necesse duximus  constituere sacerdotem: ut et susceptam semel animarum curam intuitu future retributionis impleas; et licet a tua, hoste imminente, depulsus sis, aliam que pastore uacat, debeas Ecclesiam gubernare: ita tamen, ut si ciuitatem illam hostibus liberam effici, et Domino protegente, ad priorem statum contigerit reuocari, in eam in qua et prius ordinatus es Ecclesiam reuertaris. Si autem predicta ciuitas continua captiuitatis calamitate premitur, in hac in qua a nobis ordinatus es, debeas Ecclesia permanere [a 1Kb] .« 

Item Ioanni, episcopo uelitrano: »Postquam hostilis impietas diuersarum ciuitatum, ita peccatis facientibus, desolauit ecclesias, ut reparandi eas spes nulla, populo deficiente, remanserit: maiori ualde  cura constringimur, ne defunctis earum sacerdotibus, reliquie plebis, nullo pastoris moderamine gubernate, per inuia fidei, hostis callidi rapiantur, quod absit, inuidia. Huius ergo rei sollicitudine sepe commoniti, hoc 93 nostro sedit corde consilium, ut uicinis eas mandaremus pontificibus gubernandas. Ideoque fraternitati tue curam gubernationemque trium tabernarum ecclesie preuidimus committendam, quam tue ecclesie aggregari unirique necesse est: quatenus utrarumque ecclesiarum sacerdos et rector, Christo adiutore, possis existere; et quecunque tibi de eius patrimonio, uel cleri ordinatione seu promotione, uigilanti ac canonica uisa fuerint cura disponere, quippe ut pontifex proprius liberam habebis ex presenti nostra permissione licentiam.«  

Item Gratioso Numentano episcopo curam gubernationemque [b 1Kb] sancti Anthemii ecclesie, in Curium ciuitatis Sabinorum territorio constitute incardinando coniunxit. Item Agnello episcopo Fundano post aliqua: »Quoniam propter cladem hostilitatis, nec in ciuitate, nec in ecclesia tua est cuiquam habitandi licentia: ideo hac te auctoritate nostra Terracinensis ecclesie cardinalem constituimus sacerdotem.«  Et post pauca: »Illud quoque fraternitatem tuam scire necesse est, quoniam sic te predicte Terracinensis ecclesie cardinalem esse constituimus sacerdotem, ut et Fundensis ecclesie pontifex esse non desinas, nec curam gubernationemque pretereas.« 

 16. Sed et expulsos episcopos, quos tam cito Gregorius, uel incardinare non poterat, uel quorum reditum ad sedes proprias contingere posse sperabat, aliis episcopis, qui tunc uidelicet in locis suis degebant, interim pro sustentatione ac stipendiis presentis uite iungebat, generaliter, dicens: »Fratres et cepiscopos nostros, quos et captiuitatis diuersarumque necessitatum angustie comprimunt, studete consolandos, conuiuendosque uobiscum in ecclesiasticis sustentationibus libenter suscipere: non quidem ut per communionem episcopalis throni dignitas diuidatur, sed ut ab Ecclesia iuxta possibilitatem sufficientia  debeant alimenta percipere. Sic enim et proximum in Deo, et Deum in proximo diligere comprobamur. Nullam quippe eis nos in uestris ecclesiis auctoritatem tribuimus, sed tantum uestris solatiis eos contineri summopere hortamur.« 

17. Loca quoque sedium prudentissimus pontifex accepta iusta occasione mutabat. Unde Ioanni, episcopo uellitrano scribit, dicens: »Temporis qualitas admonet, episcoporum sedes antiquitus certis ciuitatibus constitutas, ad alia que securiora putamus eiusdem diecesis loca transponere, quo, et habitatores nunc degere, et barbaricum possint periculum facilius declinare. Propterea te Ioannem fratrem cepiscopumque nostrum uellitrensis ciuitatis, sedemque  tuam in loco qui appellatur Arenata ad sanctum Andream apostolum, precipimus exinde transmigrare: quatenus et ab hostilitatis incursu liberior existere ualeas, et illic consuetudinum solemnium festa disponas.« 

18. Et notandum quod Gregorius, licet monasteria et episcopatus unierit, atque uacantes episcopos uacantibus ciuitatibus incardinare studuerit, nunquam tamen episcopum ab integritate sue Ecclesie, uel ipse in aliam commutauit, uel sub quacunque occasione migrare consensit. 94 Nam postquam [a 1Kb] Demetrium Neapolitanum episcopum super criminibus manifestis deposuit: cum ab eisdem Neapolitanis incardinari sibi Paulum Nepesinum episcopum magnopere quereretur: discretissimus pontifex, uisitatione  ciuitatis Nepesine Ioanni episcopo delegata, eumdem quidem Paulum uisitatorem illis tribuit: cardinalem uero constituere tam primo dispensatorie distulit, quam postea penitus recusauit. Cui postmodum licentiam reuertendi ad suam diecesim concedens, centum solidos de Neapolitana ecclesia, et unum puerulum orphanum, qualem ipse de familia eiusdem ecclesie uoluisset, dari precepit.

19. Aliarum parochiarum clericos sibi et aliis discretissimus pontifex discretissime incardinare curabat. Quapropter Helie presbytero et abbati prouincie Isaurie post aliqua scribens: »Filium, inquit, uestrum Epiphanium mandastis, ut ad sacrum ordinem prouehere deberemus, uobisque retransmittere. Sed in uno uos audiuimus, in altero uero audire minime potuimus. Diaconus quidem factus est; sed  quisquis semel in hac ecclesia sacrum ordinem acceperit, egrediendi ex ea ulterius licentiam non habet. Si ergo uidere uos non potui, hac ex re consolationem habeo, quia in filio uestro requiesco.« 

20. Item Maximiano, episcopo Syracusano: »Presentium lator Felix, diaconus, cum nullatenus in hereticorum dogmata lapsus sit, nec a catholica fide discesserit, prauis illectus aduersus Constantinopolitanam synodum suspicionibus, in Istricorum se separatione remouerat. Qui cum Romam uenisset, recepta a nobis, iuuante Domino, ratione, excessum  suum recepta Dominici corporis communione correxit. Quia ergo, ut dictum est, non in heresim incidit, sed a sacris generalis Ecclesie ministeriis, quasi recte studio intentionis errauit, imbecillitati eius atque necessitatibus consulentes, maximeque sustentationi eius, pietatis intuitu prouidentes, in tua Syracusana ecclesia eum preuidimus cardinandum.« 

Item Fortunato, episcopo Neapolitano: »Fraternitatem tuam a nobis petisse recolimus, ut Gratianum, ecclesie uenafrane diaconum, tue concederemus ecclesie cardinandum. Et quoniam nec episcopum, cui obsecundare, nec propriam habet ecclesiam, hoste scilicet prohibente, quo suum debeat ministerium exhibere: petitionem tuam non preuidimus  differendam. Idcirco scriptis tibi presentibus eum necessario duximus concedendum, habituro licentiam diaconum illum, nostra interueniente auctoritate, ecclesie tue, Deo propitio, constituere cardinalem.« 

Item Cypriano diacono: »Sicut Dilectio tua studiose laborauit pro persona fratris et cepiscopi nostri Ioannis, ut in Syracusana ecclesia, auctore Deo, debuisset ordinari: ita nunc necesse est ut per dilectionis tue studia ei quoque regiminis solatia ministrentur. Quemdam enim presbyterum proprium habuisse se perhibet, qui tamen a fratre et cepiscopo nostro Leone in Catanensi ecclesia dicitur ordinatus. Et quia in nouam ecclesiam uadit, et suos illic proprios homines habere necesse est, ut, dum causarum  tumultibus premitur, in secreto suo inueniat ubi requiescat, 95 predicto fratri et cepiscopo nostro Leoni blande et dulciter persuadere debes ut ei prefatum presbyterum cedere debeat, ne quem tam benignus ad ordinandum cessit, ordinatum destituere fortasse uideatur.« 

21. Antiquissimum ecclesiastice consuetudinis ordinem Gregorius ab apostolis traditum et ad sua usque tempora solemniter conseruatum adeo studiosissime retinebat, ut nullum, quantalibet sanctitate, sapientia, nobilitateue polleret, anterioribus clericis in conuentu, consessu, statione, siue subscriptione preponeret. Unde Ianuario, Caralitano episcopo, scribens: »Liberatus, inquit, de quo nobis tua fraternitas indicauit, qui diaconi fungi perhibetur officio,  si a decessore tuo non factus est cardinalis, ordinatis a te diaconis nulla debet ratione preponi: ne eos, quos consecrando probasse cognosceris, reprobare supponendo quodam modo uidearis. Predictum itaque Liberatum, quem reprimendus ambitionis infiat spiritus, omni instantia ab intentus sui prauitate compesce, et ultimum inter diaconos stare constitue: ne, dum se illicite preferri contendit, immeritus loco in quo nunc situs est iudicetur. Cuius tamen si obedientia fueris inuitatus, et eum post hoc facere cardinalem uolueris, nisi pontificis sui cessionem solemni more meruerit, abstinendum ab eius incardinatione  memineris: quoniam equitati conuenire non ambigis, ut aliis seruare non differas, quod ipse quoque tibi seruare desideras.« 

22. Huius uidelicet antiquissime consuetudinis ordine Gregorius prouocatus, defunctorum Episcoporum Ecclesias pro faciendo inuentario, et eligendo legitime opinionis episcopo, uicinis episcopis commendabat, hoc modo scribens Ioanni Squillacino: »Obitum illius antistitis directa relatio patefecit. Quapropter uisitationis destitute ecclesie, fraternitati tue operam solemniter delegamus: quam ita te conuenit exhibere, ut nichil de prouectionibus clericorum, reditu, ornatu, ministeriisque uel quidquid illud est, in patrimonio eiusdem a quoquam presumatur ecclesie. Et ideo fraternitas tua ad predictam ecclesiam ire properabit, et assiduis adhortationibus  clerum plebemque eius admonere festinet: ut remoto studio, uno eodemque consensu talem sibi preficiendum expetant sacerdotem, qui et tanto ministerio dignus ualeat reperiri, et a uenerandis canonibus nullatenus respuatur. Qui dum fuerit postulatus, cum solemnitate decreti omnium subscriptionibus roborati, et dilectionis tue testimonio litterarum, ad nos ueniat consecrandus: commonentes etiam fraternitatem tuam ut nullum de altera eligi permittas ecclesia, nisi forte inter clericos earumdem ciuitatum in quibus uisitationis impendis officium, nullus ad episcopatum dignus, quod euenire non credimus, potuerit inueniri: prouisurus ante omnia ne ad cuiuslibet conuersationis meritum laice persone aspirare presumant, et tu periculum ordinis tui, quod absit,  incurras. Monasteria autem, si qua sunt in ipsius parochia constituta, sub tua cura dispositioneque, quousque illic proprius fuerit episcopus ordinatus, esse concedimus: ut sollicitudinis tue uigilantia proposito suo 96 congrua, Deo adiuuante, actione respondeat.« 

Item clero, ordini et plebi: »uestri antistitis obitum cognoscentes, cure nobis fuit destitute ecclesie uisitationem fratri et cepiscopo nostro Ioanni solemniter delegare: cui dedimus in mandatis ut nichil de prouectionibus clericorum, reditu, ornatu, ministeriisque a quoquam usurpari patiatur, cuius uos assiduis adhortationibus conuenit obedire; quatenus in ecclesiastico obsequio sacerdos exquiratur, qui a uenerandis canonibus nulla discrepet ratione.  Qui dum fuerit postulatus cum solemnitate decreti omnium subscriptionibus roborati, et uisitatoris pagina prosequente, ad nos ueniat ordinandus: prouisuri ante omnia ne cuiuslibet uite uel meriti laicam personam presumatis eligere: nam non solum talem ad episcopatus apicem nulla ratione prouehendum, uerumetiam uos nullis intercessionibus ueniam promereri posse cognoscite; sed omnes quos ex uobis de laica persona aspirasse constiterit, ab officio et a communione alienos faciendos proculdubio noueritis.« 

23. Nulla occasione Gregorius quidquam de donariis  siue prediis quarumlibet ecclesiarum patiebatur auferri. Idcirco Maximiano, Syracusano episcopo, inter alia scribit, dicens: »Charitatem tuam commonere curauimus ut si quispiam episcoporum de hac luce migrauerit, uel, quod absit, pro suis fuerit remotus excessibus, conuenientibus [a 1Kb] hierarchicis, cunctisque cleri prioribus, atque in sui presentia inuentarium ecclesie rerum facientibus, omnia que reperta fuerint subtiliter describantur; nec, sicut antea fieri dicebatur, species quedam, aut aliud quodlibet de rebus ecclesie, quasi pro faciendi inuentarii labore, tollatur. Sic namque ea que ad munitionem facultatis pauperum pertinent, desideramus expleri, ut nulla penitus in rebus eorum ambitiosis hominibus uenalitatis relinquatur occasio. uisitatores ecclesiarum, clerici quoque eorum, qui cum ipsis per  non sue ciuitatis parochias fatigantur, aliquod laboris sui capiant, te disponente, subsidium. Iustum namque est ut illic consequantur stipendium, qui pro tempore suum commodare reperiuntur obsequium.« 

24. Consuetudines dationum uel xeniorum a suis episcopis accipere Gregorius, quasi pondus quoddam pestiferum toto mentis conamine detrectabat. Unde Felici, episcopo Messanensi: »Consuetudines, inquit, que ecclesiis noscuntur grauamen inducere, nostra nos decet consideratione remittere, ne illud aliqua cogantur inferre, unde sibi inferenda debeat potius exspectare. Clericis quidem tuis, uel aliorum consuetudinem te oportet illibatam seruare, eisque, annis singulis, que sunt consueta transmittere: nobis  uero de cetero, ne quid transmitti debeat, inhibemus. Et quoniam non delectamur xeniis, palmatianas quas tua direxit fraternitas cum gratiarum actione suscepimus; sed eas, ne quod exinde sentire potuisses dispendium, digno fecimus pretio uenundari, et id tue fraternitati transmisimus [b 1Kb] sigillatum. Sed quia caritatem tuam ad nos uelle uenire cognouimus, scriptis presentibus admonemus, 97 ut ad ueniendum non debeas laborem assumere; sed ora pro nobis, ut quanto nos itineris interualla dissociant, tanto animis nostris ad inuicem, Christo adiuuante, simus in caritate coniuncti; quatenus alterna nos obsecratione iuuantes, susceptum officium uenturo integrum Iudici resignemus.« 

 Item Ioanni, episcopo prime Iustiniane, cui et pallium mittit, et uices suas committit, post multa scribit: »Xenia autem uestre sanctitatis suscipere omnino nolueram, quia ualde esset incongruum, ut a predatis atque afflictis fratribus munera percepisse uideremur; sed responsales uestri alio me argumento uicerunt, ad eum illa deferentes, a quo non possent uestre fraternitatis oblationes repelli.« 

25. Hinc est quod Gregorius episcoporum neminem ad urbem fatigare delectans, Maximiano Syracusano episcopo, uices suas per Siciliam totam commisit;  precipiens ut omnes episcopi semel in quinquennio Romam uenirent.  Unde Cypriano diacono scribens: »Nouit, ait, dilectio tua hanc olim consuetudinem tenuisse, ut fratres et cepiscopi nostri Romam semel in triennio de Sicilia conuenirent; sed nos eorum labori consulentes, scias constituisse ut suam hic semel in quinquennio presentiam exhiberent,« et cetera.  Ubi notandum quia si beatus Gregorius xenia, quod credi nefas est, anhelaret, non episcoporum aduentus a triennio in quinquennium protelaret, immo a triennio in biennium proculdubio festinaret.

26. Sed quando xenia grate susciperet, qui quamuis dispensandas alterius eleemosynas recusare timeret,  eas tamen et timendo suscipiebat, et cautissime dispensabat: quique adeo sua dare, et aliena non accipere consueuerat, ut etiam rerum quarumdam pretia penitus refutaret. Unde Eulogio patriarche Alexandrino inter cetera scribit, dicens: »De lignis quod scribitis quia breuia fuerint, nauis per quam transmissa sunt qualitas fecit: quia si maior nauis uenisset, potuissem ligna etiam maiora transmittere. Quod autem dicitis, quia si maiora transmittamus, pretium datis: largitati quidem gratias agimus, sed accipere pretium, Euangelio interdicente, prohibemur. Nos enim ea que transmittimus ligna, non emimus: et quomodo possumus pretium accipere, cum scriptum sit: Gratis accepistis, gratis date? Nunc ergo iuxta modum nauis per nauclerum parua ligna transmisimus:  sequenti uero anno, si omnipotenti Deo placuerit, maiora preparamus.« 

27. Non mirum si liberalissimus pontifex nullas consuetudines a suis suffraganeis, nulla xenia capiebat, quibus ipse, si qua necessaria uidebantur, satis hilariter ministrabat. Unde uenantio episcopo Perusino scribit, dicens: »Fratrem et cepiscopum nostrum Ecclesium frigore omnino laborare cognouimus, pro eo quod hyemalem uestem non habeat. Et quia aliquid sibi a nobis petiit debere transmitti, fraternitati tue ad hoc per latorem presentium transmisimus amphimallum, tunicam et pectorale, ut ad te ei debeant sine mora transmitti. Et ideo ad predictum fratrem nostrum sub omni illud celeritate stude  transmittere; atque nobis hoc ipsum, quia transmiseris, 98 tuis renuntiare epistolis non omittas, sed ita fac, ut ad transmittendum, quia uehemens frigus est, moram aliquam minime facias.« 

Item eidem Ecclesio Clusino episcopo: »Scripta fraternitatis uestre suscipientes, contristati sumus quod uos per ea et grauiter infirmatos et adhuc debiles esse cognouimus. Et licet sanctitatem uestram uidendi desiderium haberemus, bene tamen fecistis isto uos illic tempore continere: ne uenientes huc, de egritudinis uestre molestia recidiuam nobis tristitiam faceretis.« Et post pauca: »Unum autem caballum  uobis, qualem inuenire potuimus, de benedictione sancti Petri transmisimus, ut habeatis cum quo post infirmitatem uectari possitis.« 

28. Tali patrono tunc illius temporis pontifices ampliati, tam nouas ecclesias a fundamentis construentes ornare, quam ueteres quoque splendidissime renouare ceperunt. Nam Gregorius nichil in suis episcopis magis, quam sanctitatem, sapientiam et liberalitatem curiosissime queritabat. Quod ut significantius elucescat, quasdam epistolarum eius adhibebo, quarum testimonio lector meus quorumdam episcoporum uitia reprehensa cognoscat. Ait enim in epistola Secundo, seruo Dei, inter cetera, sic:

29. »Fratrem nostrum Marinianum, episcopum,  uerbis quibus uales excita, quia eum obdormisse suspicor. Nam uenerunt quidam ad me in quibus erant quidam senes mendicantes, qui a me discussi sunt a quibus et quid acceperint, et per singula retulerunt quanta eis et a quibus in itinere data sint. Quos, dum sollicite de predicto fratre requirerem quid eis dedisset, responderunt se eum rogasse, sed ab eo se omnino nichil accepisse, ita ut neque panem in uia acceperint, quod dare omnibus illi ecclesie semper familiare fuit. Dixerunt enim: Respondit nobis dicens: Non habeo quod uobis dare possim. Et miror si is qui uestes habet, argentum habet, cellaria habet, quod pauperibus debeat dare non habet. Dic ergo illi ut cum loco mutet mentem. Non sibi credat solam lectionem et orationem sufficere, ut remotus  studeat sedere et de manu nichil fructificare; sed largam manum habeat, necessitatem patientibus concurrat, alienam inopiam suam credat: quia si hec non habet, uacuum episcopi nomen tenet.« 

30. Item Sereno, episcopo Massiliensi, post aliqua: »Perlatum ad nos fuerat, quod inconsiderato zelo succensus, sanctorum imagines, sub hac quasi excusatione, ne adorari debuissent, confregeris. Et quidem, quia eas adorari uetuisses, omnino laudauimus: fregisse uero reprehendimus. Dic, frater, a quo factum sacerdote aliquando, uel auditum est, quod fecisti? Si non aliud, uel illud te non debuit reuocare, [a 1Kb] ut, despectis aliis fratribus, solum te et sanctum esse crederes et sapientem. Aliud est enim picturam adorare, aliud per picture historiam, quid  sit adorandum addiscere. Nam quod legentibus scriptura, hoc idiotis prestat pictura cernentibus: quia in ipsa ignorantes uident quod sequi debeant, in ipsa legunt, qui litteras nesciunt. Unde et precipue gentibus pro lectione pictura est. Quod magnopere a te, qui inter gentes habitas, attendi decuerat: ne dum recto zelo incaute succenderis, 99 ferocioribus animis scandalum generales. Frangi ergo non debuit quod non ad adorandum in Ecclesiis, sed ad instruendas solummodo mentes fuit nescientium collocatum. Et quia in locis uenerabilibus sanctorum depingi historias non sine ratione uetustas admisit, si zelum discretione condiisses, sine dubio, et ea que  intendebas, salubriter obtinere, et collectum gregem non dispergere, sed dispersum potius poteras congregare: ut pastoris in te meritum nomen excelleret, non culpa dispersoris incumberet. Hec autem dum in hoc animi tui incauto nimis motu exequeris, ita tuos scandalizasse filios perhiberis, ut maxima eorum pars a tua se communione suspenderet. Quando ergo ad ouile Dominicum errantes oues adduces, qui quas habes, retinere non preuales? Proinde hortamur ut uel nunc studeas esse sollicitus, atque ab hac te presumptione compescas: et eorum animos, quos a tua disiunctos unitate cognoscis, paterna ad te dulcedine omni annisu omnique studio reuocare festines.« 

31. Ianuario quoque Caralitano episcopo, post  aliqua scribit, dicens: »Inter querelas multiplices, Isidorus uir clarissimus, a fraternitate tua frustra se excommunicatum anathematizatumque conquestus est. Quod quam ob rem factum fuerit, dum a clerico tuo, qui presens erat, uoluissemus addiscere, pro nulla alia causa, nisi pro eo quod te iniuriauerat, factum innotuit. Que res nos uehementer afflixit, quia si ita est, nil te ostendis de celestibus cogitare, sed terrenam te conuersationem habere significas: dum pro uindicta proprie iniurie, quod sacris regulis prohibetur, maledictionem anathematis inuexisti. Unde de cetero omnino esto circumspectus atque sollicitus, et talia cuiquam pro defensione iniurie tue inferre denuo non presumas. Nam si tale aliquid feceris, in te scias postea uindicandum.« 

32. Item eidem: »Predicator omnipotentis Dei Paulus apostolus precipit, dicens: Seniorem ne increpaueris . Sed hec eius regula in eo seruanda est, cum culpa senioris exemplo suo non trahit ad interitum corda iuniorum. Ubi enim senior iuuenibus exemplum ad interitum prebet, ibi districta increpatione feriendus est. Nam scriptum est: Laqueus iuuenum omnes uos . Et rursum propheta dicit: Peccator centum annorum maledictus est . Tanta autem nequitia ad aures meas de tua senectute peruenit, ut eam nisi adhuc humanitus pensaremus, fixa iam maledictione feriremus. Dictum quippe mihi est quod Dominico die priusquam missarum solemnia celebrares, ad exarandam  messem latoris presentium perrexisti; et post exarationem eius missarum solemnia celebrasti. Post missarum solemnia etiam, et terminos possessionis illius eradicare minime timuisti. Quod factum que pena debuit insequi, omnes qui audiunt, sciunt. Dubii autem de tanta hac peruersitate fueramus; sed filius noster Cyriacus abbas, a nobis requisitus dum esset Caralis, ita se cognouisse perhibuit. Et quia adhuc canis tuis parcimus, hortamur, aliquando resipisce senex, atque a tanta leuitate morum et operum peruersitate compesce: quia quanto morti uicinior efficeris, tanto fieri sollicitior atque timidior debes. Et quidem pene sententia in te fuerat iaculanda;  sed quia simplicitatem tuam cum senectute nouimus, interim tacemus.« 

33. Omnes omnino pontifices a lectione librorum 100 gentilium Gregorius inhibebat. Quapropter Desiderio Galliarum episcopo, pallium postulanti, scribit, inquiens: »Cum multa nobis bona de uestris fuissent studiis nuntiata, ita cordi nostro est nata letitia, ut negare ea, que sibi fraternitas uestra concedenda poposcit, minime pateremur. Sed post hec peruenit ad nos, quod sine uerecundia memorare non possumus, fraternitatem tuam grammaticam quibusdam exponere. Quam rem moleste suscepimus, ac sumus uehementius aspernati, ut ea que prius dicta fuerunt in gemitum et tristitiam uerteremus, quia in uno se ore cum Iouis laudibus Christi laudes non capiunt.  Et quam graue nefandumque sit episcopos canere, quod nec laico religioso conueniat, ipse considera. Nam quamuis dilectissimus filius noster Candidus, presbyter, postmodum ueniens, hac de re subtiliter inquisitus, negauerit, atque uos conatus fuerit excusare, de nostro tamen adhuc animo non recessit; quia quantum execrabile est hoc de sacerdote narrari, tanto utrum ne ita sit, districta et ueraci oportet satisfactione cognosci. Unde si post hoc euidenter hec que ad nos perlata sunt falsa esse claruerint, neque uos nugis et secularibus litteris studere constiterit; et Deo nostro gratias agemus, qui cor uestrum maculari blasphemis nefandorum laudibus non permisit, et de concedendis que poscitis, securi iam et sine aliqua dubitatione tractabimus.« 

34. Nihilominus Natali, Salonitano episcopo, scribit, dicens: »Multis ab urbe tua uenientibus, frater carissime, didici, pastorali cura derelicta, solis te conuiuiis occupatum. Que audita non crederem, nisi hec actionum tuarum experimentis approbarem. Nam quia nequaquam lectioni studeas, nequaquam exhortationi inuigiles, sed ipsum quoque usum ecclesiastici ordinis ignores, hoc est in testimonio, quod eis sub quibus es positus seruare reuerentiam nescis.« 

35. Sed cum Natalis per inanem philosophiam scriptis propriis se niteretur inculpabilem demonstrare, mitissimus doctor Gregorius ita rescripsit: »In conuiuiorum defensionem uestra fraternitas  Abrahe conuiuium memorat, in quo, testo sacro eloquio, tres angelos suscepisse perhibetur. Sed hoc exemplo de conuiuio, neque nos beatitudinem uestram reprehendimus, si hanc suscipere angelos in hospitalitatem cognoscimus. Rursum narrat tua fraternitas Isaac satiatum, filio benedictionem dedisse. Que utraque ueteris Testamenti, quia ita sunt gesta per historiam, ut tamen signarent aliquid per allegoriam, utinam ualeamus sic res gestas legendo percurrere, ut possimus etiam gerendas preuidendo sentire. Ille quippe in tribus angelis unum salutans, Trinitatis subsistentias unius substantie esse declarauit. Iste uero satiatus benedicit filium: quia qui diuinis epulis repletur, illius sensus in prophetie uirtutem extenditur.  Diuine autem epule sacri eloquii uerba sunt. Si igitur assidue legitis, si exemplum ab exterioribus trahentes, interna penetratis, quasi de agri uenatione satiati, mentis uentrem repletis, ut anteposito filio, suscepto uidelicet populo, possitis uentura nuntiare. Sed iam in hoc seculo caligat, qui de Deo aliquid prophetat: quia profecto dignum est ut hic iam per concupiscentiam minus uideat, cuius sensus per intelligentiam intus coruscat. Hec ergo ad uosmetipsos 101 trahite; et si uos tales agnoscitis, nichil est quod de nostra estimatione dubitetis. Gaudere quoque Beatitudinem uestram inuenio, si uoracis nomen cum rerum auctore sustineat. Quod ego breuiter expono, quia si de uobis falsum dicitur, nomen hoc ueraciter cum rerum auctore sustinetis. Si uero de uobis uerum  est, hoc de illo falsum fuisse quis dubitet? Absoluere uos non ualet par nomen, quorum dispar est causa. Nam cum eo crucem etiam periturus latro suscepit; sed quem reatus proprius tenuit, par crucifixio non absoluit.« 

Ego tamen, quanti ualeo precibus deposco, ut sancti simam fraternitatem uestram auctori nostro Deo non solum nomen, sed etiam causa coniungat. Conuiuia autem que ex intentione impendende caritatis fiunt, recte uestra sanctitas in suis epistolis laudat; sed tamen sciendum est quia tunc ueraciter ex caritate prodeunt, cum in eis nulla absentium uita mordetur, nullus ex irrisione reprehenditur; et non in eis inanes secularium negotiorum fabule, sed uerba sacre lectionis audiuntur, cum non plus quam necesse  est seruitur corpori, sed sola eius infirmitas reficitur, ut ad usum exercende uirtutis habeatur. Hec itaque si uos in uestris conuiuiis agitis, abstinentium fateor magistri estis. Quod ergo Pauli apostoli ad me testimonium posuistis, in quo ait: Qui non manducat, manducantem non iudicet , omnino existimo incongruum fuisse: quia neque ego non comedo, neque ob hoc a Paulo apostolo dictum est, ut membra Christi, que in eius corpore, id est in Ecclesia, inuicem sibi caritatis compage connexa sunt, nullam de se ullo modo curam gerant. Sed si neque ego ad te, neque tu aliquid pertineres ad me, iure tacere compellerer, ut eum non reprehenderem qui emendari non posset. Hec ergo sententia propter eos solummodo dicta est qui illos iudicare student  quorum cura sibi commissa non est. At postquam nos, auctore Deo, unum sumus, [a 1Kb] si ea que nobis corrigenda sunt tacemus, ualde delinquimus.

36. Neminem sane pontificum a parochia sua saltem parumper absque ineuitabili prorsus necessitate discedere Gregorius permittebat: quos nimirum in causis mundialibus occupari uehementissime prohibebat. Unde Romano, defensori, scribit, dicens: »Perlatum est ad nos, reuerendissimum fratrem nostrum Basilium episcopum, uelut unum de laïcis in causis secularibus occupari, et pretoriis inutiliter deseruire. Que res, quoniam et ipsum uilem reddit, et reuerentiam sacerdotalem annichilat, statim ut experientia tua hoc preceptum,  susceperit, eum ita ad reuertendum districta executione compellat, quatenus ei illic, te insistente, quinque diebus sub qualibet excusatione immorari non liceat: ne si quolibet modo eum ibidem amplius moram habere permiseris, cum ipso apud nos grauiter incipias esse culpabilis.« 

37. Item Anthemio subdiacono: »Peruenit ad nos Pimenium, Amalfitane ciuitatis episcopum, in ecclesia sua residere non esse contentum, sed foras per loca diuersa uagari. Quod uidentes alii, nec ipsi in castro se retinent, sed eius exemplum sequentes, foris magis eligunt habitare. Et quia sic agentes, ipsi potius ad suam hostes depredationem inuitant, idcirco hac tibi auctoritate precipimus ut 102 supradicto episcopo interminari non desinas, quatenus hoc de cetero facere non presumat, sed in Ecclesia sua, sacerdotali  more, resideat. Quem si forte non emendari post tuam interminationem cognoueris, in monasterio eum deputare et nobis curabis modis omnibus indicare, ut quid facere debeas nostra iterum preceptione cognoscas.« 

38. Non mirum si Gregorius ex ministerio sibi credito curabat uitia quorumlibet prepositorum uerbis salubribus increpare, qui lapsum proprie amite non dubitauerit ad instructionem populi posterorum memorie commendare. Siquidem Euangelica sententia qua dicitur: Multi sunt uocati, pauci uero electi , uolens multorum uocationem a paucorum electione formis exemplorum discernere, perhibet, dicens: »Pater meus tres sorores habuit,  que cuncte sacre uirgines fuerunt: quarum una Tharsilla, alia Gordiana, alia Aemiliana dicebatur. Uno omnes amore conuerse, uno eodemque tempore sacrate, sub districtione regulari degentes in domo propria, socialem uitam ducebant. Cumque essent diutius in eadem conuersatione, ceperunt quotidianis incrementis in amorem Conditoris sui Tharsilla et Aemiliana succrescere, et, cum solo hic essent corpore, quotidie animo ad eterna transire. At contra Gordiane animus cepit ab amore caloris intimi per quotidiana decrementa tepescere, et paulisper ad huius seculi amorem redire. Crebro autem Tharsilla dicere Aemiliane sorori sue cum magno gemitu solebat: uideo Gordianam sororem nostram de nostra sorte non esse. Perpendo enim quia foras defluit, et  cor ad quod proposuit non custodit. Quam curabant blanda quotidie redargutione corripere, atque a leuitate morum ad grauitatem sui habitus reformare. Que quidem resumebat uultum subito grauitatis inter uerba correptionis; sed cum eiusdem correptionis hora transisset, transibat protinus et superducta grauitas honestatis, moxque ad leuia uerba redibat. Puellarum gaudebat societate laïcarum, eique persona ualde onerosa erat, quecumque huic mundo dedita non erat. Quadam uero nocte huic. Tharsille amite mee, que inter sorores suas uirtute orationis continue, afflictionis studiose, abstinentie singularis, grauitate uite uenerabilis, in honore et culmine  sanctitatis excreuerat, sicut ipsa narrauit, per uisionem atauus meus Felix, huius Romane Ecclesie antistes, apparuit, eique mansionem perpetue claritatis ostendit, dicens: ueni, quia in hac te lucis mansione suscipio. Que subsequenti mox febre correpta, ad diem peruenit extremum. Et sicut nobilibus feminis uirisque morientibus, multi conueniunt qui eorum proximos consolentur, eadem hora eius exitum prestolantes uiri ac femine lectulum circumsteterunt, inter quas mater quoque mea adfuit. Cum subito sursum illa respiciens, Iesum uenientem uidit, et cum magna animaduersione cepit circumstantibus clamare, dicens: Recedite, recedite, iehsu uenit. Cumque in eum intenderet quem uidebat, sancta illa anima carne soluta est; tantaque subito fragrantia miri odoris  aspersa est, ut ipsa quoque suauitas cunctis ostenderet illic auctorem suauitatis uenisse. Cumque corpus eius ex more mortuorum 103 ad lauandum esset nudatum, longe orationis usu in cubitis eius et genibus, camelorum more, inuenta est obdurata cutis excreuisse; et quid uiuens eius spiritus semper egerit, mortua caro testabatur. Hec autem gesta sunt ante Dominici natalis diem. Quo transacto, mox Aemiliane sorori sue per uisitationem nocturne uisionis apparuit, dicens: ueni, ut quia Natalem Dominicum sine te feci, [a 1Kb] sanctum Theophanie iam tecum faciam. Cui illa protinus de Gordiane sororis sue salute sollicita, respondit: Et si sola uenio, sororem nostram Gordianam, cui dimitto? Cui tristi uultu iterum dixit: ueni, Gordiana etenim soror nostra inter laicas deputata  est. Quam uisionem mox molestia corporis est secuta; atque ita ut dictum fuerat, ante Dominice apparitionis diem, eadem molestia ingrauescente, defuncta est.

»Gordiana autem mox ut solam remansisse se reperit, eius prauitas excreuit; et quod prius latuit in desiderio cogitationis, post effectu praue actionis exercuit. Nam oblita Dominici timoris, oblita pudoris et reuerentie, oblita consecrationis, conductorem postmodum agrorum suorum maritum duxit. Ecce omnes tres uno prius ardore conuerse sunt, sed non omnes in uno eodemque studio permanserunt, quia iuxta Dominicam uocem: Multi sunt uocati, pauci uero electi .« 

39. Subditorum quoque negligentias Gregorius, et  subtiliter inquirebat et districtissimis redargutionibus emendabat. Unde uitaliano, episcopo Sipontino, scribens: »Si custos, inquit, religiosi habitus fuisses, aut esse nosses episcopus, filiam gloriose memorie Tulliani, magistri militie, te illic posito, nec proiectis religiosis uestibus ad secularem reuerti habitum, nec ad nos licuisset peruersam epistolam destinare. Sed quia nimia desidia nimioque torpore deprimeris, in tuo dedecore res ad presens illicita impune commissa est. Nam si, ut prefati sumus, sollicitus extitisses, prius ad nos ultio mulieris prauissime, quam culpa, debuit peruenire. Quia ergo tantum hebes, tantumque es negligens, ut nisi canonicam in te fueris  cercitionem expertus, in aliis discipline districtionem nescias custodire, qualiter debeas esse sollicitus, congruo tibi, si Domino placuerit, tempore demonstrabimus.« 

40. Item Sergio defensori: »Si homo esses, aut discretionem [Al. districtionem] aliquam habuisses, ita regularis discipline debuisti custos existere, ut ea que illic illicite committuntur, ante uindicta corrigeret, quam ad nos eorum nuntius perueniret. Sed dum nimia te facit stultitia negligentem, non solum de illis offendimur, sed etiam ad ulciscendam desidiam tuam nichilominus prouocamur.« 

41. Item Anthemio, subdiacono Campanie: »Peruenit ad nos fratrem et cepiscopum nostrum Paschasium  ita desidem negligentemque in cunctis existere, ut in nullo quia est episcopus agnoscatur, adeo ut neque ecclesia ipsius, neque monasteria, siue filii ecclesie, uel oppressi, uel pauperes, eius erga se dilectionis studium sentiant, nec aliquam supplicantibus sibi iis, in quibus iustum est, opem defensionis accommodet; et quod adhuc dici grauius est, consilia sapientium et recta suadentium nulla patiatur ratione suscipere, ut quod ipse per se nequit attendere, ab alio saltem possit addiscere, sed, rebus que ad 104 Pastoris curam pertinent pretermissis, ad fabricandam nauim toto se studio inutiliter occupet. Unde, sicut fertur, contigit quadringentos aut eo amplius illum iam solidos perdidisse. Hoc quoque eius culpis adiungitur, quod ita quotidie despectus  cum uno aut duobus clericis dicitur ad mare descendere, ut et apud suos in fabula sit, et extraneis sic uilis et despicabilis uideatur, ut nichil in se habere episcopalis ingenii uel reuerentie iudicetur. Quod si ita est, non sine culpa tua esse cognoscas, qui eum obiurgare atque coërcere ut dignum est distulisti. Quia ergo hoc totum non solum illum reprobat, sed etiam ad sacerdotalis officii pertinere probatur opprobrium, uolumus ut eum coram aliis sacerdotibus, uel quibusdam de filiis suis nobilibus, contestari debeas ac hortari, ut uitio torporis excusso, deses esse non debeat, sed in ecclesie sue ac monasteriorum cura sit uigilans; paternam filiis suis caritatem exhibeat; in defensione pauperum sit alacer cum discretione; in quibus iustitia suaserit, sit erectus; consilia  sapientium libenter suscipiat: quatenus, et ciuitas illa eius queat sollicitudine consolari, et ipse desidie sue culpas ualeat operire. Si uero, quod non credimus, post hanc adhortationem nostram, solito adhuc more negligens esse tentauerit, ad nos est modis omnibus transmittendus: ut hic positus discere possit, quid uel qualiter secundum Dei timorem agere conueniat sacerdotem.« 

42. Item eidem: »Quoties illa de fratribus cepiscopisque nostris audimus que et illos reprehensibiles ostendere, et nobis tristitiam ualeant generare, de eorum nos emendatione non mediocriter cogit necessitas cogitare. Quia ergo nuntiatum nobis est  Campanie episcopos ita negligentes existere, ut immores honoris sui, neque erga ecclesias, neque erga filios suos paterne uigilantie curam exhibeant, uel monasteriorum sollicitudinem gerant, seu in oppressorum pauperum se tuitionem impendant: ideo hac tibi auctoritate precipimus ut eis ad te conuocatis, ex nostro illos mandato, districte commoneas quatenus desides ulterius esse non debeant, sed sacerdotalem se habere zelum, et sollicitudinem opere doceant; atque ita in his que eos iuste secundum Deum agere conuenit, uigilantes existant, ut nullum nos de eis denuo murmur exasperet. Si quem uero eorum post hec negligentem cognoueris, ad nos eum sine aliqua excusatione transmitte, ut, quam sit graue nolle ab his que reprehensibilia et ualde uituperanda sunt  corrigi, regulari in se ualeat districtione sentire.« 

Item uictori, episcopo Panormitano, post aliqua: »Cuius, inquit, iam culpe sis intelligis, ut ego tam longe positus, que in ciuitate tua aguntur, agnoscam, et tot curis occupatus, que fieri debeant, disponam.« 

43. Notandum sane, quia sicut manifesta crimina discretissimus presul Gregorius, aut uix, aut nunquam sine uindicta laxabat: ita nimirum in rebus dubiis nunquam aliquando certam sententiam proferebat. Quapropter Andree Tarentino, episcopo, scribit dicens: »Tribunal iudicis eterni securus aspiciet, quisquis, reatus sui conscius, digna eum modo penitentia placare contendit. Habuisse siquidem te concubinam  manifesta ueritate 105 comperimus, de qua etiam contraria est quibusdam nata suspicio. Sed quia in rebus ambiguis absolutum non debet esse iudicium, hoc tue conscientie elegimus committendum. Qua de re, si in sacro ordine constitutus, eius te permixtione esse recolis maculatum, sacerdotii honore deposito, ad ministrandum nullo modo presumas accedere: sciturus in anime tue periculo ministrare, et Deo nostro te sine dubio reddere rationem, si huius sceleris conscius, in eo quo es ordine, celans ueritatem permanere uolueris.« 

44. Ob hoc sollicitissimus Ecclesie Dei custos Gregorius, uniuscuiusque consiliarios arguens, quantum in se erat, omnes omnino saluare certabat. Unde uenantio,  exmonacho patricio, post aliqua scribens, ait: »Scio quia cum epistola mea suscipitur, protinus amici conueniunt, litterati clientes uocantur, et de causa uite consilium a fautoribus mortis queritur: qui dum non te, sed res tuas diligunt, nulla tibi, nisi que ad tempus placeant, loquuntur. Tales enim fuerunt, sicut ipse reminisceris, dudum consiliarii, qui te ad tanti facinus perduxerunt delicti. Et, ut tibi aliquid secularis auctoris loquar , cum amicis omnia tractanda sunt, sed prius de ipsis. Si uero in causa tua hominem consiliarium queris, consiliarium rogo me suscipe. Nullus tibi fidelior esse ad consilium potest, quam qui non tua, sed te diligit.« 

 Item Ioanni, Constantinopolitano episcopo, post nonnulla: »Ego beatissimo uiro domno Ioanni scripseram; sed credo quia mihi familiaris ille uester iuuenculus rescripsit, qui adhuc de Deo nichil didicit, qui uiscera caritatis nescit, qui in scelestis rebus ab omnibus accusatur, qui insidiari quotidie diuersorum mortibus per occulta testamenta, nec Dominum metuit, nec homines erubescit. Mihi crede, frater carissime, si zelum ueritatis perfecte habes, ipsum prius corrige, ut ex his qui uobis uicini sunt, etiam hi qui uicini non sunt, exemplo melius emendentur. Illius linguam noli recipere. Ille ad consilium uestre sanctitatis debet dirigi, non autem uestra sanctitas ad uerba illius inflecti. Si enim illum audit, scio quia pacem cum suis fratribus habere non poterit.« 

Item Ianuario, Caralitano episcopo: »Eos, inquit, quorum consiliis messem alterius exarasti, et eradicare terminos minime timuisti, in duobus mensibus excommunicatos esse decernimus; ita ut si quid eis intra duorum mensium spatium humanitus euenerit, benedictione uiatici non priuentur. Deinceps autem ab eorum consiliis cautus existe, teque sollicite custodi: ne, si eis in malo discipulus fueris, quibus magister in bono esse debuisti, nec simplicitati tue ulterius, nec senectuti parcamus.« 

Item Callinico, exarcho Italie, post nonnulla: »Illud uero cognoscite, quia me non modice contristauit quod maior domus, qui petitionem episcopi uolentis  a schismate reuerti suscepit, eam se perdidisse professus est, et postmodum ab aduesariis Ecclesie tenebatur. Quod ego non negligentia, sed uenalitate eius, factum arbitror. Unde miror quia in eo culpam hanc minime uestra excellentia uindicauit; sed tamen quia hoc miratus sum memetipsum citius reprehendi. Nam ubi domnus Iustinus consilium prebet, qui pacem cum catholica Ecclesia non habet, ibi non 106 possunt heretici addici. Preterea sancti Petri, apostolorum principis, natalitium diem in Romana ciuitate uos facere uelle perhibetis; et oramus omnipotentem Dominum, ut sua uos misericordia protegat, et uota uestra uos implere concedat. Sed predictus uir eloquentissimus peto ut simul ueniat; qui si non uenerit, a uestris obsequiis recedat: uel certe  si uestra excellentia fortasse, emergentibus causis, uenire nequiuerit, ipse tamen sancte Ecclesie unitati communicet. Bonum enim uirum audio, si pessimi non esset erroris.« 

45. Item Sereno, Massilitano episcopo, post multa: »Peruenit ad me, quod dilectio tua libenter malos homines in societate sua uel consilio recipiat, adeo ut presbyterum quemdam, qui, postquam lapsus est, et in sue adhuc dicitur iniquitatis pollutione uersari, familiarem habeat. Quod quidem nos ex toto non credimus, quia qui talem recipit, scelera non corrigit, sed magis aliis talia perpetrandi uidetur dare licentiam. Sed, ne forte aliqua tibi surreptione uel dissimulatione, ut a te reciperetur atque adhuc  haberetur gratus suaserit, non solum hunc a te longius expellere, uerum etiam excessus ipsius sacerdotali te zelo modis omnibus conuenit resecare; alios uero, qui praui esse memorantur, paterna adhortatione a sua prauitate compesce, et ad uiam stude rectitudinis reuocare. Quod si, quod absit, salubri monitu eos uideris in nullo proficere, et hos quoque curabis a te procul abiicere, ne prauitates eorum ex eo quod recipiuntur displicere minime uideantur, et non solum ipsi inemendati remaneant, sed etiam eorum receptione alii corrumpantur. Et considera quam et hominibus execrabile et periculosum ante Dei sit oculos, si per eum a quo plectenda sunt crimina, nutriri uitia uideantur. Hec igitur, dilectissime frater, diligenter attende, et ita agere stude, ut prauos  salubriter corrigas, et scandalum de malorum societate, filiorum tuorum animis non inducas.« 

46. Pro unius culpa uindicari alium rectissimus iudex Gregorius minime permittebat. Ideoque Gudiscalco, duci Campanie, scribens, ait: »Illa prepositorum sollicitudo utilis, illa est cautela laudabilis, in qua totum ratio agit, et furor sibi nichil uindicat. Restringenda ergo sub ratione potestas est, nec quidquam agendum prius quam concitata ad tranquillitatem mens redeat. Nam commotionis tempore, iustum omne putat ira quod fecerit. Peruenit itaque ad nos magnitudinem tuam usque ad hoc esse impetu furoris impulsam, ut non solum frangi ianuas monasterii sancti Archangeli, uerum etiam diripi exinde quod ibi inuentum est feceris. Insuper autem sic  contra abbatem eiusdem monasterii diceris exarsisse, ut nisi occultans se iracundie tue tempore latuisset, non leue discrimen incurrisset; denique, ut metu tuo perterritus, de domo in qua se olim receperat, exire hucusque non audeat. Quod ne frustra fecisse forsitan uidereris, fugam monachi ipsius qui ad hostes abiit, ad eius quantum ad nos perlatum est crimen impingis, asserens quod illius uoluntate fugerit. Quod si ita est, contristamur, et ualde sapientiam uestram miramur. Nam si licitum putatis, ut aliorum culpa aliis sit nociua, multi huic possunt crimini subiacere. Diuersorum enim nobilium serui, multarum ecclesiarum 107 clerici, diuersorum monasteriorum monachi, multorum iudicum homines  sepe se hostibus tradiderunt. Ergo si hoc creditur, seruorum utique domini, clericorum episcopi, monachorum abbates, diuersorum fugacium iudices, omnes sub culpa sunt et crimine constituti. Nunquid et diebus magnitudinis tue multi de ciuitate in qua consistis ad Langobardorum milites fuga non lapsi sunt? Et quis tante indiscretionis tanteque possit stultitie reperiri, ut eorum iniquitatem tibi estimet applicandam?« 

47. Libertatem uniuscuiusque hominis Gregorius contra iudicum insolentias liberis nichilominus uocibus defendebat. Unde Leontio, exconsuli, post aliqua, scribens, ait: »Si Libertinus in ista causa cautionis culpabilis inuenitur, de aliis causis quid pro se alleget, nescio: unum tamen hoc bene atque constanter  noui, quia, et si quam rebus publicis fraudem fecit, substantia eius cedi debuit, non libertas. Nam in hoc quod liberi homines ceduntur uel includuntur, ut taceam quod omnipotens Deus offenditur, ut taceam quod uestra opinio uehementer grauatur, piissimi tamen imperatoris nostri omnino tempora fuscantur. Hoc enim inter reges gentium et imperatores Romanorum distat, quod reges gentium Domini seruorum sunt, imperator uero Romanorum dominus liberorum. Unde et uos quidquid agitis, prius quidem seruata iustitia, deinde custodita per omnia libertate, agere debetis. Scriptum est enim: Quod tibi non uis fieri, uide ne alteri facias . Et per semetipsam ueritas dicit: Que uultis ut faciant uobis homines, et uos eadem facite illis . In libertate ergo eorum qui uobis in discussionem commissi sunt, uestram specialiter attendere debetis: et si ipsi a maioribus uestris iniuriari libertatem uestram non uultis, subiectorum uestrorum libertatem honorando custodite. Scimus enim qui dixit: Celum et terra transibunt, uerba autem mea non transibunt . Cuius quia uerba non transeunt, sed per omnia implentur, metuamus quod iterum dicit: In qua mensura mensi fueritis, in ea remetietur uobis . Quid autem gloria uestra existimat, quia si superbe, si crudeliter agimus, despecto Deo, nobis hominem placamus? Nullo modo. Nam ipse qui despicitur, eum contra nos, quem despecto Deo placare uolumus, irritat. Curemus ergo per omnia placare Deum, qui potens est et iratos homines ad mansuetudinem reducere. Nam, sicut  dixi, etiam mansueti homines, indignante Deo, ad iracundiam prouocantur. Si autem dicitur, quia sine uerberibus atque terroribus fraudes publice inueniri non possunt, hoc admittere poteram, si in ratiociniorum causa domnus Leontius non uenisset. Nam uerum est quia illi solent manibus excedere, qui in sensu et lingua deficiunt.« 

48. Cunctorum iudicum cupiditates, uel scelera Gregorius quasi camo frenoque pontificii sui, ualidissimis auctoritatibus restringebat, et si quos dulciter a prauitate corrigere non ualebat, scriptorum suorum redargutionibus publicabat. Unde Romano, exarcho Italie, residenti Rauenne, scribit, inquiens: »Apud excellentiam uestram, prauorum audacia correptionis debet aculeos magis quam defensionis inuenire  solatium. Nam satis graue est ut contingat illic habere prauam actionem refugium, unde discipline decet prodire 108 censuram. Peruenit itaque ad nos Speciosum quemdam, presbyterum, qui, causa poscente, in monasterio a Ioanne, fratre et cepiscopo nostro, fuerat deputatus, contra sui pastoris exinde uoluntatem exiisse, et ecclesiastice constitutionis uigore despecto, antedicto episcopo uestra fretum tuitione resistere. Quod, quia excellentie uestre sine dubio pulsat inuidiam, necesse est ut ab eius uos, habita discretione, debeatis tuitione suspendere: ne si nominis uestri occasione pastori suo inobediens uel contumax fuerit ad tempus uestros contra uos iudices defensare, atque excellentiam uestram hac  ex re cogatur offendere, et nos pariter de uestra discordia contristari.

»Comperimus preterea, quod dici nefas est, quasdam mulieres, que nunc usque in religioso atque monachico habitu permanserunt, religiosam uestem et suam uelaturam deponere, et coniugibus, quod sine graui dolore referre non possumus, sociari. Sed hoc quidem, ut dicere uel attentare presumant, fauoris uestri patrocinio fulciri dicuntur. Quod nos credere peruersitatis ipsius acerbitas non permittit. Petimus ergo ut in tanto uos peccato miscere nullatenus debeatis. Nam huiusmodi iniquitatem impunitam propter Deum nullo modo patimur remanere. Unde iterum quesumus ut excellentia uestra in talium se causarum defensione non misceat: ne et  Deus suam defendat iniuriam, et inter nos aliorum pariat culpa discordiam.« 

Item uenantio, exmonacho, patricio: »Multi hominum stulti putauerunt quod si ad ordinem episcopatus eueherer, te alloqui ac per epistolas frequentare recusarem. Sed non ita est, quia ipsa iam loci mei necessitate compellor ut tacere non debeam.« Et post pauca. »Hac igitur consideratione compulsus, uelis an nolis, locuturus sum, quia omni uirtute, aut te cupio saluari, aut de tua morte me eripi. In quo enim habitu fueris recolis, et superne districtionis animaduersione postposita, ad quid sis delapsus agnoscis. Culpam ergo tuam pensa dum uacat, districtionem futuri Iudicis dum uales exhorresce, ne tunc illam amaram sententiam audias cum eam  iam nullis fletibus euadas.« Et infra: »Teste Euangelio , scis quia diuina seueritas de otioso sermone nos arguit, et de uerbo inutili rationes subtiliter exquirit. Pensa ergo quid factura est de peruerso opere, si quosdam in iudicio suo reprobat de sermone. Ananias Deo pecunias uouerat, quas post diabolica uictus persuasione subtraxit ; sed qua morte mulctatus est, scis. Si ille igitur mortis periculo dignus fuit, qui eos quos dederat nummos Deo abstulit, considera quanto periculo in diuino iudicio dignus eris, qui non nummos, sed temetipsum, omnipotenti Deo, cui te sub monachico habitu deuoueras, subtraxisti. Quapropter, si correctionis mee uerba secuturus audieris, quam sint blanda et dulcia in fine cognosces. Ecce, fateor, merens loquor,  et facti tui tristitia addictus, edere uerba uix ualeo: et tamen animus tuus, actionis sue conscius, uix sufficit ferre quod audit; erubescit, confunditur, aduersatur. Si ergo ferre non ualet uerba pulueris, quid facturus est ad iudicium Conditoris? Fateor tamen quia superne gratie misericordiam esse maximam credo, quod te effugere uitam conspicit, et tamen adhuc ad uitam reseruat: quod superbientem 109 te uidet et tolerat.«  Cumque uenantius, in eadem apostasia permanens, obortis quibusdam simultatibus, oblationes suas a Ioanne, Syracusano episcopo, execratas cognosceret,  contra episcopum hostili more commotus est, eumque non timuit Gregorio accusare. Cui ipse rescribit, dicens: »Multum nos ea quam direxistis iam contristatos inuenit epistola, quod inter uos et Ioannem, fratrem et cepiscopum nostrum, de quorum desiderabamus gaudere concordia, scandalum prodiisse cognouimus. Queuis enim causa fuisset, non usque ad hoc debuit furor erumpere, ut armati homines uestri, sicut audiuimus, [a 1Kb] in episcopium irruerent, et diuersa hostili more mala committerent, atque uos hec res a paterna interim caritate diuideret. Nunquid non poterat, si quelibet contentio fuit, tranquille disponi, ut nec partium utilitas detrimentum, nec sentiret gratia lesionem? cuius autem grauitatis, cuius sanctitatis, cuius mansuetudinis suprascriptus  frater noster sit, non habemus incognitum. Ex qua re colligimus, quia nisi uis eum doloris nimia cegisset, ad hanc rem, de qua uos contristatos asseritis, eius fraternitas nullatenus peruenisset. Nos autem, ut hoc eo scribente comperimus, illico ei scripsimus, admonentes ut et oblationes uestras, sicut ante susciperet, et missas in domo uestra non solum celebrari permitteret, sed si uelitis, etiam ipse perageret,« et cetera  uerum uenantius cum episcopo in concordiam rediens, cum per undecim annos a Gregorio multiplicibus litteris exhortatus redire ad monachicum propositum detrectaret, in grauissimam egritudinem cecidit. Quod a Ioanne Syracusano episcopo Gregorius audiens rescripsit, dicens: »Fraternitatis uestre scripta suscepi,  que mihi de dulcissimi filii mei domni uenantii egritudine loquebantur, et cuncta erga eum qualiter acta sunt enarrabant. Sed uno tempore auditis, et illum [b 1Kb] desperare ac grauiter egrotare, et in rebus orphanorum, filiarum eius scilicet, homines iniquos insistere, uix se in corde meo dolor capere poterat. Sed in hoc fuit solatium, quod lacryme mihi per gemitus erumpebant. uestra igitur sanctitas primam quam decet curam negligere non debet, ut de anima eius cogitare debeat, exhortando, rogando, Dei terribile iudicium proponendo, ineffabilem eius misericordiam promittendo; ut ad habitum suum redire, uel in extremis, debeat: ne ei reatus tante culpe in eterno iudicio obsistat.« 

Si quos tamen iudicum a suis prauitatibus inconuertibiles  Gregorius aduertebat, eos scriptis propriis penes principes denotabat. Unde Constantine Auguste queritur, dicens: »Dum in Sardinia insula multos esse gentilium cognouissem, eosque adhuc praue gentilitatis more idolorum sacrificiis deseruire, et eiusdem insule sacerdotes ad predicandum Redemptorem nostrum torpentes existere: unum illuc ex Italie episcopis misi, qui multos gentilium ad fidem, Domino cooperante, perduxit. Sed quidam rem mihi sacrilegam nuntiauit, quia hi qui in ea idolis immolant iudici premium persoluunt, ut hoc eis facere liceat. Quorum dum quidam baptizati essent,  et iam immolare idolis desiuissent, adhuc 110 ab eodem insule iudice, etiam post baptismum, premium illud exigitur quod dari prius pro idolorum immolatione consueuerat. Quem cum predictus episcopus increparet, tantum se suffragium promisisse respondit, ut nisi de causis etiam talibus impleri non possit. Corsica uero insula tanta nimietate exigentium, et grauamine premitur exactionum, ut ipsi qui in illa sunt, eadem que exiguntur complere uix filios suos uendendo sufficiant. Unde fit ut derelicta pia republica, possessores eiusdem insule ad nefandissimam Langobardorum gentem cogantur effugere. Quid enim grauius, quid crudelius pati possunt a barbaris, quam ut constricti atque compressi suos filios uendere compellantur? In Sicilia autem insula Stephanus  quidam marinarum partium chartularius tanta preiudicia tantasque oppressiones operari dicitur, inuadendo loca singulorum, atque sine dictione causarum per possessiones ac domos titulos ponendo, ut si uelim acta eius singula que ad me peruenerunt dicere, magno uolumine hec explere non possem. Que omnia serenissima domina solerter aspiciat, et oppressorum gemitus compescat.« Et post pauca: »Que enim mentes, qualia uiscera parentum esse possunt, perpendite, quando filios suos distrahunt, ne torqueantur. Qualiter autem miserendum sit filiis aliorum, hoc bene sciunt qui habent proprios. Unde mihi breuiter hec suggessisse sufficiat, ne si ea que in his partibus aguntur, pietas uestra non cognosceret, me apud districtum iudicem silentii mei culpa mulctaret.«  

49. Hinc est quod huius Gregorii tempore tot sacerdotes et laici per diuersas regiones miraculis coruscasse, Dialogo teste, probantur, quot nunquam sub posterioribus pontificibus inueniri postea potuerunt.

Tantis igitur Ecclesie Dei felicitatibus hostis humani generis inuidens, nonnullos pontificum simulque secularium iudicum, ad eius inuidiam conflagrauit. Super quorum afflictione Ioanni Reuennati episcopo, inter cetera queritur, dicens: »Peccatis meis hoc reputo, quia iste, qui nunc interest , et pugnare contra inimicos nostros dissimulat, et nos facere pacem uetat: quamuis iam modo, etiamsi uelit, facere omnino non possumus:  quia Ariulphus exercitum Autarith et Nordulfi habens, eorum sibi dari precaria desiderat, ut uobiscum loqui aliquid de pace dignetur.« 

Item Sebastiano, episcopo Sirmiensi, post aliqua: »Que, sanctissime frater, de amici uestri domni Romani persona in hac terra patimur, loqui minime ualemus: breuiter tamen dico quia eius in nos malitia gladios Langobardorum uicit, ita ut benigniores uideantur hostes, qui nos interimunt, quam reipublice iudices, qui nos malitia sua, rapinis atque fallaciis in cogitatione consumunt. Et uno tempore curam episcoporum, atque clericorum, monasteriorum quoque, et populi gerere, contra hostium insidias  sollicitum uigilare, contra ducum fallacias atque malitias suspectum semper existere: cuius laboris, cuius doloris sit, uestra fraternitas tanto uerius pensat, quanto me, qui hec patior, purius amat.« 

Item Anastasio patriarche post multa: »Que 111 mala barbarorum gladiis, que a peruersitate iudicum patimur, beatitudini uestre narrare refugio, ne eius gemitum augeam, quem minuere consolando debueram.« 

Item Palladio, presbytero de monte Sina, post plurima: »Peto ut pro me orare debeas, quatenus omnipotens Deus, et a malis me spiritibus, et a peruersis hominibus custodire dignetur: quia in hac uite mee peregrinatione mala me simul et multa  circumdant, ita ut cum Psalmista iure dicam: In me transierunt ire tue, et terrores tui conturbauerunt me. Circumdederunt me sicut aqua tota die, circumdederunt me simul .« 

50. Porro Mauritio tunc auarissimo simulque rapacissimo principi, suggestionibus inimicorum suorum funestissimam legem ferenti, ut nulli militum, qui uidelicet in manu signatus fuisset, liceret conuerti, inter cetera sic respondit: »Ad hoc potestas super omnes homines pietati dominorum meorum celitus data est, ut qui bona appetunt, adiuuentur, ut celorum uia largius pateat, ut terrestre regnum celesti regno famuletur. Et ecce aperta uoce dicitur, ut ei, qui semel in terrena militia signatus fuerit, nisi aut  expleta militia, aut pro debilitate corporis repulsus, Domino nostro Iesu Christo militare non liceat. At hec ecce per me, seruum ultimum suum et uestrum, respondebit Christus, dicens: Ego te de notario comitem excubitorum, de comite excubitorum cesarem, de cesare imperatorem, nec solum hoc, sed etiam patrem imperatorum feci. Sacerdotes meos tue manui commisi, et tu a meo seruitio milites tuos subtrahis? Responde, rogo, piissime domine, seruo tuo, quid uenienti et hec dicenti responsurus es in iudicio Domino tuo?« Et post pauca: »Requirat, rogo, Dominus meus, quis prior imperator talem legem dederit, et subtilius estimet, si dari debuerit.« 

Item Theodoro medico, post aliqua: »Peccatis,  inquit, meis facientibus, ex quorum suggestione uel consilio nescio transacto anno, talem in republica sua legem protulit imperator, ut nullus qui actionem publicam egit, nullus qui officio uel manu signatus, uel inter milites habitus est, ei in monasterio conuerti liceat, nisi forte militia eius fuerit expleta. Quam legem primum, sicut hi dicunt, qui leges ueteres nouerunt, Iulianus protulit, de quo scimus omnes, quantum a Deo auersus fuerit.« 

51. Confortabat insaniam iudicum, siue fouebat Ioannes, tunc ex monacho regie urbis antistes, qui eo tempore, quo Gregorius a Pelagio presule destinatus apocrisiarius penes Constantinopolim morabatur,  fugere se summum sacerdotium quasi humiliter finxit; sed eo suscepto, usque adeo in superbiam dolose mentis excreuit, ut causa alia occasionem querens, [a 1Kb] synodum faceret, in qua se uniuersalem appellare conatus est. Quod mox papa Pelagius ut agnouit, directis epistolis ex auctoritate sancti Petri apostoli, eiusdem synodi acta cassauit. Diaconum uero, qui iuxta morem pro responsis ecclesiasticis faciendis imperatoribus adherebat, cum eo missarum solemnia celebrare prohibuit. Cuius sententiam beatus quoque Gregorius sequens, predictum Ioannem sepe commonitum acquiescere differentem, 112 sententia pari mulctauerat, omnibusque pontificibus sub interminatione proprii honoris mandauerat, ne unquam uniuersalis profanum uocabulum aut scriberent,  aut scriptum susciperent, aut ubi fuisset scriptum, subscriberent. Quapropter Ioannes multis fallaciis ad suam hypocrisim consensum auarissimi imperatoris redimens, obtinuit ut imperator Gregorio scriberet, quod sibi pacificus extitisset. Quapropter ipse imperatrici Constantine inter aliqua scribit, dicens: Sabiniano, diacono responsali meo, scribente, cognoui, in causis beati Petri apostolorum principis, contra quosdam superbe humiles, ficte blandos, quanta se iustitia uestra serenitas impendat. Unde adhuc peto ut nullius preualere contra ueritatem hypocrisim permittatis: quia sunt quidam qui, iuxta egregii predicatoris uocem, per dulces sermones et benedictiones seducunt corda innocentium ; qui ueste quidem despecti sunt, sed  corde tument, et quasi in hoc mundo cuncta despiciunt, sed tamen ea que mundi sunt cuncta simul adipisci querunt; qui indignos se omnibus hominibus fatentur, sed priuatis uocabulis contenti esse non possunt, quia illud appetunt, unde omnibus digniores esse uideantur.« . Et post pauca:

52. »Preterea indico, quia piissimi domini scripta suscepi, ut cum fratre et consacerdote meo Ioanne debeam esse pacificus. Et quidem sic religiosum Dominum decuit, ut sacerdoti ista preciperet. Sed cum se noua presumptione atque superbia idem frater meus uniuersalem episcopum appellet, ita ut sancte memorie decessoris mei tempore adscribi se in synodo tali hoc superbo uocabulo faceret: quamuis  cuncta illius synodi, sede apostolica contradicente, soluta sint, triste mihi aliquid serenissimus dominus innuit, quod non eum corripuit qui superbit, sed me potius ab intentione mea declinare uoluit, qui in hac causa Euangeliorum et canonum statuta humilitatis atque rectitudinis defendo ueritatem. Qua in re a predicto fratre et consacerdote meo contra Euangelicam sententiam, contra beatum quoque Petrum apostolum, et contra omnes ecclesias canonumque statuta agitur. Sed est omnipotens Deus, in cuius manu sunt omnia, de quo scriptum est: Non est sapientia, non est prudentia, non est consilium contra  Dominum . Et quidem sepe prefatus sanctissimus frater serenissimo domino multa suadere conatur; sed bene noui quia tante ille orationes eius et lacryme nil ei a quoquam contra rationem, aut animam suam subripi permittunt. Triste tamen ualde est ut patienter feratur, quatenus, despectis omnibus, predictus frater et cepiscopus meus solus conetur appellari episcopus. Sed in hac eius superbia, quid aliud, nisi propinqua iam Antichristi tempora esse designantur? Quia illum uidelicet imitatur, qui spretis in sociali gaudio angelorum legionibus, ad culmen conatus est singularitatis erumpere, dicens: Super astra celi exaltabo solium meum, sedebo in monte Testamenti, in lateribus Aquilonis. Ascendam super altitudinem nubium: similis ero Altissimo . Unde per omnipotentem Dominum rogo, ne pietatis uestre tempora permittatis unius hominis elatione maculari: neque tam 113 peruerso uocabulo ullum quoquo modo prebeatis assensum, atque in hac causa nequaquam me pietas uestra despiciat; quia et si peccata Gregorii tanta sunt ut pati talia debeat, Petri tamen apostoli peccata nulla sunt, ut uestris temporibus pati talia mereatur. Unde iterum atque iterum per omnipotentem Dominum rogo, ut sicut priores principes sancti Petri apostoli gratiam quesiuerunt, uos quoque hanc uobis et querere et conseruare curetis, et propter peccata nostra, qui ei indigne seruimus, eius apud uos honor nullatenus minuatur, qui et modo uobis adiutor esse in omnibus, et postmodum uestra ualeat peccata dimittere. uiginti  autem iam et septem annos ducimus, quod in hac urbe inter Langobardorum gladios uiuimus: quibus quam multa ab Ecclesia quotidianis diebus erogantur, ut inter eos uiuere possimus, suggerenda non sunt. Sed breuiter indico quia, sicut in Rauenne partibus Dominorum Pietas apud primum exercitum Italie saccellarium habet, qui, causis superuenientibus, quotidianas expensas faciat; ita et in hac urbe in causis talibus eorum saccellarius ego sum. Et tamen hec ecclesia, que uno eodemque tempore clericis, monasteriis, pauperibus, populo atque insuper Langobardis tam multa indesinenter expendit, ecce adhuc ex omnium ecclesiarum afflictione premitur, quia de unius hominis superbia multi gemunt, etsi dicere nil presumunt.« 

 53. Auarissimo quoque principi Gregorius uoce libera contradicit, post aliqua scribens: »Ecce claues regni celestis haud dubium est quin Petrus accepit, potestas ei ligandi atque soluendi tribuitur, cura ei totius Ecclesie et principatus committitur, et tamen uniuersalis apostolus non uocatur; et uir sanctissimus consacerdos meus Ioannes uocari uniuersalis episcopus conatur. Exclamare compellor, ac dicere: O tempora, o mores. Ecce cuncta in Europe partibus barbarorum iuri sunt tradita: destructe urbes, euersa castra, depopulate prouincie, nullus terram cultor inhabitat; seuiunt et dominantur quotidie  in necem fidelium cultores idolorum; et tamen Sacerdotes qui in pauimento et cinere flentes iacere debuerunt, uanitatis sibi nomina expetunt, et nouis ac profanis uocabulis gloriantur. Nunquid ego hac in re, piissime Domine, propriam causam defendo? Nunquid specialem iniuriam uindico, et non magis causam omnipotentis Dei, et causam uniuersalis Ecclesie? Quis est iste, qui contra statuta Euangelica, contra canonum decreta, nouum sibi nomen usurpare presumit? Utinam uel sine aliorum imminutione unus sit, qui uocari appetit uniuersalis. Et certe multos Constantinopolitane Ecclesie in hereseos uoraginem cecidisse nouimus sacerdotes, et non solum hereticos, sed etiam heresiarchas tactos. Inde quippe Nestorius, qui mediatorem Dei et hominum,  Christum Iesum, duas esse personas existimans, quia Deum hominem fieri potuisse non credidit, usque ad Iudaicam perfidiam erupit. Inde quippe Macedonius, qui consubstantialem Patri et Filio, Spiritum sanctum, Deum esse denegauit. Si igitur illud nomen in ea ecclesia sibi quisquam arripuit, unde tot heresiarche prodiisse noscuntur: uniuersa ergo Ecclesia, quod absit, a statu suo corruit, quando is qui appellatur uniuersalis, cadit. Sed absit a Christianorum 114 cordibus nomen illud blasphemie, in quo omnium sacerdotum honor adimitur, dum ab uno sibi dementer arrogatur. Certe pro beati Petri apostolorum principis honore, per uenerandam Chalcedonensem synodum Romano pontifici oblatum est; sed nullus eorum unquam hoc singularitatis nomine uti  consensit, ne dum priuatim aliquid daretur uni, honore debito sacerdotes priuarentur uniuersi. Quid est ergo quod nos huius uocabuli gloriam, et oblatam, non querimus, et alter sibi hanc arripere etiam non oblatam presumit? Ille ergo magis est piissimorum dominorum preceptione flectendus, qui preceptis canonicis obedientiam prebere contemnit. Ille cercendus est, qui sancte uniuersali Ecclesie iniuriam facit, qui corde tumet, qui gaudere de nomine singularitatis appetit, qui honori quoque uestri imperii se per priuatum uocabulum superponit. Ecce omnes hac de re scandalum patimur. Ad uiam igitur rectam reuertatur auctor scandali, et omnia sacerdotum iurgia cessabunt. Ego enim cunctorum sacerdotum seruus sum, inquantum ipsi sacerdotaliter  uiuunt. Nam qui contra omnipotentem Deum per inanis glorie tumorem, atque contra statuta Patrum, suam ceruicem erigit, in omnipotente Domino confido, quia meam sibi, nec cum gladiis, flectet. Quid autem nuper in hac urbe ex huius uocabuli auditu gestum sit, Sabiniano diacono ac responsali meo subtilius indicaui.« 

54. Item Ioanni, episcopo Constantinopolitano: »Eo tempore quo fraternitas uestra in sacerdotalem honorem prouecta est, quantam ecclesiarum pacem atque concordiam inuenerit, recolit: sed quo ausu, quoue tumore, nescio, nouum sibi conata est nomen arripere, unde omnium fratrum corda potuissent ad scandalum peruenire. Qua in re uehementer admiror,  quia, ne ad episcopatum uenire potuisses, fugisse te uelle memini: quem tamen adeptum ita exercere desideras, ac si ad eum ambitioso desiderio concurrisses. Qui enim indignum te esse fatebaris, ut episcopus dici debuisses, ad hoc quandoque perductus es, ut, despectis fratribus, episcopus appetas solus appellari.« Et paulo post: »uere enim flens dico, atque ex intimo uiscerum dolore peccatis meis reputo, quod ille meus frater, nunc usque reduci ad humilitatem non ualuit, qui ad hoc in episcopatus gradu constitutus est, ut aliorum animas ad humilitatem reducat: quod ille qui ueritatem docet alios, semetipsum docere, nec, me quoque deprecante, consensit.« Item post aliqua: »Quis, rogo, in hoc tam peruerso uocabulo, nisi ille ad imitandum proponitur,  qui despectis angelorum legionibus secum socialiter constitutis, ad culmen conatus est singularitatis erumpere, ut et nulli subesse, et solus preesse omnibus uideretur? Qui etiam dixit: In celum conscendam, super astra celi solium meum, sedebo in monte testamenti, in lateribus Aquilonis; ascendam super altitudinem nubium, similis ero Altissimo . Quid enim fratres tui omnes Ecclesie uniuersalis episcopi, nisi astra celi sunt; quorum uita simul et lingua inter peccata erroresque hominum quasi inter noctis tenebras lucent? Quibus dum cupis temetipsum uocabulo elato preponere, eorumque nomen tui comparatione calcare, quid aliud dicis, nisi: In celum conscendam, super astra celi exaltabo solium meum? Annon uniuersi episcopi  nubes sunt, qui 115 et uerbis pluunt predicationis, et bonorum operum luce coruscant? Quos dum uestra fraternitas despiciens sub se premere conatur, quid aliud dicit, nisi hoc quod ab antiquo hoste dicitur: Ascendam super altitudinem nubium? Que cuncta ego cum flens conspicio, et occulta Dei pertimesco iudicia, augentur lacryme, et gemitus se in meo corde non capiunt: quod ille uir sanctissimus domnus Ioannes, tante abstinentie atque humilitatis, familiarium seductione linguarum ad tantam superbiam erupit, ut in appetitu peruersi nominis, illi esse conetur similis, qui dum superbe esse Deo similis uoluit, etiam donate similitudinis gratiam amisit, et ideo ueram beatitudinem perdidit, quia falsam gloriam quesiuit. Certe Petrus, princeps apostolorum, membrum sancte  et uniuersalis Ecclesie est; Paulus, Andreas, Ioannes, quid aliud, quam singularum sunt plebium capita? Et tamen sub uno capite omnes membra sunt Ecclesie. Atque, ut cuncta breui cingulo locutionis adstringam, sancti ante legem, sancti sub lege, sancti sub gratia, omnes hi perficientes corpus Domini, in membris sunt Ecclesie constituti, et nemo se unquam uniuersalem uocari uoluit. uestra ergo sanctitas agnoscat, quantum apud se tumeat, que illo nomine uocari appetit, quo uocari nullus presumpsit, qui ueraciter sanctus fuit.« Item post pauca: »Certe olim clamatur per apostolum: Filioli, nouissima hora est . Et secundum quod ueritas predixit, pestilentia et gladius  per mundum seuit; gentes insurgunt gentibus; terre concutitur orbis, cum habitatoribus suis terra dehiscente sorbetur; omnia que predicta sunt, fiunt  Rex superbie prope est, et  sacerdotum ei preparatur exercitus: quia ceruici militant elationis, qui ad hoc positi fuerant, ut ducatum preberent humilitatis. Sed hac in re, etiamsi nostra lingua minime contradicat, illius uirtus contra elationem erigitur, qui superbie uitio per semetipsum specialiter aduersatur.« Et infra: »Considerare uos conuenit, ne qua radix amaritudinis sursum germinans impediat, et per illam coinquinentur multi: quod tamen si nos considerare negligimus, contra tante elationis tumorem iudicia superna uigilabunt.« 

 Item eidem in alia epistola post multa: »Sed etiam nunc dico: aut easdem personas  in suis ordinibus suscipe, eisque quietem prebe; aut si hoc fortasse nolueris, omni altercatione postposita, de eorum causa, statuta maiorum aut canonum terminos custodi. Si uero neutrum feceris, nos quidem rixam inferre nolumus, sed tamen uenientem a uobis non deuitamus. Quid autem de episcopis, qui uerberibus timeri uolunt, canones dicant, bene fraternitas uestra nouit. Pastores etenim facti sumus non percussores. Et egregius predicator dicit: Argue, obsecra, increpa cum omni patientia et doctrina. Noua uero atque inaudita est illa predicatio, que uerberibus exigit fidem.«  

55. Item Sabiniano, diacono Constantinopolitano: »De causa fratris nostri uiri reuerendissimi Ioannis, episcopi Constantinopolitani, duas epistolas facere nolui: sed una breuiter facta est, que utrumque habere uidetur admixtum, id est et rectitudinem et blandimentum. Tua itaque dilectio eam epistolam, quam nunc direxi, propter 116 uoluntatem imperatoris, ei dare studeat. Nam de insequenti talis alia transmittetur, de qua eius superbia non letetur. Ad hoc enim usque peruenit, ut sub occasione presbyteri Ioannis gesta huc transmitteret, in quibus se pene per omnem uersum ecumenicum patriarcham nominaret. Sed spero in omnipotentem Deum, quia hypocrisim illius superna maiestas dissoluet. Miror  autem quod dilectionem tuam fallere potuit, ut permitteres domno imperatori persuaderi, quatenus ad me de hac causa sua scripta transmitteret in quibus admoneret ut cum eo pacem habere debuissem , et protinus inter nos pax fieret. Tamen qua calliditate a predicto fratre nostro Ioanne factum sit, ut suspicor, minime pensasti. Idcirco enim hoc ille fecit, ut aut audiretur domnus imperator, et ille in sua uanitate confirmatus esse uideretur; aut non a me audiretur, et eius animus contra me irritaretur. Sed nos rectam uiam tenebimus, nil in hac causa aliud, nisi omnipotentem Dominum, metuentes. Unde tua dilectio in nullo trepidet. Omnia que in hoc seculo uidet alta esse  contra ueritatem, pro ueritate despiciat; et in omnipotentis Dei gratia atque beati Petri adiutorio confidat. uocem ueritatis recolat, dicentis: Maior est, qui in uobis est, quam qui in hoc mundo . Et in hac causa, quidquid agendum est cum summa auctoritate agat. Postquam enim defendi ab inimicorum gladiis nullo modo possumus, postquam pro amore reipublice argentum, aurum, mancipia, uestesque perdidimus, nimis ignominiosum est ut per eos etiam fidem perdamus. In isto enim scelesto uocabulo consentire, nichil est aliud quam fidem perdere. Unde sicut tibi iam transactis epistolis scripsi, numquam cum eo procedere presumas. 

56. At uero Ioannes, noue presumptionis inuentor,  ubi Mauricium Deo aduersum, Gregorio cum suis complicibus fecit infensum, cernens Constantinam imperatricem totis conatibus Romane Ecclesie seruanda priuilegia suadere, quantis ualuit artibus, incitauit ut propter eam quam in honorem sancti Pauli apostoli in palatio edificabat ecclesiam, a Gregorio caput eiusdem apostoli aut aliud quid de ipsius corpore sibi dirigi postularet. Quam calliditatem beatissimus papa cognoscens, imperatricis animo taliter satisfecit: »Dum illa mihi desiderarem imperari, de quibus facillimam obedientiam exhibens, uestram erga me gratiam potuissem amplius prouocare, maior me mestitia tenuit quod illa precipitis que facere nec possum nec audeo. Nam corpora sanctorum Petri et Pauli apostolorum tantis in ecclesiis suis  coruscant miraculis atque terroribus, ut neque ad orandum sine magno illuc timore possit accedi. Denique dum beate recordationis decessor meus, quia argentum, quod supra sacratissimum corpus beati Petri apostoli erat, longe tamen ab eodem corpore fere quindecim pedum spatio, mutare uoluit, signum ei non parui terroris apparuit. Sed et ego aliquid similiter ad sacratissimi corpus sancti Pauli apostoli meliorare uolui, et quia necesse erat ut iuxta sepulcrum eiusmodi effodi altius debuisset, prepositus loci illius ossa aliqua  reperit, que quoniam leuare presumpsit, atque in alium locum transponere, 117 apparentibus quibusdam tristibus signis, subita morte defunctus est. Preter hec autem sancte memorie decessor meus idem, ad corpus sancti Laurentii martyris quedam  meliorare desiderans, dum nescitur ubi corpus esset uenerabile collocatum, effoditur exquirendo, et subito sepulcrum ipsius ignoranter apertum est; et hi qui presentes erant atque laborabant monachi, et mansionarii, qui corpus eiusdem martyris uiderunt, quod quidem minime tangere presumpserunt, omnes intra decem dies defuncti sunt, ita ut nullus uite superesse potuisset, qui sanctum et iustum corpus illius uiderat.

»Cognoscat autem tranquillissima domina quia Romanis consuetudo non est, quando sanctorum reliquias dant, ut quidquam tangere presumant de corpore, sed tantummodo in pyxide brandeum mittitur, atque ad sacratissima sanctorum corpora ponitur:  quod leuatum in ecclesia que est dedicanda, debita cum ueneratione reconditur; et tante per hoc ibidem uirtutes fiunt ac si illic specialiter eorum corpora deferantur. Unde contigit ut beate recordationis Leonis pape tempore, sicut a maioribus traditur, dum quidam Greci de talibus reliquiis dubitarent, predictus pontifex hoc ipsum brandeum allatis forficibus incidit, et ex ipsa incisione sanguis effluxit. In Romanis namque uel totius Occidentis partibus omnino intolerabile est atque sacrilegum, si sanctorum corpora tangere quisquam fortasse uoluerit. Quod si presumpserit, certum est quia hec temeritas impunita nullo modo remanebit. Pro qua re de Grecorum consuetudine, qui ossa leuare sanctorum se asserunt, uehementer miramur, et uix credimus. Nam  quidam Greci monachi huc ante biennium uenientes, nocturno silentio iuxta ecclesiam sancti Pauli corpora mortuorum in campo iacentia effodiebant, atque eorum ossa recondebant, seruantes sibi, dum recederent. Qui cum tenti, et cur hoc facerent diligenter fuissent discussi, confessi sunt quod illa ossa ad Greciam essent tamquam sanctorum reliquias portaturi. Ex quorum exemplo, sicut predictum est, maior nobis dubietas nata est utrum uerum sit quod leuari ueraciter ossa sanctorum dicuntur. De corporibus uero beatorum apostolorum quid ego dicturus sum? Dum constet quia eo tempore quo passi sunt, ex Oriente fideles uenerunt, qui eorum corpora, sicut ciuium suorum repeterent, que ducta usque ad secundum urbis milliarium, in loco qui dicitur Catacumbas,  collocata sunt. Sed dum ea exinde leuare omnis eorum multitudo conueniens niteretur, ita eos uis tonitrui atque fulguris terruit ac dispersit, ut talia denuo nullatenus tentare presumerent. Tunc exeuntes Romani, eorum corpora, qui hoc ex Domini pietate meruerunt, leuauerunt, et in locis quibus nunc sunt condita posuerunt. Quis ergo, serenissima domina, tam temerarius possit existere, ut hec sciens, eorum corpora non dico tangere, sed uel aliquatenus presumat inspicere? Dum igitur talia mihi a uobis precepta sunt de quibus parere nullatenus potuissem, quantum inuenio, non uestrum est, sed quidam homines contra me pietatem uestram excitare uoluerunt, ut mihi, quod absit, uoluntatis uestre gratiam subtraherent, et propterea quesierunt capitulum de quo uobis quasi inobediens inuenirer. Sed in omnipotente  Deo confido quia nullo modo benignissime 118 uestre uoluntati surripitur, et sanctorum apostolorum uirtutem, quos toto corde et mente diligitis, non ex corporali presentia, sed ex protectione, semper habebitis. Sudarium uero, quod similiter transmitti iussistis, cum corpore eius est: quod ita tangi non potest, sicut nec ad corpus illius accedi. Sed quia serenissime domine tam religiosum desiderium esse uacuum non debet, de catenis quas ipse sanctus Paulus apostolus in manibus et collo gestauit, ex quibus multa miracula in populo demonstrantur, partem uobis aliquam transmittere festinabo, si tamen hanc tollere limando ualuero: quia, dum frequenter ex catenis eisdem multi ueniunt, et benedictionem  petunt, ut parum quid ex limatura percipiant, assistit sacerdos cum lima, et aliquibus petentibus ita concite aliquid de catenis eius excutitur, ut mora nulla sit; quibusdam uero petentibus, diu per catenas ipsas lima ducitur, et tamen ut aliquid exinde exeat non obtinetur. 

57. In quibus Gregorii ueracibus utique uerbis apparet, quia usque ad illa tempora pro reliquiis brandeum Romanus pontifex conferebat, cum posteriori tempore de uestibus que sub altari sancti Ioannis in basilica Constantiniana seruantur, particule ceperint pro sacris reliquiis petentibus dari.

58. »Que quidem uestes usque hactenus tantis miraculis coruscare probantur, ut siccitatis tempore foras excusse pluuiam conferant, inundationis uero  serenitatem reducant. Nam super hec, que per singulas ecclesias faciunt, que in oratorio domus mee in Suburra posite per eas Deus omnipotens fecerit, non celabo. Nuper Hadriani pontificis tempore uisum mihi est, ut altare sancte Dei Genitricis Marie, quod extra oratorium sancti Ioannis in apertissimo atrio positum, congruis luminaribus honorari non poterat, intra oratorium locari debuisset. Accersitus uero Gaudericus uelitrensis, qui adhuc superesse uidetur, episcopus, cum hymnis et canticis ab altari ueteri pyxidulas duas sigillatas excussit. Quarum alteram, me deprecante, nimium timoratus aperiens, de illis tunicis, quantum ex similitudine curiosis oculis potuit deprehendi, particulas reperit, quas solemniter sub nouo altari deposuit. Ubi ex tunc, sicut multi norunt, qui adhuc superstites esse probantur, diuinitus  accense lampades frequentius solito patuerunt. Nam ista octaua indictione in hebdomada ante Dominici Natalis diem, cum ego super huiusmodi parum quid dubitarem, completis matutinalibus hymnis, mansionarius candelam exstinxit. Quam post uesperum succendere cupiens, accensam reperit; eamque se negligenter exstinxisse perpendens, die altera sollicitius prorsus exstinxit; et obseratis ianuis, ad uesperum succensurus lampadem remeauit. Quam ubi nichilominus accensam reperit, ex conscientia seruate a se clauis, et miraculo non diminuti olei, profecto cognouit quia lampadem ille succenderat, qui, ne oleum in ea diurna succensione minui potuisset, diuinitus ampliarat.«

59. Harum quidem uestium, sicut opinor, altera,  que strictioribus manicis constat, ueraciter sancti Ioannis est tunica, quam beatus Gregorius suo tempore, quodam episcopo deferente, suscepit. Unde Ioanni abbati inter cetera scribit, dicens: »De tunica sancti Ioannis omnino grate suscepi, quia sollicitus fuisti mihi indicare. Sed studeat dilectio tua mihi ipsam tunicam, aut, 119 quod est melius, eumdem episcopum qui eam habet, cum clericis suis et cum ipsa, ad me transmittere: quatenus et benedictione tunice perfruamur, et de eodem episcopo uel clericis mercedem habere ualeamus.«  Altera uero , nisi fallor, sancti Paschasii apostolice sedis diaconi constat, qui iuxta  quod idem beatus Gregorius in quarto Dialogorum libro  meminit, cum temporibus Symmachi pape fuisset defunctus, eius dalmaticam feretro superpositam demoniacus tetigit, statimque saluatus est. Sed quamobrem ambe uestes sancti Ioannis dicantur, ideo priscam consuetudinem obtinuisse crediderim, quod sub eius altari consuetudinaliter recondantur. Nam quod earum altera Ioannis Euangeliste, non autem Baptiste sit, nemo est qui dubitet, presertim cum omnis sapiens nouerit Baptistam camelorum pilis pro uestibus usum fuisse , Euangelistam uero, qui per tot annos post passionem Domini pontificium gerens, missarum solemnia frequentissime celebrabat, sine sacerdotalibus esse nequaquam uestibus potuisse. Si autem dicitur quod tunica  et dalmatica, quia pontificalia sunt indumenta, utraque sancti Ioannis credi debeant, considerandum est quia Gregorius Ioanni abbati non dalmaticam, sed tunicam nominarit: qui si dalmaticam quoque sancti Ioannis fuisse sentiret, eius tunicam querens, consequenter habere se ipsius dalmaticam non taceret.

60. Hec de sancti Ioannis uestibus, de quibus a quamplurimis dubitatur, me utcunque in beati Gregorii gestis inseruisse sufficiat. Ceterum Ioannes Constantinopolitanus hypocrita, qui ab uniuersalis nominis ambitione conuerti multis tergiuersationibus recusabat, iuxta eiusdem Patris prophetiam iudicia Domini super se uigilare cognoscens, post non multi temporis spatium subita morte defungitur; et cuius ambitiosam superbiam totus capere mundus uix poterat, in unius sepulcri angustia facile collocatur. Post cuius  paulatim discessum, cum Mauricius imperator, sacerdotum uidelicet 120 Christi contemptor, pro Cyriaco, qui Ioanni successerat, suaderet ne pro causa tam friuoli nominis Gregorius laboraret, ipse tandiu pontificatus sui auctoritatibus restitit, quousque  pestem uniuersalis nominis ab ipsis etiam subdolis adulatorum labiis penitus abstulisset. Quapropter Eulogio, patriarche Alexandrino, post aliqua scribens, ait: »Indicare uestra beatitudo studuit, iam se quibusdam non scribere superba uocabula, que ex uanitatis radice prodierunt; et mihi loquitur, dicens: Sicut iussistis. Quod uerbum iussionis, peto, a meo auditu remouete: quia scio, qui sum, qui estis. Loco enim mihi fratres estis, moribus patres. Non ergo iussi, sed que utilia sunt, indicare curaui. Non tamen inuenio uestram beatitudinem hoc ipsum, quod memorie uestre intuli, perfecte retinere uoluisse. Nam dixi nec mihi uos nec cuiquam alteri tale aliquid scribere debere; et ecce in prefatione epistole, quam ad me ipsum, qui prohibui, direxistis, superbe appellationis  uerbum, uniuersalem me papam dicentes, imprimere curastis. Quod, peto, dulcissima mihi sanctitas uestra ultra non faciat, quia uobis subtrahitur quod alteri plusquam ratio exigit prebetur. Ego enim non uerbis quero prosperari, sed moribus; nec honorem meum esse deputo, in quo fratres meos honorem suum perdere cognosco. Meus namque honor est, honor uniuersalis Ecclesie. Meus honor est, fratrum meorum solidus uigor. Tunc ergo uere honoratus sum, cum singulis quibusque honor debitus non negatur. Si enim uniuersalem me papam uestra sanctitas dicit, negat se hoc esse, quod me fatetur uniuersum. Sed absit hoc. Recedant uerba que uanitatem inflant, caritatem uulnerant. Et quidem in sancta Chalcedonensi synodo, atque post a subsequentibus Patribus hoc decessoribus meis oblatum uestra sanctitas  nouit: sed tamen nullus eorum uti hoc unquam uocabulo uoluit, ut dum in hoc mundo honorem sacerdotum diligerent omnium, apud omnipotentem Deum custodirent suum.« 



LIBER QUARTUS. Quo concluditur, quanta consideratione S. Gregorius recte docens, quotidie suam infirmitatem cognouerit.


ARGUMENTUM.---1. De temperantia Gregorii.---2. Ioanni, Rauennati episcopo, usum pallii mappularumque subduxit.---3. Eidem suppliciter usum pallii repetenti quater in anno per plateas concessit.---4. Eidem pro diuersis uitiis increpato, diem sue uocationis predixit.---5. Ioanne defuncto, Rauennatem ecclesiam uisitatori committit; Mariniano, episcopo consecrato, pallii usum simili modo concedit.---6. Andree supplicanti pro pallio precipit iusiurandum.---7. Mariniano consuetudinem pallii, sicut conuenerat, defendere non ualente, Gregorius in sententia sua permansit.---8. Pro usurpatione campagorum diaconos Catanenses arguit.---9. De Maximo, Salonitane ecclesie peruasore.---10. Auctoritatem sui pontificatus contra tyrannum imperatorem defendit.---11. Contra uotum imperiale Maximum cum suis complicibus excommunicans, episcopos ipsius ad ecclesiam reuerti cegit.---12. Maximi causam Rauenne precipit uentilari.---13. Maximus in terram procidens lacrymabiliter ueniam petit.---14. Gregorius Maximo, coram sancti Apollinaris corpore satisfacienti, miserendum esse decernit.---15. Maximo, humiliter satisfacienti, communionis gratiam reddit, et pallium se daturum promittit.---16. Quam didascalicis responsionibus superbum imperatorem terruit.---17. Mauricio, in Gregorium seuienti, mors per gladium imminet.---18. Mauricius penitens uidet in somnis se diuino iudicio, cum uxore, et filiis Phoce militi tradi.---19. Seditione commota Mauricius, Phoce iussu, cum cuncta cognatione sua perimitur.---20. Imagine augustali suscepta, sapienter Mauricii uitia, Phoce imperatori dinumerat.---21. Ei Apocrisiarium more transmittit.---22. Pondere grandi remoto, imperiale iugum leuius reddidisse fatetur.---23. Ex consuetudine synodicam suam direxit, et quod Orientales nullius in diptychis nomen suscipiant, donec synodicam fidei eius cognouerint.---24. Susceptis decretis Mediolanensium, eis episcopum ordinari consensit.---25. Anastasium Antiochenum post multos annos throno reddidit.---26. Hadrianum, Thebanum episcopum, ordini suo restituens, diecesim ipsius Larissei episcopi potestati subduxit.---27. Exceptis manifestis criminibus, neminem deposuit, sed communione priuauit.---28. Quanta districtione accusatorum lites tractauerit, et qualia de ordinibus iudiciorum decreuerit.---29. Aliorum auctoritates episcoporum sua auctoritate confirmabat, non minuebat.---30. Cunctis episcopis propria iura conseruans, executores dari, et iudices eligi ab accusatis uoluit.---31. Falsarios delatores talione mulctauit.---32. Semel ingesta crimina indiscussa preterire non passus est, et qualibus penis peccatorum accusatores mulctauerit.---33. Consueta stipendia etiam infirmis clericis iussit ministrari.---34. Cautiones episcoporum suis clericis factas firmauit, eisque quartas pleniter dari iussit.---35. Ab aliis obligatos absoluit.---36.  Ab heresi se purgantes recepit.---37. Schismaticos ad suscipiendam satisfactionem Romam inuitare curauit.---38. Seuerum Aquileiensem episcopum, Rauennam uenire cegit: qui postquam ad unitatem rediit, denuo ad suum schisma recurrens, catholicosque sacerdotes affligens, causa perpetue diuisionis sue diecesis effectus est.---39. Per egritudinem corporis nemini successorem dedit, et quod renuntiantibus suis sedibus successores non denegauit, eisque de sumptibus eiusdem commoda ministrari precepit.---40. Stupratam in uxorem a stupratore sumi iussit.---41. uirum iam tonsuratum coniugi reddi mandauit.---42. uim nullam Iudeis inferendam statuit.---43. Christianos eis subiici, nulla occasione debere censuit.---44. Christianos eis uiolenter auferri iubebat, quorum si qui auferri non poterant, redimi sanciebat.---45. Eorum mancipia confugientia ad Ecclesiam reddi uetuit.---46. Pagana eorum mancipia uenire ad fidem uolentia, non reddenda statuit.---47. Iudeorum mancipia suos dominos ad fidem precedentia, in eorum seruitium nullatenus redigendos indixit: etiamsi ipsi eos ad baptismatis gratiam sequerentur.---48. Neminem circumcidi paganorum permisit.---49. A Iudeis munera non suscipienda decreuit.---50. Qualiter Iudei fuerint a Romanis pontificibus habiti.---51. Gregorius non obseruari sabbatum iussit, et lauari die Dominico permisit.---52. Quante compassionis extiterit in infirmitatibus Castorii, Eulogii, et Mariniani episcoporum, siue Rusticiane patricie.---53. Pro barbaricis incursionibus litaniam fieri uoluit.---54. Spiritum prophetie habuit.---55. Peiora prioribus futura predixit.---56. Neminem iniuste ab Ecclesia defendi permisit.---57. Confugientibus ad Ecclesiam sacramenta prestari iussit de seruandis sibi iustitiis.---58. Omnes sacerdotes, fratres et comministros; clericos autem ceteros, dilectissimos filios: utriusque uero sexus laicos, dominos uocauit.---59. Tam fideli Theudelinde, regine, quam suo subdiacono satisfecit.---60. Se indignum memorat reuelatione Dei.---61. Se presbytero comparans, illum superiorem melioremque pronuntiat.---62. Se indignum alieno fauore fatetur.---63. Monacho sibi procidenti se in terram prostrauit.---64. Accusatus, innocentiam suam exposuit.---65. Quid de fine seculi senserit.---66. Qualia de incommoditate Urbis scripserit.---67. Barbaricis incursionibus ab exponendis libris destitit.---68. De eius obitu, et fastigiis argenteis ab eo paratis, necnon sepulture ipsius loco, uel titulo.---69. Qua ratione, emulis libros eius incendere molientibus, Petrus Diaconus moriendo defenderit.---70. Quanta Claudius ex uerbis eius nouerit: et quod Gregorius multa dictauerit, que nunc nequeant inueniri.---71. Duodecim epistolarum suarum libros reliquit, ex quibus Hadriani pape tempore duo uolumina uidentur excerpta.---72. In diaconatu suo Moralia cepit, et quomodo ea in episcopatu suo per libros digesserit, eaque Leandro, Hispalensi episcopo, roganti direxerit.---73. In episcopatus sui exordio, librum Regule Pastoralis Ioanni, episcopo Rauennati, exponens, imperitos compressit.---74. Per stationes discurrens, quadraginta lectiones dictauit, quas Secundo, seruo Dei, petenti mandauit.---75. Dialogorum quatuor libros descripsit, quos postea Zacarias, apostolice sedis episcopus, in Grecam linguam conuertit.---76. Ciuibus suis petentibus, primam et ultimam Ezechielis prophetie partes per homilias uiginti duas tractauit.---77. Quam humilia ipse de suis tractatibus senserit, que a posteris doctoribus facetissima predicantur.---78. Libros suos in comparatione Augustini tractatuum furfures nominans, quousque uixit, legi uetuit.---79. Quanta consideratione quotidie infirmitatem cordis sui cognouerit.---80. Corpus eius a Gregorio quarto papa translatum: et de antiquitate ipsius, uel mediocritate, ac regulari specialitate.---81. Greca nesciens, falsos tractatus suo nomine titulatos inuenit.---82. Monachi, qui ab eo in Saxoniam missi sunt, sancti Benedicti regulis fuerunt mancipati.---83. De formis et uestimentis patris et matris eius.---84. De forma et habitu siue disticho eius.---85. Saturninus, monachus, iuxta eius effigiem imagines apostolorum depinxit.---86. De Ioanne, preposito, qui cum diabolo coram Christo conflixit; et de reuelatione atque terribili transitu ipsius.---87. De cruciatibus Andree, conductoris, qui cum eodem preposito monasterii chartulas se uendidisse professus est.---88. De presagio mortis Athanasii economi, qui consuetudines pauperum defraudauit.---89. De diabolo a monasterii claustro fugato, qui monachum iacentem percussit.---90. De uisione monachi qui duodecim homines intra dies totidem morituros preuidit.---91. De Lucidi, Ficulensis episcopi, conuersione et transitu.---92. De reuelatione monachi, qui per excussionem lacrymarum cuiusdam inclusi presbyteri fratris sui sanitatem reuersionemque cognouit.---93. De demone a fundo Barbiliano excusso, qui conductorem et bubulcos occidens, Caucum fuerat persecutus.---94. De uisione [a 1Kb] Tergaudi, Treuirensis quondam episcopi, qui a beato Gregorio pulsus est a monasterio.---95. De increpatione Faraldi, qui a demonibus tota nocte suspensus est.---96. De Indulpho desertore monasterii a sene percusso: et de reuelatione clerici, et digressione Supponis.---97. De Cednico presbytero, qui Gregorianum fontem detexerat, ligato et uerberato, eiusque miserabili transitu.---98. De modio monasterii, et diuersitate ipsius redundationis, necnon miraculo multiplicati diuinitus panis.---99. Quam frequenter in diuersis locis Gregorius demonstretur.---100. De diuisione scriptoris, qui ab emulo terreri potuit, et a beato Gregorio meruit consolari.

 123 1. Hec est Gregorii, de refutatione nominis uniuersalis, plena rationis humilitatisque sententia. Qui uidelicet contra superbos prudenter uti nouerat serpentis astutia, et a columbe simplicitate circa humiles minime recedebat. Quapropter sue temperantie conscius, Dominico, Carthaginensi episcopo, post cetera: »De ecclesiasticis, inquit, priuilegiis, quod uestra fraternitas scribit, hoc, postposita dubitatione, teneat: quia sicut nostra defendimus, ita singulis quibusque ecclesiis sua iura seruamus. Nec cuilibet, fauente gratia, ultra quam meretur, impartior; nec ulli hoc, quod sui iuris est, ambitu stimulante, derogabo: sed fratres meos honorare per omnia cupio, sicque studeo honore singulos subueni, dummodo non sit quod alteri iure ab altero possit opponi.«  

Item Eulogio, Alexandrino et Anastasio, Antiocheno patriarchis, scribit, dicens: »Cum predicator egregius dicat: Quandiu quidem sum gentium apostolus, ministerium meum honorificabo , qui rursus alias dicit: Facti sumus paruuli in medio uestrum : exemplum procul dubio nobis sequentibus ostendit, ut et humilitatem teneamus in  mente, et tamen ordinis nostri dignitatem seruemus in honore: quatenus nec in nobis humilitas timida, nec erectio sit superba,« et cetera.  Quod Gregorius, sicut ex precedentibus ac subsequentibus manifestissime colligi poterit, et fecit, et dixit.

2. Nam Ioannem, Rauennatem episcopum, [b 1Kb] typo 124 superbie pallium frequentantem, suosque presbyteros ac diaconos in mappulis procedere permittentem, primo per Castorium chartularium familiariter arguit; post, ex consuetudine, siue priuilegio, sibi hec concessa pertinaciter defendentem tali sententia post nonnulla mulctauit. »Ut enim, inquit, ea que superius dixi, breuiter colligam, admoneo quatenus nisi decessorum meorum munificentia tibi hec per priuilegium attributa docueris, uti in plateis ulterius non  presumas: ne non habere et ad missas incipias, quod audacter et in plateis usurpas. De secretario autem, quod fraternitas tua resedisse cum pallio, et filios Ecclesie suscepisse, se et fecit et excusauit, nunc interim nichil querimur: quia synodorum sententiam sequentes, minores culpas, que negantur, ulcisci recusamus. Hoc tamen, quia semel et iterum sit factum, cognouimus, sed fieri ultra prohibemus. Fraternitas autem tua sit  omnino sollicita ne hoc, quod presumptioni inchoanti adhuc ceditur, in proficiente deterius uindicetur.« Et post pauca: »Illud autem quod pro utendis a clero uestro mappulis scripsistis, a nostris est clericis fortiter obuiatum, dicentibus nulli hoc unquam alie cuilibet concessum ecclesie fuisse; nec Rauennates clericos, uel illic, uel in Romana ciuitate tale aliquid cum sua conscientia presumpsisse. Nec, si tentatum esset, ex furtiua usurpatione sibi preiudicium generari, sed etiamsi in qualibet ecclesia hoc presumptum fuerit, asserunt emendandum; quod non concessione 125 Romani pontificis, sed sola surreptione presumitur. Sed nos seruantes honorem fraternitati tue, licet contra uoluntatem antedicti cleri nostri, tamen primis diaconis uestris, quos nobis  quidam testificati sunt etiam ante eis usos fuisse, in obsequio duntaxat tuo, mappulis uti permittimus. Alio autem tempore, uel alias personas hoc agere uehementissime prohibemus.« 

3. Quam sententiam uir uane glorie cupidissimus, molestissime ferens, per quoscunque poterat, usum pallii sibi restitui magnopere flagitabat. Cui Gregorius ita scripsit: »Fraternitatem uestram ualde inuenio contristatam, pro eo quod in litaniis induere pallium rationis censura prohibetur, sed per excellentissimum Romanum patricium, et per eminentissimum prefectum, atque per alios ciuitatis sue nobiles uiros importune expetit, ut hoc debeat concedi. Nos autem sollicite requirentes ab Adeodato, quondam diacono fraternitatis tue, cognouimus quia nunquam  consuetudo fuerit decessoribus tuis, ut in litaniis pallio, nisi in solemnitate beati Ioannis Baptiste, beati Petri apostoli et beati martyris Apollinaris, uterentur. Cui quidem nequaquam credere debuimus, quia multi apud ciuitatem fraternitatis uestre responsales sepius fuerunt, qui se fatentur tale aliquid nunquam uidisse; et hac de re, multis potius credendum est, quam uni pro sua ecclesia aliquid attestanti. Sed quia nos fraternitatem uestram contristari nolumus, et petitionem filiorum nostrorum apud nos minime frustrari, usum pallii, donec subtilius ueriusque aliquid cognoscamus, in litaniis solemnibus, id est die natalitio beati Ioannis Baptiste, et beati Petri apostoli, et beati Apollinaris martyris, atque in ordinationis uestre celebratione concedimus. In secretario uero secundum morem pristinum,  susceptis ac dimissis Ecclesie filiis, induere uestra fraternitas pallium debeat, atque ad missarum solemnia ita proficisci, et nichil sibi amplius ausu temerarie presumptionis arrogare: ne dum in exteriori habitu inordinate aliquid arripitur, ordinate etiam, que licere poterant, amittantur.« 

4. Sed idem Ioannes ab inanis glorie ambitione, freno apostolice moderationis cercitus, ad detractionem pontificis totus conuertitur. Unde prudentissimus pontifex sic eum admonet, dicens: »Primum me hoc contristat quia mihi fraternitas tua  duplici corde scribit, et alia blandimenta in epistolis suis exhibet, alia in lingua sua seculariter ostendit. Deinde graue mihi est, quia irrisiones illas, quas habere notarii adhuc pueri solent, usque hodie frater meus Ioannes in lingua sua retinet, mordaciter loquitur, et quasi de tali astutia letatur. Amicis presentibus blanditur, de absentibus obloquitur. Tertio graue mihi et omnino execrabile est, quia seruis suis, qua hora furit, turpia crimina imponit, ut effeminati, et adhuc grauiter hoc apertius uocentur. Post hec accessit quod disciplina ad uitam clericorum custodiendam nulla est, sed tantummodo se clericis suis dominum exhibet. [a 1Kb] Ultimum uero est, quod tamen pondere elationis primum, quia de usu pallii extra ecclesiam, quod temporibus decessorum meorum facere  nunquam quisquam presumpsit, nunquam a decessoribus eius presumptum est, sicut responsales nostri testantur, excepto nisi reliquie conderentur: quod tamen 126 de reliquiis unus tantummodo potuit inueniri qui diceret, meis diebus in despectum meum, cum summa audacia non solum faciebat, sed etiam frequentabat. Ex quibus omnibus inuenio quia honor episcopatus uestri totus foras in ostensione est, non in mente. Et quidem ago omnipotenti Deo gratias, quia eo tempore, quo ad me hoc peruenit, quod ad aures decessorum meorum nunquam peruenerat, Langobardi inter me et Rauennatem ciuitatem positi fuerant. Nam ostendere forsitan hominibus habui, quantum scio esse districtus. Ne autem credas, quia ego ecclesiam tuam in aliquo grauari aut minui  uolo, recordare in missarum Romanarum solemnibus, ubi Rauennas diaconus stabat, et require ubi hodie stat: et cognosces quia Rauennatem ecclesiam honorare desidero. Sed ut quicumque quodlibet ex superbia arripiat, hoc ego tolerare non possum: tamen hac de re iam diacono nostro Constantinopolim scripsi, ut per omnes qui sub se etiam tricenos et quadragenos episcopos habent, requirere debeat. Et sicubi iste usus est, ut in litaniis cum palliis ambulent, absit ut per me honor Rauennatis ecclesie in aliquo imminui uideatur. Hec ergo omnia, que superius dixi, frater carissime, recogita; diem tue uocationis attende; quas rationes de sarcina episcopatus redditurus es, considera. Emenda illos mores notarii; uide quid in lingua, quid in actu episcopum deceat. Esto totus purus fratribus tuis. Non aliud loquaris,  aliud in corde habeas; nec appetas ultra uideri, quam es, ut possis ultra esse, quam uideris.« 

5. Hec quia Ioannes emendare superbie fastu despexit, eodem anno, iuxta quod Gregorius ei predixerat, diem sue uocationis, dum non attendit, incurrit; et ante tumidus crepuit, quam meruisset amictu pallii saturari. Cuius rei gratia Gregorius uisitationem Rauennatis ecclesie Seuero, Ficulino episcopo, secundum consuetudinem priscam committens, Marinianum, monachum, familiarem suum Rauennatibus  [a 1Kb] episcopum consecrauit; cui et Pallium dirigit, scribens: »Apostolice sedis beneuolentia, et antique consuetudinis ordine prouocati, fraternitati tue, quam in Rauennati ecclesia gubernationis constat suscepisse officium, pallii usum preuidimus concedendum; quo non aliter uti te memineris, nisi in propria tue ciuitatis ecclesia, dimissis iam filiis procedens a salutatorio ad sacra missarum solemnia celebranda. Peractis uero missis, id in salutatorio rursum curabis deponere. Extra ecclesiam uero non amplius illo tibi, nisi quater in anno in litaniis, quas ad decessorem tuum Ioannem expressimus, uti permittimus. 

6. Sed Marinianus, clericorum suorum suggestionibus delinitus, tam per Andream uirum magnificum,  quam per quoscumque potuerat, restitui sue ecclesie usum pallii flagitabat. Quapropter Gregorius Castorio chartulario inter cetera scribit, dicens: »Tua experientia nullius personam, nullius uerba consideret: solum Dei timorem et rectitudinem ante oculos habeat; et seniores personas, et eiusdem ecclesie archidiaconum, quem non suspicor pro alterius honore peierare, et alios antiquiores, qui in sacris ordinibus ante Ioannis episcopi tempora fuerant, requirat, uel si qui maturiores sunt extra sacros ordines, 127 et ueniant ante corpus sancti Apollinaris, et tacto eius sepulcro iurent, que consuetudo ante Ioannis episcopi tempora fuerit: quia, sicut scis, idem uir multum presumptor exstitit, et multa sibi per superbiam conabatur arrogare; et quidquid  a fidelioribus uiris et grauioribus iuratum fuerit, secundum indiculum qui subter annexus est, hoc uolumus in eadem ecclesia conseruari. Sed uide ne negligenter agas, ne quis fidem aut deuotionem tuam in hac causa corrumpat. Zelum enim tuum scio. Age sollicite, ita tamen ut predicta ecclesia contra iustitiam non grauetur; sed usus, qui ante Ioannis episcopi tempora exstitit, ei conseruetur. Personas autem non duas, uel tres ad satisfaciendum tibi, sed quantas antiquiores et grauiores inueneris, require: ut neque quod usus fuit antiquior eiusdem ecclesie denegemus, neque quod nouo ausu appetitum est, concedamus. Sed omnia age blande et dulciter, ut et actio tua districta sit, et lingua mitis.«

»Iuro ergo N. per Patrem, et Filium, et Spiritum  sanctum, inseparabilis diuine potentie Trinitatem, et hoc corpus beati Apollinaris martyris, me pro nullius fauore persone, neque commodo aliquo interueniente, testari; sed hec scio, et per memetipsum cognoui, quia ante tempora Ioannis quondam episcopi, Rauennas episcopus presente apocrisiario sedis apostolice illo atque illo, illis et illis diebus consuetudinem utendi pallio habuit: et non cognoui, quia hoc latenter uel absque apocrisiario usurpasset.« 

7. Hoc Gregorius per indictionem quartam decimam iusiurandum preceperat. Quod quia, sicut rei  exitus manifestat, deficientibus testimoniis per tres continuos annos infectum remanserat, iterum Marinianus suorum suggestione compulsus, usum pallii, quem ex consuetudine sicut conuenerat uendicare non poterat, importunitate precum se posse recipere confidebat. Quapropter Gregorius in eadem sententia permanens, eidem chartulario per indictionem secundam scribit, dicens: »Dum Florentius, Rauennatis ecclesie diaconus, apud nos pro reuerendissimo fratre et cepiscopo nostro Mariniano, de usu pallii ageret, requisitus a nobis que esset antiqua consuetudo, respondit: quod in omnibus litaniis pallio Rauennas episcopus uteretur. Quod ita non esse, et ab aliis didicimus, et ex epistolis Ioannis, quondam episcopi, quas ei ostendi fecimus, euidenter apparuit; sed hoc  asseruit, quod dicere iussus est. Nam tempore quo a te eidem Ioannes, quondam episcopus, est inhibitus, ne pallio inordinate ac temere uti presumeret, scripsit nobis hanc fuisse priscam consuetudinem, ut ciuitatis ipsius episcopus pallio in litaniis solemnibus uteretur: quarum tibi litterarum exemplaria pro tua informatione transmisimus. Adeodatus uero, predicte ecclesie diaconus, dum apud nos tempore quo hic fuit, similiter de eiusdem usu pallii agere enixius studeret, uolentes cognoscere ueritatem, eum similiter, que esset consuetudo curauimus requirendum. Qui uti credi sibimet suaderet, atque a nobis ualeret, quod petebat, exigere, sub iureiurando testatus est, antiquam consuetudinem fuisse, ut in quatuor aut quinque solemnibus litaniis pallio ciuitatis sue episcopus  uteretur. Experientia 128 ergo tua diligenter inuigilet, et cum omni sollicitudine, quot litanie solemnes ab antiquitate fuerint, requirat; nec eas solemnes nominando requirere studeat, sed maiores: ut per hoc, quod nobis prefatus Adeodatus, diaconus, testatus est, et predicti Ioannis episcopi fatetur epistola, dum constiterit, quante litanie solemnes fuerint, quoties indui solebat in litaniis pallium cognoscentes, libentissime concedamus; sed hoc non ab illis perquirat, qui ab ecclesiasticis exhibentur, sed ab aliis quos sine fauore partis esse cognouerit; et que sollicita indagatione repererit, nobis subtiliter indicet: ut ueritate, sicut diximus, cognita, fratris et cepiscopi nostri reuerendissimi Mariniani animos releuemus.«   At quia prisca consuetudo a nostratibus subtiliter inquisita, a Rauennatibus probari nullo modo potuit, Gregorium in sua sententia permansisse procul dubio illud ostendit, quod neque ob hoc, quantum ex apicibus eius dignoscitur, a quoquam sollicitatus exstitit, neque a semetipso commotus ulterius omnino rescripsit.

8. Non solum in magnis rebus Gregorius sollicitudinis sue oculos conuertebat, uerum etiam ne impune presumerentur quandoque maiora, hoc in rebus minimis curiosissime precauebat. Unde Ioanni, Syracusano episcopo, scribit, dicens: »Ecclesiastici uigoris  ordo confunditur, si aut temere illicita presumantur, aut impune non concessa tententur. Peruenit itaque ad nos, diaconos ecclesie Catanensis calceatos a 1Kb] campagis procedere presumpsisse. Quod nulli hactenus per totam Siciliam licuisse, nisi solis tantummodo diaconibus ecclesie Messanensis, quibus olim a predecessoribus nostris non dubitatur esse concessum, bene recolitis. Quia ergo tante temeritatis ausus non est leuiter attendendus, cum omni hoc fraternitas uestra subtilitate perquirat: et si ita, sicut ad nos peruenit, inuenerit, utrum a se, uel alicuius auctoritate hoc presumpserint, nobis subtiliter innotescat, ut cognita ueritate, quid fieri debeat, disponamus. Nam si negligenter ea que male usurpantur omittimus, excessus uiam aliis aperimus.«  

9. Interea, Natali episcopo defuncto, cum Dalmatinorum generalitas Honoratum archidiaconum, quem ipse ex presbytero in diaconum conuerterat, sibi preficiendum concorditer elegissent, eorumque decretum pontifex approbasset, factione Malchi episcopi, rectoris apostolici patrimonii, manuque militari Maximus multis criminibus inuolutus, episcopatum Salonitane ciuitatis inuasit. Quod Gregorius audiens, Dalmatinis et Iadertinis episcopis ne illi manus imponerent, sub magna interminatione probibuit. At uero Maximus, qui episcopatus sedem contra canones inuaserat, etiam sacerdotium contra Deum per simoniacam heresim ab episcopis duntaxat excommunicatis, pretio corruptis, non timuit promereri:  fauente sibi occasione temporis ex cupiditate simul insolentiaque Augusti, quem dispergendo facultates inuase ecclesie adeo defensorem scelerum suorum effecit, ut a Gregorio non solum frequenter postularet, quatenus indiscussam Maximi promotionem relinqueret, uerum etiam Romam satisfacturum pro simoniaca heresi 129 aliisque criminibus, uenientem cum honore susciperet.

10. Gregorius uero faciem nullius contra ueritatem custodiens, ipsum Maximum primo a missarum solemniis, post a communione corporis et sanguinis Domini nostri Iesu Christi, quousque suam presentiam exhiberet, priuauit. Maximus autem imperialibus militiis fultus, post excommunicationem, et missas cecinit, et sacramenta satis indignus accepit. Quapropter  Constantine Auguste post multa alia scribit, dicens: »Salonitane ciuitatis episcopus, me ac responsale meo nesciente, ordinatus est; et facta res est, que sub nullis anterioribus principibus euenit. Quod ego audiens, ad eumdem preuaricatorem qui inordinate ordinatus est protinus misi, ut omnino missarum solemnia celebrare nullo modo presumeret, nisi prius a serenissimis dominis cognoscerem, si hoc fieri ipsi iussissent. Quod ei sub excommunicationis interpositione mandaui: et contempto me atque despecto, in audacia quorumdam secularium hominum, quibus, denudata sua ecclesia, premia multa prebere dicitur, nunc  usque missas facere presumit, atque ad me uenire secundum iussionem dominorum, noluit. Ego autem preceptioni pietatis eorum obediens, eidem Maximo, qui, me nesciente, ordinatus est, hoc quod in ordinatione sua me, uel responsalem pretermittere presumpsit, ita ex corde laxaui, ac si me auctore fuerit ordinatus. Alia uero peruersa illius, scilicet mala corporalia, que cognoui, uel quia cum pecuniis est electus, uel quia excommunicatus missas facere presumpsit, propter Deum irrequisita preterire non possum; sed opto, et Dominum deprecor, quatenus nichil de eo, de his que dicta sunt ualeat, inueniri, et sine periculo anime mee causa ipsius terminetur: prius tamen quam hec cognoscantur, serenissimus dominus discurrente iussione precepit ut eum uenientem cum honore suscipiam.  Et ualde graue est ut uir, de quo tanta et talia nuntiantur, cum ante requiri et discuti debeat, honoretur. Et si episcoporum cause mihi commissorum apud piisimos dominos aliorum patrocinio disponuntur, infelix ego in ecclesia ista quid facio? Sed ut episcopi mei me despiciant, et contra me refugium ad seculares iudices habeant, omnipotenti Deo gratias ago, peccatis meis deputo. Hoc tamen breuiter suggero, quia aliquantulum expecto; et si ad me uenire diu distulerit, exercere in eo districtionem canonicam nullo modo cessabo. In omnipotente autem Deo confido, quia longa piissimis dominis uita tribuetur, et nos sub manu uestra non secundum peccata nostra, sed secundum gratie sue dona disponat.« 

 11. Hec Gregorius dissimulatrici Auguste. Ceterum eodem Maximo in sua presumptione manente, consecratores, atque omnes Dalmatinos et Iadertinos episcopos ab eius communione sub excommunicatione disiunxit: adeo ut ne nomen quidem Maximi inter sacra missarum solemnia memorarent. Quo facto ita omnes consternati sunt animo, ut sub penitentie satisfactione, relicto Maximo, ueniam postularent. Unde misericordissimus pontifex Sabiniano, Iadertino episcopo, scribens: »Sicut, inquit, perseueranti culpe debetur iure uindicta, ita resipiscentibus est uenia concedenda. Nam ut res illa contra se merito iracundiam excitare, sic hec in sua prorsus dilectione 130 solet concordiam propagare. Et ideo, quia fraternitatem tuam a consortio et communione Maximi,  ubi te prius neglectus impulerat, in tantum postea grauitas sacerdotis ad animum reducta suspendit, ut eius sola nullatenus patereris esse segregatione contentus, nisi et in monasterii te claustra recipiens, dudum commissa defleres: eapropter in nostra te gratia ac communione receptum esse non dubites. Nam quantum nos prius culpa tue caritatis offenderat, tantum penitentia mitigauit.« 

12. Itaque Maximus cernens tandem aliquando durum esse contra stimulum calcitrare, relictis imperialibus adminiculis, per Callinicum exarchum satis  humiliter concedi sibi penitentiam simulque ueniam a Gregorio postulauit. Quem ipse Romam fatigari nolens, causam eius discutiendam Rauenne commisit, Constantio, Mediolanensi episcopo, scribens: »Maximus, inquit, Salonitane ecclesie preuaricator, postquam per potestates maiores seculi obtinere nil ualuit, ad minores se contulit: nobisque tam nimietate precum, quam attestatione bonorum operum preualere contendit. Ex qua re inhumanum credidi, si is qui se quasi multum timere me dicit, in aliquo me temperatiorem minime inuenire potuisset: et ideo decreui ut reuerendissimus frater et cepiscopus noster Marinianus eius causam debeat in Rauennati urbe cognoscere. Si autem persona eius suspecta forsitan habebitur, uolumus ut uestra quoque fraternitas,  si ei laboriosum non est, ad eamdem ciuitatem fatigare se debeat, et cum predicto fratre in eodem iudicio pariter sedere. Quidquid autem uestre utrorumque sanctitati placuerit, scitote mihi modis omnibus placiturum, et uestrum ego iudicium meum deputo.« 

13. Inter hec preuaricator Maximus anno septimo excommunicationis sue post castigationes et flagella Gregorii, ad cor reuertens, Rauennam petiit, et iactauit se tensus intra ciuitatem in medio silice, clamans et dicens: Peccaui Deo, et beatissimo pape Gregorio. Et agente eo penitentiam tribus horis, cucurrit Callinicus exarchus, et Castorius, chartularius Ecclesie Romane, cum Mariniano episcopo, et eleuauerunt eum de silice: qui etiam cepit ampliorem  penitentiam coram eis agere. Quod Gregorius ut audiuit, ad misericordiam protinus rediit, Mariniano episcopo inter cetera scribens: »Qualis de causa Maximi fraternitatis uestre uoluntas sit, ac magis petitio, presentium latore Castorio, chartulario nostro, renuntiante, cognouimus. Ideoque, si idem Maximus coram uobis et predicto chartulario nostro, de simoniaca heresi prestito, se sacramento purgauerit, atque de aliis ante corpus sancti Apollinaris tantummodo requisitus, liberum se esse responderit: causam ipsius fraternitatis uestre de eo, quod excommunicatus missarum solemnia agere presumpsit, iudicio committimus, qua debeat penitentia talis culpa purgari. Et ideo quidquid uobis secundum Deum placet, securi disponite, nec aliquid de nobis dubium habeatis. Nam quidquid a uobis hac de causa  fuerit ordinatum, nos et grate suscipimus, et libenter admittimus. Hortamur tamen ut debeatis esse solliciti, et ita que flenda conspicitis, temperetis, quatenus et illi, si ita uideditur, communionem prestetis, et uigoris ecclesiastici genium congrua, ut oportet, dispensatione seruetis. Suprascriptum uero portitorem in 131 presenti quid uobis cum eo sit agendum instruximus: a quo cuncta subtiliter addiscentes, sic uos in omnibus exhibete, ut in uestra sollicitudine nostram fuisse presentiam sentiamus.«

14. Item Castorio, et notario et chartulario Rauenne: »Quanto credi tibi et necessarias uides causas iniungi, tanto te magis strenuum debes et sollicitum exhibere. Proinde si Maximus Salonitanus, prestito  sacramento, firmauerit se simoniaca heresi non teneri, atque de aliis ante corpus sancti Apollinaris tantummodo requisitus, innoxium se esse responderit, et de inobedientia sua penitentiam, sicut deputauimus, egerit: uolumus ut ad consolandum illum epistolam quam ad eum scripsimus, ubi ei et gratiam nostram et communionem nos reddidisse signauimus, experientia tua dare debeat: quia sicut in contumacia persistentibus seueros esse nos conuenit, sic iterum humiliatis et penitentibus negare locum uenie non debemus.« 

15. Cumque Maximus penes corpus beati Apollinaris secundum iussum Gregorii de cunctis humiliter satisfecisset, Castorius chartularius consolatoriam ei epistolam prebuit, uerbis Gregorii adserentem:  »Quamuis culpabilibus ordinationis tue primordiis graue malum per inobedientie culpam addideris, nos tamen sedis apostolice auctoritatem eo quo decuit moderamine temperantes, nunquam contra te usque adhuc ut causa poscebat, exarsimus; sed ut longius se ingratitudo nostra, quam tu tibi excitasti, produceret, credita nos sollicitudo uehementer angebat, ne quedam illicita, que de te audieramus, negligenter omittere uideremur. Que si bene consideres, ipse per te satisfacere differendo firmabas, atque ex hoc aduersum te zelum nostrum acrius incitabas. At ubi salubri tandem consilio usus, iugo te obedientie humiliter submisisti, et dilectio tua penitentiam agens, digna se, ut deputauimus, satisfactione purgauit, redditam tibi gratiam fraterne caritatis intellige, atque in nostro te receptum consortio gratulare: quia sicut  perseuerantibus in culpa districtos, ita resipiscentibus nos benignos decet esse ad ueniam. Postquam ergo fraternitas tua apostolice sedis communionem se reparasse cognoscit, personam ad nos transmittat, que pallium tibi deferendum ex more percipiat. Nam quemadmodum illicita perpetrari non patimur, sic ea que sunt consuetudinis non negamus. Licet autem ad hec concedenda dispensatio nos loci nostri uocauerit: multum tamen a nobis petitio dulcissimi atque excellentissimi filii nostri, domni Callinici exarchi, ut temperantius erga te ageremus, exegit; cuius carissimam uoluntatem, nec pertulimus, nec potuimus contristare.« 

16. Preterea cupidissimus ac tenacissimus imperator, qui consuetudinibus antiquissimis dationes, legionum  quoque milites frequentissime, sicuti Romanorum narrat historia, defraudabat, cernens Gregorium contra omnes mundi strepitus, augustalibus defensionibus, quarum suffragio ad arcem pontificatus hunc se prouexisse iactabat, penitus non egere: imo canonicis auctoritatibus, sanctitatis ac prudentie sue uirtutibus, Christo propitio, cunctis alta sapientibus preualere: ad odium detractionemque fame illius magis magisque conuersus est, liberalitatem pontificis, quia famelicis 132 militibus tam ecclesiastica quam publica frumenta diuiserat, subdolis assertionibus reprehendens. Cui Gregorius, utpote qui prouectionem suam diuino iudicio, in cuius nimirum manu corda regum consistentia , quocumque  uoluerit, inclinantur, non caducis humanis fauoribus deputabat, uoce libera contradicens, his eum responsionibus fregit, deturpauit, atque nonnulla de futuro Dei iudicio disserendo deterruit: »In serenissimis, inquit, iussionibus suis dominorum pietas, dum me de quibusdam redarguere studuit, parcendo mihi minime pepercit. Nam in eis urbane simplicitatis uocabulo me fatuum appellat. In Scriptura etenim sacra cum in bona intelligentia simplicitas ponitur, uigilanter sepe prudentie aut rectitudini sociatur. Unde etiam de beato Iob scriptum est: Erat uir simplex et rectus . Et beatus Paulus apostolus admonet, dicens: Estote simplices in malo, et prudentes in bono . Et per semetipsam ueritas in Euangelio admonet, dicens: Estote prudentes  sicut serpentes, et simplices sicut columbe , esse ualde inutile iudicans, si aut simplicitati prudentia, aut prudentie simplicitas desit. Ut ergo seruos suos ad cuncta eruditos efficeret, esse eos et simplices sicut columbas, et prudentes ut serpentes esse uoluit, quatenus in eis et serpentis astutia columbe simplicitatem acueret, et columbe simplicitas serpentis astutiam temperaret. Ego igitur qui in serenissimis dominorum iussionibus ab Ariulphi astutia deceptus, non adiuncta prudentia simplex denuntior, constat proculdubio quia fatuus appellor, quod ita esse ego quoque ipse confiteor. Nam si hoc uestra pietas taceat, cause clamant. Ego enim, si fatuus non fuissem, ad ista toleranda que inter Langobardorum gladios hoc in loco patior, minime uenissem. In ea autem re quam de Ariulpho perhibui,  quia toto corde uenire ad rempublicam paratus fuit, dum mihi non creditur, etiam mentitus esse reprehendor. Sed etsi sacerdos non sum, scio grauem esse hanc iniuriam sacerdoti, ut ueritati seruiens, fallax credatur. Et dudum noui [a 1Kb] quoniam Nordulpho plus est creditum quam mihi, Leoni amplius quam mihi. Et nunc eis, qui esse ad medium uidentur, plusquam meis assertionibus credulitas impenditur. Et quidem si terre mee captiuitas per quotidiana momenta non excresceret, de despectione mea atque irrisione letus tacerem. Sed hoc me uehementer affligit, quia unde ego crimen falsitatis tolero, inde Italia quotidie ducitur sub Langobardorum iugo captiua; dumque meis suggestionibus in nullo creditur,  uires hostium immaniter excrescunt. Hoc tamen piissimo domino suggero, ut de me mala omnia quelibet existimet; de utilitate uero reipublice et causa ereptionis Italie non quibuslibet facile pias aures prebeat, sed plus rebus quam uerbis credat. Sacerdotibus autem non ex terrena potestate dominus noster citius indignetur, sed excellenti consideratione propter eum, cuius serui sunt, eis ita dominetur, ut etiam debitam reuerentiam impendat. Nam in diuinis eloquiis sacerdotes aliquando dii, aliquando angeli uocantur. Et per Moysen de eo qui ad iuramentum deducendus est dicitur: Applica illum ad deos , uidelicet ad sacerdotes. Et rursum  scriptum est: Diis non detrahes , scilicet sacerdotibus. Et propheta ait: Labia sacerdotis 133 custodiunt scientiam, et legem requirent ex ore eius, quia angelus Domini exercituum est . Quid ergo mirum si illos uestra pietas dignetur honorare, quibus in suo eloquio honorem tribuens, eos aut angelos, aut deos ipse etiam appellat Deus? Ecclesiastica quoque testatur historia, quia cum pie memorie Constantino principi in scripto oblate accusationes contra episcopos fuissent, libellos quidem accusationis accepit, et eosdem qui accusati fuerant episcopos conuocans, in eorum conspectu libellos, quos acceperat, incendit, dicens: uos dii estis a uero Deo constituti. Ite, et inter uos causas uestras disponite: quia dignum non est ut nos iudicemus  deos. In qua tamen sententia, pie domine, sibi magis ex humilitate, quam illis aliquid prestitit ex reuerentia impensa. Ante eum quippe pagani in republica principes fuerunt, qui uerum Deum nescientes, deos ligneos et lapideos colebant, et tamen eorum sacerdotibus honorem maximum tribuebant. Quid igitur mirum, si Christianus imperator ueri Dei sacerdotes dignetur honorare, dum pagani, ut prediximus, principes honorem impendere sacerdotibus nouerunt, qui diis ligneis et lapideis seruiebant? Hec ego pietati dominorum non pro me, sed pro cunctis sacerdotibus suggero. Ego enim peccator homo sum; et quia omnipotenti Deo incessanter quotidie delinquo, aliquod mihi apud tremendum examen illius esse remedium suspicor, si incessantibus quotidie plagis ferior.  Et credo quia eumdem omnipotentem Dominum tanto uobis amplius placatis, quanto ei me male seruientem districtius affligitis. Multas enim iam plagas acceperam, et, superuenientibus dominorum iussionibus, inueni consolationem quam non sperabam. Si possum, has celeriter plagas enumero. Primo quod mihi pax subducta est, quam cum Langobardis in Tuscia positis sine ullo reipublice dispendio feceram. Deinde, corrupta pace, de Romana ciuitate milites ablati sunt. Et quidem alii ab hostibus eccisi, alii uero Narniis et Perusio positi; et ut Perusium teneretur, Roma relicta est. Post hec plaga grauior fuit aduentus Agilulphi, ita ut oculis meis cernerem Romanos more canum in collis funibus ligatos, qui ad Franciam ducebantur uenales. Et quia nos, qui intra ciuitatem  fuimus, Deo protegente, manus eius euasimus, quesitum est unde culpabiles esse uideremus, uidelicet cur frumenta defuerint, que in hac urbe diu multa seruari nullatenus possunt, sicut in alia suggestione plenius indicaui. Et quidem de memetipso in nullo turbatus sum, quia teste conscientia fateor, aduersa quelibet pati paratus sum, dummodo hec omnia cum salute duntaxat anime mee euadam. Sed de gloriosis uiris Gregorio, prefecto, et Castorio, magistro militum, non mediocriter sum afflictus: qui et omnia que potuerunt fieri, nullo modo facere neglexerunt, et labores uigiliarum et custodie ciuitatis in obsidione eadem uehementissimos pertulerunt; et  post hec omnia graui dominorum indignatione percussi sunt. De quibus patenter intelligo quia eos non sua acta, sed mea persona grauat, cum qua, quia pariter tribulatione laborauerant, post laborem pariter tribulantur. 134 Quod autem dominorum pietas illud mihi pauendum et terribile omnipotentis Dei iudicium intentat, rogo per eumdem omnipotentem Dominum, ne hoc ulterius faciat: nam adhuc nescimus quis ibi qualis sit; et Paulus egregius predicator dicit: Nolite iudicare ante tempus, donec ueniat Dominus, qui et illuminabit abscondita tenebrarum, et manifestabit consilia cordium . Hoc tamen breuiter dico, quoniam peccator et indignus plus de uenientis Iesu misericordia quam de uestre pietatis iustitia presumo; et sunt multa que de iudicio  illius homines ignorant, quia fortasse que uos laudatis ille reprehendet, et que uos reprehenditis, ille laudabit. [a 1Kb] Inter ego omnia incerta, ad solas lacrymas redeo, petens ut idem omnipotens Deus piissimum dominum nostrum, et sua hic manu regat, et in illo terribili iudicio liberum ab omnibus delictis inueniat; et me ita placere, si necesse est, hominibus faciat, ut eternam eius gratiam non offendam.« 

17. Denique Mauricius imperator libertatem uocis tanti pontificis, reprehensionisque constantiam admiratus, quia de futuro Dei iudicio se terruerat, ad exercendam in eum tyrannidem prodire nitebatur, cum protinus eodem anno uir quidam monachicis indutus uestimentis, diuina quadam uirtute commotus,  dextera spatham cepit, quam uidelicet a foro usque ad eneam statuam [b 1Kb] gladiatoris nudam circumferens, imperatorem gladio cunctis moriturum predixit. Quod Mauricius ut audiuit, a tyrannide Gregorio inferenda semet continuit, et iudicium diuinum quod ei minatus fuerat cito se subiturum tanto magis timuit, quanto Gregorium credidit non posse mentiri.

18. Mox itaque scripto preces compositas tam eidem quam cunctis patriarchis, episcopis et monachis ciuitatum siue solitudinum, pecunias multas, cereos et thymiamata destinauit, hoc potissimum deprecans ut Domino supplicarent, quatenus in hoc seculo merita suorum malorum reciperet, tantum ut a futuris cruciatibus redimi meruisset. Cumque hoc et ipse uehementius per multa tempora cum lacrymis postularet,  quadam nocte dormiens, uidet apud eneam palatii portam se coram multo populo enee statue Saluatoris assistere. Tunc uox terribilis facta est ex ipso incarnati uerbi charactere, dicens: Date Mauricium. Et capientes eum iudiciorum ministri, posuerunt iuxta [c 1Kb] pueri umbilicum qui illic erat. Cui eadem  uox characteris ait: Ubi uis reddam tibi mala, que in hoc seculo perpetrasti? Ille respondit: Amator hominum, Domine, et Iudex iuste, hic potius ea mihi, et non in seculo futuro, retribue. Statim diuina uox iussit tradi Mauricium et Constantinam uxorem eius, cum filiis et filiabus, omnique cognatione ipsius, Phoce militi. Euigilans ergo Mauricius misit [d 14Kb] paracemomenum, et uocauit ad se Philippicum [e 1Kb] generum suum, quem dudum suspicatus fuerat imperium sibi uelle subripere. At ille pro suspicione se perdendum coniiciens, aduocate Gordie uxori sue, tanquam non se reuisure, ultimum uale dixit; sacramentoque communionis accepto, ad palatium uenit, et cubiculum imperatoris 135 ingrediens, ad pedes eius procidit. Cui imperator assurgens, ad pedes eius  nichilominus corruit, dicens: Ignosce, deprecor, mihi, quia nunc profecto diuina reuelatione doctus cognoui quod nichil in me unde suspicabar commiseris. Sed si quem in agminibus nostris cognoscis qui Phocas soleat uocitari, dicito mihi. Et Philippicus, diu apud se recogitans, ait: Unum Phocam cognosco, qui nuper procurator ab exercitu nuncupatus contradicebat tuo imperio. Cum uero Mauricius de qualitate illius inquireret, Philippicus ait: Est quidem iuuenis, et temerarius, attamen timidus. Et Mauricius: Si timidus, inquit, profecto et homicida. Dumque super huiusmodi titubaret, in crastinum magistrianus ab eremitis, quibus imperatoris preces portauerat, rediens, responsum retulit dicens: Deus, recepta penitentia tua, saluabit animam tuam, et cum sanctis te cum  tota domo tua constituet; ab imperio uero cum ignominia et discrimine decides.

19. Quibus auditis, Mauricius Deum glorificans, penitentiam tenuit; sed a cupiditatis auaritia usque adeo non recessit, [f 1Kb] ut exercitus in periculosis locis hyemare, et transito Danubio uictum sibi de Sclauorum regione periclitabundi querere, ne uidelicet alimenta publica manducarent, Petro pretori feralibus litteris immineret. Qui [g 1Kb] taxiarchis uocatis, ait: »Nimis mihi uidentur grauia imperatoris precepta, Romanos in aliena terra hyemare iubentia. Nam illi non obedire seuum est, et rursus obedire seuissimum. Nullum bonum parit auaritia, quia mater omnium malorum consistit, qua Imperator languens, horum maximorum malorum causa Romanis efficitur.«  Exercitus itaque, hoc per taxiarchas audito, ad seditionem conuertitur, exaltatumque super clypeum Phocam per centurionem, exarchum acclamauerunt, fugatoque pretore, Theodosio filio imperatoris et Germano socero eius, dirigunt ut alter eorum sibi imperare studeret. Illi nullo modo consenserunt,  imo hoc Mauricio retulerunt. At ille Germanum perdere uoluit, qui quoniam in Ecclesiam fugerat, filium tanquam proditorem sui consilii flagellauit, multosque ad hunc ab eadem ecclesia extrahendum transmittens, nunquam permittitur; imo multis conuiciis a populo laceratus, Marcionista hereticus appellatur. Et commoto intra Constantinopolim graui tumultu, Mauricius, dissimulato habitu, cum uxore et filiis noctu [a 1Kb] dromonem conscendit; et fugiens, [b 1Kb] apud sanctum Antonomum uenit. At uero Phocas cum exercitu [c 1Kb] in septimum ueniens, imperator efficitur; a quo Mauricius cum uxore, filiis et filiabus penes Chalcedoniam iussus, quemadmodum sibi denuntiatum fuerat, decollatur. Et quia oratio Gregorii qua illum petierat in terribili Dei iudicio liberum ab omnibus  delictis inueniri uacua esse non potuit, idem Mauricius id recepit quod meruit, et in cunctis suis incommodis Deum benedicens, a sempiterno supplicio merui liberari.

20. Igitur septimo kalendarum Maiarum, indictione sexta, imago Phoce et Leontie, augustorum, cum eorumdem fauorabilibus litteris Romam delata est, 136 Et postquam a clero et senatu acclamatum est eis in basilica Iulii, iussu Gregorii in oratorio sancti Cesarii Lateranensi palatio constituto reponitur. Qui etiam Phoce imperatori ita rescripsit: »Gloria in excelsis Deo, qui, iuxta quod scriptum est, Mutat tempora et transfert regna ; et qui hoc cunctis innotuit quod per prophetam suum loqui dignatus est, dicens: Quia dominatur Excelsus in regno  hominum, et cui uoluerit, ipse dat illud . In omnipotentis quippe Dei incomprehensibili dispensatione uite mortalis moderamina consistunt; et aliquando cum iustorum multorum peccata ferienda sunt, unus erigitur, per cuius duritiam tribulationis iugo subiectorum colla deprimantur. Quod nos in nostra diutius tribulatione probauimus. Aliquando uero cum misericors Deus merentium multorum corda, sua decernit consolatione refouere, unum ad regiminis culmen prouehit, et per eius misericordie uiscera in cunctorum mentibus exultationis sue gratiam infundit. De qua exultationis abundantia roborari nos citius credimus, qui benignitatem uestre pietatis ad imperiale fastigium peruenisse gaudemus. Letentur celi, et exultet terra ; et de benignis uestris  actibus uniuerse reipublice populus nunc usque uehementer afflictus hilarescat. Comprimantur iugo dominationis uestre superbe mentes hostium, releuentur uestra misericordia contriti ac depressi animi subiectorum. uirtus celestis gratie inimicis uos terribiles faciat, pietas subditis benignos. Quiescat felicissimis temporibus uestris uniuersa respublica, prolata sub causarum imagine preda pacis. Cessent testamentorum insidie, donationum gratie uiolenter exacte. Redeat cunctis in rebus propriis secura possessio, ut sine timore habere se gaudeant  que non sunt ab eis fraudibus acquisita. Reformetur iam singulis sub iugo pii imperii libertas sua. Hoc namque inter reges gentium et reipublice imperatores distat, quod reges gentium domini seruorum sunt, Imperatores uero Reipublice Domini liberorum.« 

21. Cumque Phocas mandari sibi Romane sedis diaconum cum magna humilitatis reuerentia postularet, Gregorius ita rescripsit: »Considerare cum gaudiis et magnis actionibus gratiarum libet, quantas omnipotenti Deo laudes debemus, quod remoto tristitie iugo, ad libertatis tempora sub imperiali benignitatis uestre pietate peruenimus. Nam quod permanere in palatio iuxta antiquam consuetudinem apostolice sedis diaconum uestra serenitas non inuenit,  non hoc mee negligentie, sed grauissime necessitatis fuit: quia dum ministri omnes huius nostre Ecclesie, contrita asperaque tempora cum formidine declinarent atque refugerent, nulli eorum poterat imponi, ut ad urbem regiam in palatio permansurus accederet. Sed postquam uestram clementiam, omnipotentis Dei gratia disponente, ad culmen imperii peruenisse cognouerunt, ipsi quoque, suadente letitia, ad uestra uestigia uenire festinant, qui illuc prius accedere ualde timuerant. Sed quia eorum quidam ita senectute sunt debiles ut laborem ferre uix possint, quidam uero 137 ecclesiasticis curis uehementer implicantur, et lator presentium, qui primus omnium defensor fuit, bene mihi ex longa assiduitate compertus est uita, fide ac moribus approbatus, hunc aptum uestre pietatis uestigiis iudicaui. Unde eum,  auctore Deo, diaconum feci, et sub celeritate transmittere studui, qui cuncta que in his partibus aguntur, inuento opportuno tempore, ualeat clementie uestre suggerere. Cui rogo ut serenitas uestra pias aures inclinare dignetur: ut tanto nobis celerius ualeat misereri, quanto afflictionem nostram uerius ex eius relatione cognouerit. Qualiter enim quotidianis gladiis, et quantis Langobardorum incursionibus, ecce iam per triginta quinque annorum longitudinem premimur, nullis explere suggestionis uocibus ualemus. Sed in omnipotente Deo confidimus, quia ea que cepit, consolationis sue nobis bona perficiet; et qui suscitauit in republica pios dominos, etiam exstinguet crudeles inimicos.« 

22. Item Leontie Auguste: »Que lingua eloqui,  quis animus cogitare sufficiat, quantas de serenitate uestri imperii omnipotenti Deo gratias debemus, quod tam dura longi temporis pondera ceruicibus nostris amota sunt, et imperialis culminis leue iugum rediit, quod libeat portare subiectis? Reddatur ergo Creatori omnium ab hymnidicis angelorum choris gloria in celo: persoluatur ab hominibus gratiarum actio in terra, quia uniuersa respublica, que multa meroris pertulit uulnera, iam nunc consolationis uestre inuenit fomenta. Unde nobis necesse est omnipotentis Dei misericordiam enixius exorare, ut cor uestre  pietatis sua semper dextera teneat, eiusque cogitationes celestis gratie ope dispenset: quatenus tranquillitas uestra tanto rectius ualeat sibi seruientes regere, quanto Dominatori omnium nouerit uerius deseruire. In amore catholice fidei faciat defensores suos, quos fecit ex benigno opere imperatores nostros. Infundat in uestris mentibus zelum simul et mansuetudinem, ut pio semper feruore ualeatis, et quidquid in Deo exceditur, non inultum relinquere, et si quid in uobis delinquitur, parcendo tolerare.« 

23. His Gregorius laudibus aut ideo nouos principes demulcebat, ut audientes quales esse debebant, fierent mitiores quam Mauricius fuerat, cuius tot criminibus inuoluta tempora cognoscebant; aut quia eos  sibi sueque ecclesie deuotissimos cernens, non eos ad tyrannidem ruituros esse putabat. Qui sicut quorumlibet uitia liberis uocibus arguebat, et contra canones priscasue consuetudines uenire neminem permittebat, ita que consuetudinis fuerant nulli penitus denegabat. Nam mox ut episcopus apostolice sedis enituit, patriarchalibus sedibus suam synodicam destinauit, et postmodum Secundino, seruo Dei incluso, inter cetera scribit, dicens: »Hinc est etiam, quod quoties in quatuor precipuis sedibus antistites ordinatur, synodales sibi epistolas uicissim mittant, in quibus se sanctam Chalcedonensem synodum cum aliis generalibus synodis custodire fateantur.«  Item Athanasio, presbytero de Isauria, post multa: »Fratri nostro Cyriaco, Constantinopolitane  ciuitatis antistiti, qui nuper in Ioannis reuerendissimi episcopi loco ordinatus est, nostra uoluimus scripta transmittere; sed quia non est consuetudo ut prius quam ad nos eius synodica deferatur ei scribere debeamus, idcirco nunc distulimus, postea autem 138 indicabimus.«  Quam uidelicet consuetudinem, sicut nostri quoque qui ante biennium ab Hadriano liberalissimo papa in sancta octaua synodo prefuere testantur, ita Orientales precipue retinent usque hactenus sedes, ut in suis dyptichis nullius pontificis nomen scribant, quousque synodicam ipsius suscipiant, et tandiu defunctum pontificem inter uiuentes annumerent, quandiu successor illius suas litteras studuerit destinare.

24. Hinc est nimirum quod Gregorius a consuetudine  prisca non discrepans, Ioanni, subdiacono rectori patrimonii Ligurie, scribit dicens: »Quanto apostolica sedes, Deo auctore, cunctis prelata constat ecclesiis, tanto inter multiplices curas et illa nos ualde sollicitat, ubi ad consecrandum antistitem, nostrum exspectatur arbitrium. Defuncto igitur Laurentio, Ecclesie Mediolanensis episcopo, sua nobis relatione clerus innotuit in electione se filii nostri Constantii, diaconi sui, unanimiter consensisse. Sed quoniam eadem non fuit subscripta relatio, ne quid quod ad cautelam pertinet omittamus, idcirco huius precepti auctoritate suffultum, Genuam te proficisci necesse est. Et quia illic multi Mediolanensium coacti Langobardorum barbarica feritate consistunt, eorum te uoluntates oportet, conuocatis eis in commune, perscrutari.  Et si nulla eos diuersitas ab electionis unitate disterminat, si quidem in predicto filio nostro Constantio omnium uoluntates atque consensum perdurare cognoscis, tunc eum a propriis episcopis, sicut antiquitatis mos exigit, cum nostre auctoritatis assensu, solatiante et auxiliante Domino, facias consecrari: quatenus huiusmodi seruata consuetudine, et apostolica sedes proprium uigorem retineat, et a se concessa aliis sua iura non minuat.« 

Sed, cum post annos aliquot Constantius functus insigniter pontificio dormisset in Domino, clerus et plebs Mediolanensis Deusdedit diaconum eligentes ab Agilulfo rege terrentur, quatenus illum eligerent quem Langobardorum barbaries uoluisset. At illi decretum suum Gregorio dirigentes, consilium et licentiam  petunt. Quibus ipse inter cetera sic rescripsit: »Illud quod uobis ab Agilulfo indicastis scriptum, dilectionem uestram non moueat. Nam quod nos utilitati uestre salubriter consulere uelimus, in homine qui non a catholicis et maxime Langobardis eligitur nulla prebemus ratione consensum, quia uicarius sancti Ambrosii indignus euidenter ostenditur, si electus a talibus ordinatur.« Et post pauca: »Ut igitur in ordinando Deusdedit diacono, qui a uobis electus est, nulla possit mora contingere, Pantaleonem notarium nostrum transmisimus, qui eum, ut moris est, annuente consensus nostri auctoritate, faciat consecrari.« 

25. Ab aduersis potestatibus pregrauatos fortissimus miles Christi Gregorius uiriliter defendebat,  iniusteque deiectos non solum inter depositos non habebat, uerum etiam pristinis gradibus auctoritatis sue priuilegio reformabat. Nam Anastasium, Antiochenum patriarcham, qui Ioannem Constantinopolitanum presulem uoce libera reprehendens, imperatoris Iustini iussu detrusus in exilium, ab ipsis Ioannis pape temporibus, usque ad sui pontificatus tempora permanebat, mox ut summum sacerdotium meruit; inter patriarchas eum reputans, scriptis talibus animauit: »Preterea, inquit, sicut patriarchis aliis paribus uestris, synodicam 139 uobis epistolam direxi, quia apud me semper hoc estis quod ex omnipotentis Dei munere accepistis esse, non quod ex uoluntate hominum putamini non esse.« Item eidem in alia epistola post nonnulla scribens: »Fraternitati tue  indico quia a serenissimis dominis, quantis ualui precibus, postulaui ut uos, honore restituto, ad sancti Petri apostolorum principis limina uenire, et quousque ita Deo placuerit, hic mecum uiuere concedant, quatenus dum uos uidere meruero, peregrinationis nostre tedium, de eterna patria inuicem loquendo, releuemus.« Denique studiosissimus pater Gregorius tandiu penes Mauricium imperatorem suggestionibus suis imminuit, donec post multorum annorum curricula magnus Anastasius in throno proprio redderetur. Cui congratulabundus rescripsit, dicens: »Gloria in excelsis Deo, et in terra pax hominibus bone uoluntatis, quia magnus ille fluuius qui quondam arentia Antiochie saxa reliquerat, ad proprium alueum reuersus, subiectas et iuxta positas ualles rigat,  ut unum trigesimum, aliud sexagesimum, aliud uero centesimum ferat fructum.« 

26. Hadrianum, Thebane ciuitatis episcopum, a Ioanne prime Iustiniane, et altero Ioanne, Larisseo episcopis, iniuste depositum, non solum sedi proprie reddidit, uerum etiam ipsius ecclesiam Romano iure defendens, a Larissei episcopi potestate subduxit, inter cetera dicens: »Hadrianum episcopum reperimus, et tuo contra sacerdotales mores odio laborasse, et nullo iure pecuniariis in causis eum fraternitatis tue condemnatum fuisse sententia. Quia igitur et ab antefato Ioanne, prime Iustiniane episcopo, contra ius canonesque depositus, honoris sui gradu carere non potuit, in sua eum reformari ecclesia, atque in proprie dignitatis ordinem decreuimus  reuocari. Et cum oportuisset te ex eo Dominici corporis communione priuari, quod, admonitione sancte memorie decessoris mei contempta, per quam eum ecclesiamque eius de tue iurisdictione potestatis exemit, rursus in eis aliquid tibi iuris et ditionis seruare presumpseris, tamen nos humanius decernentes, communionisque tibi sacramentum interim conseruantes, decernimus ut fraternitas tua ab eo ecclesiaque eius omnem ante habite sue potestatem iurisdictionis abstineat, et secundum scripta decessoris nostri, si qua causa uel fidei uel criminis uel pecuniaria, aduersus prefatum Hadrianum consacerdotem nostrum potuerit euenire; uel per eos qui nostri sunt uel fuerint in urbe regia responsales, si mediocris est questio, cognoscatur; uel huc ad  apostolicam sedem, si est ardua, deducatur: quatenus nostre audientie sententia decidatur. Quod si contra hec que statuimus, quolibet tempore seu qualibet occasione uel surreptione uenire tentaueris, sacra te scias communione priuatum; nec eam te, excepto ultimo uite tue tempore, nisi concessa Romani pontificis decernimus iussione recipere. Hec enim consona sanctis Patribus definitione sanciuimus, ut qui sacris nescit obedire canonibus, nec sacris administrare uel communionem capere sit dignus altaribus.« 

Item Ioanni, episcopo prime Iustiniane: »Post longas tribulationes quas Hadrianus Thebane ciuitatis episcopus, a consacerdotibus suis uelut ab hostibus pertulit, in Romanam ciuitatem confugit. Et licet  aduersus Ioannem, Larisseum episcopum, 140 eius fuisset prima suggestio, non ab eo in causis pecuniariis, reseruatis legibus est iudicatum: tamen post hec magis contra personam fraternitatis tue, a qua non iuste se a sacerdotii gradu flagitabat esse deiectum, grauissime querebatur.« Et infra: »Quod uero, inquit, ad presens attinet, cassatis prius atque ad nichilum redactis predicte sententie tue decretis, ex beati Petri apostolorum principis auctoritate decernimus triginta dierum spatio sacra te communione priuatum, ab omnipotente Deo nostro tanti excessus ueniam cum summa penitentia ac lacrymis exorare. Quod si hanc sententiam nostram te cognoueris impleuisse  remissius, non iam tantum iniustitiam sed et contumaciam fraternitatis tue cognoscas, adiuuante Domino, seuerius puniendam. Prefatum uero Hadrianum, fratrem et cepiscopum nostrum, ex tua sententia, ut diximus, nequaquam canonibus neque legibus subsistente damnatum, in suum locum atque ordinem reuerti, Christo comitante, disponimus: ut nec illi fraternitatis tue noceat contra iustitie tramitem prolata sententia, nec caritas tua pro placanda futuri indignatione iudicis incorrecta remaneat.« 

27. Hinc est quod, exceptis criminibus, neminem sacerdotum Gregorius deponebat, imo pro qualitatibus delictorum uenialiter communione priuabat. Unde Ioanni, episcopo Callipolitano, post aliqua scribens,  ait: »Matriculam quam frater et cepiscopus noster Andreas, Tarentinus episcopus, fecit fustibus castigari, quamuis exinde post octo menses hanc obiisse non credamus, tamen, quia eam contra propositi sui ordinem huiusmodi fecit affligi, duobus hunc mensibus a missarum solemnitate suspende, ut uel hec cum uerecundia, qualem se de cetero exhibere possit, instituat.« 

28. Si quando super sacerdotum criminibus erat aliquid uentilandum, cum summa districtione, grandique cautela Gregorius uniuscuiusque capituli modulos querens, sententiam suam magis difficulter quam faciliter promulgabat. Unde Natali, Salonitano episcopo, scribens, ait: »Cum cuncta negotia, indagande sollicitudine ueritatis indigeant, tum que ad  deiectionem sacerdotalium pertinent graduum, sunt districtius trutinanda; in quibus non tam de humanis constitutis quam de diuine quodam modo benedictionis refragatione tractatur. Nuntiatum siquidem nobis est Florentium, Epidauritane ciuitatis episcopum, a quibusdam fuisse in causis criminalibus accusatum, et, nullis canonicis probationibus exquisitis, nec sacerdotalis consilii preueniente iudicio, eum honoris officio non iure, sed auctoritate depositum. Quia ergo non potest quemquam ab episcopatus gradu, nisi iustis ex causis, concors sacerdotum summouere sententia, hortamur fraternitatem uestram ut prefatum uirum ex eodem in quod detrusus est eiici faciatis exilio, causamque eius episcopali disceptatione perquiri; et si in his in quibus accusatur canonica fuerit probatione  conuictus, canonica procul dubio est ultione plectendus. Quod si alias quam de eo estimatum est synodali fuerit inquisitione compertum, necesse est ut et criminatores, iusti districtionem iuris exhorreant, et incriminato innocentie sue seruentur illibata suffragia. Executionem uero antefati negotii Antonino, subdiacono nostro, ex nostra preceptione mandauimus, 141 quatenus eius instantia, et que sunt legibus canonicis placita decernantur, et decreta, iuuante Domino, mancipentur effectui.« 

Item Constantio, episcopo Mediolanensi: »Relectis epistolis quas ad nos [a 1Kb] per Marinianum latorem presentium transmisistis, gratam nobis sollicitudinem  uestram fuisse rescripsimus, quod ea que ad nos de fratre et cepiscopo nostro Pompeio, qui adhuc a nobis ita est nominandus, peruenerunt, dissimulare minime pertulistis. Sed qualis fuit in requisitione cura, si talis fuisset in discussione subtilitas, nichil ex hoc quod de eo dictum est fuisset ambiguum, sed utrum uerum an esse compositum patuisset. Quia iam contra ipsum dudum in Sicilia apud reuerende memorie fratrem nostrum Maximianum, episcopum, talis questio, ut cognouimus, mota est. Sed quia causa ipsius subtili omnino inuestigatione quesita est, inuentus est innocens, qui fuerat ecusatus in crimine. Nunc igitur, quoniam illa que contra eum dicta sunt non sub illa qua decuit districtione quesita sunt, et gesta que exinde apud fraternitatem uestram confecta  sunt, neque ad condemnationem neque ad absolutionem eius probantur posse sufficere, non leuis res agitur ut incaute uel in transcursu debeat definiri. Nam graue est satis et indecens ut, in re dubia, certa dicatur sententia. Et hec quidem gesta esse poterant ad definiendum idonea, si accusati ea confessio sequeretur, si tamen eamdem confessionem subtilitas examinis ex occultis eliceret, et non afflictio uehemens extorqueret, que frequenter hoc agit ut noxios se fateri etiam cogantur innoxii. Nam postquam prefatus episcopus, ut dicitur, cruciari custodia, cremarique fame se asserit, scire debetis, si ita est, utrum noceat, si sic fuerit extorta confessio. Nunquid quando sententiam tales cause suscipiunt, et ad sedem apostolicam appellatur, non et persona que  iudicatur presens est, ut districtissime atque ab omni latere ueritas requiratur, ut tunc, si debeat necne manere, sententia decernatur? Necnon et si predictus episcopus ad sedem apostolicam appellare uoluerit, causa ipsius interius et cum omni est diligentia perscrutanda? Et ideo postquam persona absens est, et gesta que ad nos transmisistis, nobis, sicut prefati sumus, idonee satisfecisse non uidentur, temere aliquid de episcopi persona decernere, nec debemus nec possumus: ne, quod absit, reprehensibiles inueniamur in nostris, quibus aliorum iure competit retractare sententias.« 

Item Ioanni defensori post aliqua: »Quia, inquit, Stephanus, episcopus, in odio suo quedam ficta, et de falsis se capitulis accusatum, neque aliquid ordinabiliter  factum, sed iniuste se asserit condemnatum, diligenter querendum est primo si iudicium ordinabiliter est habitum, si alii accusatores, alii testes fuerunt. Deinde causarum qualitas est examinanda, si digna exilio, uel depositione fuit; aut si eo presente qui accusatus est, sub iureiurando contra eum testimonium dictum est; si scriptis actum est, si ipse licentiam respondendi et defendendi se habuit. Sed et de personis accusantium ac testificantium subtiliter querendum est, cuius uite, cuius conditionis, cuiusque opinionis, aut ne inopes sint, aut ne forte aliquas contra prefatum episcopum inimicitias habuissent; 142 et utrum testimonium ex auditu dixerunt, aut certe se scire specialiter testati sunt; si scriptis iudicatum est, et partibus presentibus sententia  recitata est. Quod si forte hec solemniter acta non sunt, neque causa probata est que exilio uel depositione digna sit, in Ecclesiam suam modis omnibus reuocetur.« 

29. Auctoritatem quorumlibet summorum pontificum Gregorius auctoritatis sue magnitudine nullo modo minuebat, quin potius multipliciter roborabat. Et quamuis inter culpabiles auctoritatem sui prioratus agnosceret, tamen inter insontes episcopos se prebebat prorsus equalem. Quapropter Ioanni, Syracusano episcopo, inter cetera scribens ait: »Quod primas Bizacenus, a suis episcopis impetitus, se sedi apostolice dicit subiici, si qua culpa in episcopis inuenitur, nescio quis ei episcopus subiectus non sit. Cum uero culpa non exigit, omnes episcopi secundum  rationem humilitatis equales sumus.« Et cetera. 

Item in libro Regule Pastoralis: »Liquet, inquit, quod omnes homines natura equales genuit, sed uariante meritorum ordine, alios aliis culpa postponit. Ipsa autem diuersitas que accessit ex uitio diuino iudicio dispensatur, ut quia omnis homo eque stare non ualet, alter regatur ab altero. Unde cuncti qui presunt non in se debent potestatem ordinis, sed equalitatem pensare conditionis, nec preesse se hominibus gaudeant, sed prodesse. Antiqui etenim Patres nostri non reges hominum, sed pastores pecorum, fuisse memorantur. Et cum Ne Dominus, filiisque eius, benediceret, dicens: Crescite, et multiplicamini, et replete terram; protinus adiunxit: Et  terror uester ac tremor sit super cuncta animantia terre . Quorum terror ac tremor, quia esse super animalia terre precipitur, profecto super homines esse prohibetur Homo quippe brutis animalibus, non autem hominibus ceteris natura prelatus est: et idcirco ei dicitur, ut ab animalibus, et non ab hominibus, timeatur. Quia contra naturam superbire est, ab equali uelle timeri; et tamen necesse est ut rectores a subditis timeantur, quando ab eis Deum minime timeri deprehendunt, ut humana saltem formidine peccare metuant, qui diuina iudicia non formidant. Nequaquam tamen prepositi ex hoc quesito timore superbiant, in quo non suam gloriam, sed subiectorum iustitiam, querunt. In eo enim quod metum sibi a peruerse uiuentibus exigunt, quasi non  hominibus, sed animalibus dominantur, quia uidelicet ex qua parte bestiales sunt subditi, ex ea debent etiam formidini iacere substrati. Sed plerumque rector eo ipso quo ceteris preeminet, elatione cogitationis intumescit. Et dum ad usum cuncta subiacent, dum ad uotum uelociter iussa complentur, dum omnes subditi, si qua bene gesta sunt, laudibus efferunt, male gestis autem nulla auctoritate contradicunt; dum plerumque laudant etiam que reprobare debuerant, seductus ab his que infra suppetunt, super se animus tollitur; et dum foris immenso fauore circumdatur, intus ueritate uacuatur, atque oblitus sui in uoces se spargit alienas, talemque se credit qualem foris audit, non qualem intus discernere debuit. Subiectos despicit, eosque equales sibi nature ordine  non agnoscit; et quos sorte 143 potestatis excesserit, transcendisse se etiam uite meritis credit. Cunctis se estimat amplius sapere quibus se uidet amplius posse. In quodam quippe se constituit culmine apud semetipsum, et qui equa ceteris nature conditione constringitur ex equo ceteros respicere dedignatur, sicque usque ad eius similitudinem ducitur de quo scriptum est: Omne sublime uidet, et ipse est Rex super uniuersos filios superbie . Qui singulare culmen appetens, et socialem angelorum uitam despiciens, ait: Ponam sedem meam ad Aquilonem, et ero similis Altissimo . Miro ergo iudicio intus foueam deiectionis inuenit, dum foris se in culmine potestatis extollit. Apostate quippe angelo similis efficitur, dum homo hominibus esse similis  dedignatur. Sic Saul post humilitatis meritum, in tumorem superbie culmine potestatis excreuit. Per humilitatem quippe prelatus est, et per superbiam reprobatus, Domino attestante, qui ait: Nonne cum esses paruulus in oculis tuis, caput te constitui in tribubus Isrel?  Paruulum se prius in suis oculis uiderat, sed fultus temporali potentia iam se paruulum non uidebat. Ceterorum namque comparationi se preferens, quia plus cunctis poterat, magnum se pre omnibus estimabat. Miro autem modo, cum apud se paruulus, apud Deum magnus; cum uero apud se magnus apparuit, apud Deum paruulus fuit. Plerumque ergo dum ex subiectorum affluentia animus inflatur, in luxum superbie ipso potentie fastigio lenocinante corrumpitur. Quam uidelicet  potentiam bene regit, qui et tenere illam nouerit, et impugnare. Bene hanc regit, qui scit per illam super culpas erigi, scit et cum illa ceteris equalitate componi. Humana etenim mens plerumque extollitur, etiam cum nulla potestate fulcitur: quanto magis in altum se erigit, cum se etiam potestas ei adiungit? Quam tamen potestatem recte dispensat, qui sollicite nouerit et assumere ex illa quod adiuuat, et expugnare quod tentat, et equalem se cum illa ceteris cernere, et tamen se peccantibus zelo ultionis anteferre. Sed hanc discretionem plenius agnoscimus, si pastoris primi exempla cernamus. Petrus namque, auctore Deo, sancte Dei Ecclesie principatum tenens, a bene agente Cornelio, et sese ei humiliter prosternente immoderatius uenerari recusauit,  seque illi similem recognouit, dicens: Surge, ne feceris; et ego ipse homo sum . Sed, cum Ananie et Sapphire culpam reperit, mox quanta potentia super ceteros excreuisset ostendit . uerbo namque eorum uitam perculit, quam spiritu perscrutante deprehendit; et summum se intra Ecclesiam contra peccata recoluit; quod, honore sibi uehementer impenso, coram bene agentibus fratribus non agnouit. Illic quippe communionem equalitatis meruit sanctitas actionis, hic zelus ultionis ius operuit potestatis.« Et paulo post: »Sed cum delinquentes subditos prepositi corrigunt, restat, necesse est, ut sollicite attendant, quatenus per discipline debitum culpas quidem iure potestatis feriant, sed per  humilitatis custodiam equales se ipsis fratribus qui corriguntur agnoscant, quamuis plerumque etiam dignum est ut eosdem quos corrigimus tacita nobis cogitatione preferamus. Illorum namque per nos uitia discipline uigore feriuntur; in his uero que ipsi committimus ne uerbi quidem ab aliquo inuectione laceramur. Tanto ergo apud Deum obligatiores sumus, quanto 144 apud homines inulte peccamus.« Et reliqua. 

30. Hac Gregorius equalitate seruata, Romano defensori Sicilie scribit, dicens: »Peruenit ad nos, quod si quis contra quoslibet clericos causam habeat, despectis eorum episcopis, eosdem clericos in tuo facias iudicio exhiberi. Quod si ita est, quia ualde constat esse incongruum, hac tibi auctoritate precipimus  ut hoc denuo facere non presumas; sed si quis contra quemlibet clericum causam habuerit, episcopum ipsius adeat, ut aut ipse cognoscat, aut certe ab ipso iudices deputentur. Aut si ob hoc fortasse ad arbitros eundum est, partes ad eligendum iudicem ab ipso executio deputata compellat. Si quis uero, uel clericus, uel laicus, contra episcopum causam habuerit, tunc te interponere debes, ut inter eos aut ipse cognoscas, aut certe, te admonente, sibi iudices eligant. Nam si sua unicuique episcopo iurisdictio non seruatur, quid aliud agitur, nisi, ut per quos ecclesiasticus custodiri ordo debuerat, confundatur?« 

31. Sicut conuictum de crimine sine uindicta canonica Gregorius neminem relinquebat, sic nimirum  falsarium delatorem regulari tramite puniebat. Unde Anthemio subdiacono scribens, ait: »Cum fortius punienda sint crimina que insontibus et maxime sacris ordinibus ingeruntur, quam sitis culpabiles omnes qui in causa Ioannis diaconi resedistis, attendite ut Hilarium, criminatorem eius, nulla ex definitione uestra pena ueniens castigaret. Nec illud ad excusationem uestram esse credatis idoneum, quod uobis, quasi iudicare uolentibus, solus frater et cepiscopus noster Paschasius dicitur distulisse. Nam si zelus in uobis rectitudinis uiguisset, facilius uni a multis rationabiliter suaderi quam multi ab uno poterant sine causa differri. Quia ergo tante nequitie malum sine digna non debet ultione transire, suprascriptum fratrem nostrum Paschasium uolumus admoneri, ut  eumdem Hilarium prius subdiaconii, quo indignus fungitur, priuet officio, atque uerberibus publice castigatum faciat in exsilium deportari, ut unius pena multorum possit esse correctio. Cuius si forte lenitatem diaconi sui adhuc opinio lacerata non commouet, et in hoc quod non credimus torpens exstiterit, experientia tua hec que diximus faciat, et de illius nobis neglectu renuntiet.« 

Idcirco Gregorius non probantem quod obiecerat subdiaconum officio iubet priuari, quia, iuxta canonicas Patrum sententias, qui calumniam illatam non probat penam debet incurrere, quam, si probasset, reus utique sustineret. Ac per hoc quia subdiaconus crimen diacono probare non potuit, quoniam impositionem  manus qua carere potuisset non habuit, non sacerdotio, sed officio caruit, et tanquam reuera infamis meruit uerberibus castigari. Nam cui cum tribus testibus ueluti laico crimen quodlibet approbatur, non est mirum quod obiecit dum probare non sufficit, si corporali infamie, quemadmodum laicus, ex iuris similitudine subiugatur. Quod enim esset diacono gradum amittere, hoc fuit subdiacono fame plenitudine caruisse.

32. Crimina semel audita Gregorius indiscussa nullo modo preteribat, etiamsi accusatus, cum accusatore suo redisset in gratiam. Quapropter uniuersis episcopis Corinthi scribens, ait: »Desiderii nostri est ad concordiam redigere discordes, et 145 unitos esse in gratia eos, quos diuisos ab alterutra dilectione  uoluntatis facit esse diuersitas. Scripta igitur fraternitatis uestre relegentes, agnouimus quod ii qui contra Hadrianum fratrem et cepiscopum nostrum aliqua dixerant modo cum eodem episcopo in amicitiam conuenissent, et magna nobis ad presens facta est de eorum unitate letitia. Sed quoniam ea que dicta sunt indiscussa remanere non patimur, sedis nostre diaconum ad ea inuestiganda dirigimus, quia nuntiati nos facinoris qualitas uehementer impellit ut ea que audiuimus dissimulare nullatenus debeamus, presertim cum accusatores et accusatum inter se fecisse gratiam indicastis. Hoc nobis necesse est subtilius perscrutari, ne fortasse eorum sit comparata concordia: que si, quod absit, non ex caritate, sed ex premio facta constiterit, maiori hoc emendatione  plectendum est. Nam nos qui canonice, reuelante Deo, mala, si quidem uera sunt, resecare precedentia festinamus, commissam postmodum culpam sine uindicta nulla ratione dimittimus.« 

Item Ioanni, episcopo Corinthiorum post aliqua: »Paulum, inquit, Diaconum, latorem presentium, quamuis culpa sua uehementer confundat atque redarguat quod, deceptus promissione, ab accusatione nuper depositi quondam episcopi sui destiterit, et cupiditatis studio silere contra animam suam potius quam prodere uera consensit, tamen, quia plus nos esse conuenit pios quam districtos, hanc ei culpam ignoscimus, atque eum in ordine locoque suo recipiendum censemus. Nam ei a tempore prolate sententie afflictionem quam pertulit credimus ad uindictam  huius culpe posse sufficere. Euphemium uero atque Thomam, qui pro deserenda accusatione sacros ordines acceperunt, eisdem ordinibus priuatos esse, atque ita sicuti sunt depositi, uolumus permanere; nec unquam eos sub qualibet excusationis specie in sacros ordines reuocari decernimus. Nam nimis indignum, et contra ecclesiastice regulam discipline est, ut honore quem non ex meritis, sed pro sceleris premio percepere, fungantur. Quia tamen plus misericordie quam districte nos conuenit operam dare iustitie, eosdem Euphemium atque Thomam, in ordinem locumque tantummodo, unde ad sacros ordines promoti fuerant, uolumus reuocari, et cunctis diebus uite sue eorumdem locorum  continentiam sicut consueuerant ante, percipiant. Clematium uero lectorem similiter benignitatis intuitu in ordinem locumque suum reuocandum esse constituo. Quibus etiam omnibus, id est Paulo Diacono, Euphemio, Thome, atque Clematio commoda sua secundum locum et ordinem, in qua quisque eorum est, sicut solitus erat accipere, a presenti indictione fraternitas uestra sine aliqua studeat imminutione prebere.« 

33. Consueta clericorum stipendia nullis quarumlibet egritudinem occasionibus misericordissimus pater Gregorius retrahebat. Unde Candido, episcopo urbis ueteris, scribens, ait: »Cum percussio corporalis, utrum pro purgatione an pro uindicta contingat, Dei in hoc iudicium ignoratur, non debet a nobis  addi flagellatis afflictio, ne nos culpe, quod absit, offensa respiciat. Et quia presentium lator Calumniosus, pro hac percussione quam sustinet, consueta sibi commoda ab Ecclesia uestra asserit denegari, idcirco fraternitatem tuam 146 presentibus hortamur epistolis, quatenus nichil eum ad percipienda que consueta sunt hec egritudo debeat impedire, quia diuersis in Ecclesia militantibus uaria, sicut nosti, sepe contingit infirmitas. Et si hoc fuerint exemplo deterriti, nullus de cetero qui Ecclesie militet, poterit inueniri; sed secundum loci eius ordinem, queque ei, si sanus esset, poterant ministrari, de ipsa exiguitate que Ecclesie potest accidere fraternitas tua diuini contemplatione iudicii egrotanti prebere non desinat.« 

 34. Episcoporum uenerabilium factas propriis clericis sponsiones Gregorius apostolice sedis auctoritatibus roborabat. Unde Ioanni, Panormitano episcopo, scribit, dicens: »Implenda semper sunt postulantium desideria, quoties illa poscuntur que a ratione non deuiant. Et ideo, quia quedam capitula que seruaturum te clericis tuis petentibus promisisti, nostra ab eis postulatur auctoritate firmari, fraternitatem tuam his hortamur affatibus, ut ea que presentia scripta continent sine aliqua debeat refragatione seruare. Primum, ut de reditibus Ecclesie quartam in integro portionem ecclesie tue clericis, secundum meritum uel officium siue laborem suum, ut ipse unicuique dare prospexeris, sine aliqua debeas prebere tarditate. De hoc uero quod ex fidelium oblatione accesserit, id est quartam partem in solidis  uel cellario, eis iuxta pristinam consuetudinem dare non differas. Reliqua autem omnia mobilia in tua retineas potestate; immobilia cuncta ecclesiasticis reditibus aggregentur, ut multiplicata quantitate, clericorum tuorum usibus, Deo largiente, proficiant. Tabularium autem, una cum consensu seniorum et cleri, memineris ordinandum qui annis singulis ad amputandam fraudis suspicionem solemniter suas debeat rationes exponere. uindemiarum uero tempore idem clerus emendi uinum de possessionibus ecclesie tue ad iusta pretia, in quantum uendendum est, remedium consequatur. Nam satis contra rationem est, ut, quod potest extraneis uenundari, clericis, dato pretio, denegetur. Possessiones igitur, uel si  qua sunt alia ecclesiastico iuri competentia, et ab extraneis indebite detinentur, cum omni studio seruata ciuilitate, in ius ecclesie tue reparare festina, ut negligens in aliquo uideri non ualeas. Si quid uero de quocumque clerico ad aures tuas peruenerit, quod te iuste possit offendere, facile non credas, nec ad uindictam te res accendat incognita; sed, presentibus ecclesie tue senioribus, diligenter est ueritas perscrutanda, et tunc si qualitas rei poposcerit, canonica districtio culpas feriat delinquentis. Hec itaque omnia sic sollicite ac mansuete studii tui sit custodire, quatenus nec tu promissionis tue uidearis immemor exstitisse, nec illi iustam contra te occasionem inuenire ualeant murmurandi.« 

 Item Maximiano, Syracusano episcopo, post pauca: »Cognouimus de reditibus Ecclesie nouiter acquisitis canonicam dispositionem quartarum minime prouenire, sed episcopos locorum tantummodo distribuere quartam antiquorum redituum, nunc uero quesita suis usibus retinere. Quamobrem prauam subintroductam consuetudinem fraternitas tua uiuaciter emendare festinet, ut, siue de preteritis reditibus, siue de his que nouiter obuenere, uel obuenientibus, quarta secundum distributionem canonicam dispensetur. 147 Incongruum namque est unam eamdemque Ecclesie substantiam duplici quodam modo iure censeri, id est usurpationis et canonum.« 

35. Ab aliis episcopis communione priuatos Gregorius  communioni pristine reformabat. Quapropter Magno, presbytero Mediolanensis ecclesie, scribens, ait: »Sicut, exigente culpa, digne quis a sacramento communionis abigitur, ita insontibus nullo modo talis irrogari debet uindicta. Comperimus siquidem quod Laurentius, quondam frater et cepiscopus noster, nullis te culpis exstantibus communione priuauerit, ideoque huius precepti nostri auctoritate munitus, officium tuum securus perage, et communionem sine aliqua sume formidine.« 

36. Purgantes se a crimine cuiuslibet heresis Gregorious non solum recipiebat, imo etiam catholicos declarabat. Unde Ioanni, Constantinopolitano episcopo, scribit, dicens: »Sicut hereticorum prauitas zelo recte fidei comprimenda, ita uere confessionis  est integritas complectenda. Nam si credi fideliter confitenti despicitur, cunctorum in dubium fides ad ducitur, atque errores ex incauta districtione morti feri generantur, et hinc non solum errantes oues ad caulas minime Dominicas reuocantur, sed etiam intus posite ferinis dentibus laniande crudeliter exponuntur. Hoc ergo subtiliter, frater carissime, perpendamus, et sub pretextu heresis affligi quempiam ueraciter profitentem fidem catholicam non sinamus, ne, quod absit, heresim fieri sub emendationis magis specie permittamus. ualde autem irati sumus, cur ii qui in causa fidei iudices contra Ioannem, Chalcedonensis  Ecclesie presbyterum, a uobis fuerant deputati, negligentes ueritatem, opinioni crediderunt, et credere districte profitenti noluerunt: maxime cum accusatores ipsius [a 1Kb] Marcionistarum quam memorabant heresim, unde eum reum moliebantur efficere, interrogati que esset, nescire se manifesta professione responderint. Ex qua re euidenter agnoscitur quia personam ipsius sine Dei respectu non iuste, sed contra animas suas sola grauare uoluntate tantummodo uoluerunt. Nos itaque, facto concilio, sicut gestorum apud nos habitorum tenor ostendit, cuncta que erant necessaria subtiliter perscrutantes ac tractantes, quoniam in nullo antedictum presbyterum reum inuenire potuimus, precipue quia libellus quem delegatis a uobis iudicibus obtulit recte  fidei per omnia sinceritati concordat, eapropter eorumdem iudicum reprobantes sententiam, nostra eum definitione catholicum, et ab omni heretico crimine liberum esse, Christi Dei Redemptoris nostri misericordia et gratia reuelante, denuntiauimus.« 

Item Mauricio imperatori post pauca: »Relectis in concilio que contra Ioannem, ecclesie Chalcedonensis presbyterum, acta sunt, simul et serie iudicati, maiorem illum iniustitiam sustinuisse cognouimus, quippe quem clamantem se atque monstrantem esse catholicum, non reatus culpa, sed diu accusatio incerta contriuit, in tantum, quia accusatores ipsius, Marcionistarum quam memorabant heresim nescire se aperta responsione professi sunt, et qui illico in  iudicii fuerant limine repellendi in accusatione eius incerti permanere permissi sunt. Sed, ne dicta eum 148 saltem lacerare potuisset opinio, libellum fidei obtulit, in quo se patenter ostendere fidei recte professorem studuit et sequacem. Sed hunc a sanctissimo Ioanne, fratre et cepiscopo nostro, iudices de putati, iniuste ac irrationabiliter negligentes, dum in eius se nisi sunt occupare grauamine, se potius reprehensibiles ostenderunt. Nam nullus ambigit infidelitatem esse, fidem fidelibus non habere.« 

Item Narsi comiti de eodem post alia: »De Ioanne uero presbytero cognoscite quia illius causa per synodum decisa est, in qua aperte cognoui quia eius aduersarii eum facere hereticum uoluerunt, et diu  conati sunt, sed minime potuerunt.« 

Item Athanasio, presbytero de Isauria: »Sicut de eis quos ab unitate Ecclesie heretice prauitatis error abscidit affligimur et dolemus, ita his quos intra sinum suum catholice fidei professio continet congaudemus; et ut pastorali sollicitudine illorum nos oportet impietatibus obuiare, sic piis eorum professionibus congruit fauorem impendere, et sincera esse que sapiunt declarare. Atque ideo, dum tibi Athanasio presbytero monasterii sancti Mile, cui est uocabulum Tannaco, quod in Lycaonia est prouincia  constitutum, contraria integre fidei orta suspicio est, ut professionis tue potuisset integritas apparere, ad apostolicam sedem, cui presidemus, elegisti recurrere, asserens etiam te corporaliter uerberatum aliqua iniuste ac uiolenter fecisse. Et quanquam ea que ui impulsionis fiunt canonum minime censura recipiat, et iure habeantur infirma, quia ipse ea dissoluit qui iniustum fateri compellit, sed magis illa est suscipienda et amplectenda confessio que ex spontanea monstratur uoluntate procedere, sicut apud nos fecisse dignosceris. Ne quid tamen nobis ambiguum potuisset existere, sanctissimo Ioanni, quondam fratri nostro Constantinopolitane ciuitatis antistiti, de te preuidimus scribendum, ut suis nos quid actum esset epistolis informaret. Qui sepe a nobis  admonitus, rescribens, innotuit quemdam codicem apud te fuisse inuentum quo plura continebantur heretica, et ob hoc aduersus dilectionem tuam fuisse commotum. Quem quia ad nos studuit pro satisfactione transmittere, priores eius partes sollicita lectione percurrimus; et quoniam manifesta in eo heretice prauitatis uenena reperimus, ne denuo debuisset legi uetuimus. Sed quia hunc te simpliciter legisse testatus es, et ad amputandam ambigue suspicionis materiam libellum nobis manu tua porrexisti perscriptum, in quo, fidem tuam exponens, omnes generaliter hereses, uel quidquid aduersus catholice professionis integritatem est, apertissime condemnasti, et cuncta que sancte quatuor uniuersales synodi recipiunt te semper recepisse ac recipere, et que  condemnauerunt condemnasse condemnareque professus es; eam quoque synodum que imperatoris Iustiniani temporibus de tribus capitulis facta est te et suscipere et custodire promisisti, et, prohibitus à nobis codicem ipsum legere in quo pestifere uirus fraudis innexum est, libentissime consensisti, reprobans etiam atque condemnans omnia que contra catholice fidei integritatem in eo dicta uel latenter inserta sunt, nec eum te legere denuo promisisti: hac ratione permoti, postquam [a 1Kb] etiam ex exprobati a te libelli 149 pagina, fides tua nobis catholica, Deo custodiente, perclaruit, ab omni te heretice peruersitatis macula iuxta professionem tuam liberum esse decernimus, et catholicum, atque sincere in omnibus fidei professorem, ac sequacem Iesu Christi Saluatoris gratia claruisse pronuntiamus, liberam  quoque tribuendo licentiam ad tuum monasterium in tuo te loco uel ordine nichilominus remeare.« 

37. Schismaticos ad recipiendam satisfactionem uenire Gregorius inuitabat, quibus etiam, si nusquam ad unitatem Ecclesie redire uoluissent, nullam se facturum uiolentiam promittebat. Unde Petro et Prouidentio, episcopis de Istria, scribens, ait: »Deus qui letatur in unitate fidelium et reuelat querentibus ueritatem, cordi uestro, dilectissimi fratres, aperiat quanto uos desiderio in gremio cupiam sancte uniuersalis Ecclesie contineri, et in eius manere unitate concordes. Quod fore non dubito si, abiecto contentionis  stimulo, satisfieri uobis ueraciter de his de quibus est dubietas, intendatis. Remeantis autem Castorii notarii mei edoctus relatione sum, fraternitatem uestram ad me habere desiderium ueniendi, si promissum fuerit quia nullam molestiam sustinebit. Hoc ego cognoscens, et opto, et, succensus ardore caritatis, inuito ut ad me ueniendi debeatis laborem assumere: quatenus pariter conferentes, que uera et Redemptori nostro sunt placita, et communiter loquamur, et modis omnibus teneamus. Ego uero, diuine protectionis gratia suffragante, satisfacere uobis de quibus dubitatis paratus sum, et confido de omnipotentis Dei nostri clementia, quia ita uobis satisfactio mea interius inherebit, ut nichil caritati uestre, de cetero possit ambiguum remanere. Nam illa que  sanctissime quatuor synodi sapuerunt atque definierunt, sicuti predecessor noster Leo sanctissimus papa, ita ea et nos sapimus, sequimur, ac tenemus, nec ab earum fide aliquo modo dissentimus. Sed quia plus persona presens quam epistola satisfacit, hortor, dilectissimi fratres, ut ad me uenire, sicut prefatus sum, debeatis, dummodo, ratione percepta, a concordia sancte uniuersalis Ecclesie dissensio uos nulla dissociet. Hoc tamen certa sit uestra caritas quia uos et cum affectu quo decet suscipiam et cum gratia relaxabo, nec aliquam uos uel quoscumque alios qui pro hac ad me causa uenire uoluerint, afflictionem uel molestiam sustinere permitto, sed seu ad consentiendum mihi cor uestrum misericordia diuina compunxerit, siue, quod absit, in ea uos durare  dissensione contigerit, ad propria uos remeare quando uolueritis, iuxta promissionem meam, sine lesione uel molestia relaxare curabimus.« 

38. Seuerum, Aquileiensem episcopum, caput totius schismatis existentem, Romam uenire compellit, dicens: »Sicut gradientem per deuia, carpentem denuo rectum tramitem, tota Dominus auiditate complectitur, ita demum de deserente cognitam ueritatis uiam maiori merore quam gaudio quo de conuertente letatus fuerat contristatur, quia minoris excessus est ueritatem non cognoscere quam in eadem agnita non manere, aliudque est quod ab errante committitur, aliud quod per scientiam perpetratur. Et nos siquidem, 150 quantum incorporatum te iam pridem fuisse in unitate Ecclesie gauisi fueramus,  abundantius nunc dissociatum a catholica societate confundimur. Pro qua re imminente latore presentium, iuxta christianissimi et serenissimi rerum domini iussionem, ad beati Petri apostoli limina cum tuis sequacibus uenire te uolumus, ut, auctore Deo, aggregata synodo, de ea que inter uos uertitur dubietate quod iustum fuerit iudicetur.«  At Seuerus, apostolica simul imperialique iussione coactus, imminente Smaragdo exarcho, simulque Antonino, Ecclesie Romane defensore, Rauennam perducitur. Ubi ueritus cum Gregorio synodalem subire conflictum, ad unitatem sancte uniuersalis Ecclesie, mediante Ioanne Rauennati pontifice, remeauit. Sed  cum post anni spatium ad propria rediisset, ab aliis schismaticis persuasus, non solum ad pristinum uomitum rediit, uerum etiam Mauricii, Deo semper aduersi, iussione surrepta qua iubebatur ut schismatici redire ad unitatem Ecclesie minime cogerentur, reliquis episcopis Ecclesie se iungentibus, maximas seditiones conflabat. Quapropter Gregorius neminem iam reuertentium sine cautione iuratoria penitus suscipere satagebat. Qua prestita huiusmodi litteris eidem Patricio exarcho commendabat: »Firminus, frater et cepiscopus noster, Trigestine antistes ecclesie, ante aduentum uestre èxcellentie salubri consilio ab schismate, cui inheserat, resipiscens, atque ad unitatem matris Ecclesie rediens, nostris est epistolis confirmatus, quatenus in uere quam agnouerat  sinu matris Ecclesie fortitudine animi fixus ac stabilis permaneret. Quo audito Seuerus, Gradensis episcopus, eiusdem caput schismatis, eum diuersis primum cepit, si posset, suasionibus a bono reuocare proposito. Quod dum perficere, auctore Deo, minime ualuisset, seditionem illi suorum ciuium excitare non timuit. Quanta uero predictus frater et cepiscopus noster Firminus ex eadem immissione pertulerit, plenius illic ac uerius e uicino poteritis agnoscere. Directis itaque excellentie uestre iussionibus, iis qui in Istrie partibus locum uestrum agere, Deo auctore, noscuntur, districtius iubetote, quatenus et sepe dictum fratrem nostrum ab illatis debeant defensare molestiis, et quietem illius multis ad imitandum profuturam modis omnibus procurare, ut hec uestra  prouisio, et conuersorum sit optata securitas, et occasio oborta sequentium.« 

Denique Seuerus, quia ad unitatem sancte uniuersalis Ecclesie redire non meruit, ad scindendam quoque sue ipsius dieceseos unitatem Romanum pontificem sua uecordia suscitauit, adeo ut ab ipso illius obitus tempore, Aquileiensis diecesis in duos metropolitanos, catholicorum uidelicet, schismaticorumque diuisa sit, neque potuit postmodum, [a 1Kb] licet omnes generaliter ad unitatem de schismate repedauerint, ad pristine coniunctionis unionem usque hactenus reformari.

39. Sicut nulli clericorum pro infirmitate corporis quartarum subsidia Gregorius minuebat, ita nulli pontificum pro egritudine qualibet succedendum fore  docebat. Unde Anatolio, Constantinopolitano subdiacono, rescribens, ait: »Scripsit mihi dilectio tua, piissimum dominum nostrum reuerendissimo fratri meo prime Iustiniane episcopo pro 151 egritudine capitis quam patitur precipere succedi, ne forte dum episcopi iura eadem ciuitas non habet, quod absit, ab hostibus pereat. Et hec quidem nusquam canones precipiunt, ut pro egritudine episcopi, episcopo succedatur; et omnino iniustum est ut si molestia corporis irruit, honore suo priuetur egrotus. Atque ideo hoc per nos fieri nullatenus potest, ne peccatum in mea anima ex eius depositione ueniat. Sed suggerendum  est ut, si is qui est in regimine egrotat, dispensator illi talis requiratur, qui possit eius curam omnem agere, et locum illius in regimine ecclesie, ipso non deposito, ac in custodia ciuitatis implere, ut neque Deus omnipotens offendatur, neque ciuitas inueniatur esse neglecta. Si uero idem reuerendissimus Ioannes fortasse pro molestia sua petierit ut ab episcopatus honore debeat uacare, eo petitionem dante scripto, concedendum est. Aliter autem nos id facere pro omnipotentis Dei timore omni modo non ualemus. Quod si hoc petere ille noluerit quod piissimo imperatori complacet, quidquid iubet facere in eius est potestate: sicut nouit, ipse prouideat; nos tantummodo in depositionem insontis non faciat permisceri. Quod uero ipse fecerit, si canonicum est,  sequimur; si uero canonicum non est, in quantum sine peccato nostro ualemus, portamus.« 

Pontificibus uoluntarie suis renuntiantibus sedibus successores Gregorius nullo modo denegabat, eosque postmodum de reditibus relicte ecclesie sufficienter nutriendos esse censebat. Unde Mariniano, Rauennati episcopo, significans, ait: »Qualiter ordinati a nobis sacerdotis, corporis qua notum est impediente molestia, Ariminensis ecclesia pastorali hactenus sit regimine destituta, dudum fraternitas uestra cognouit. Quem dum habitatorum loci illius precibus permoti sepius hortaremur ut, si de eadem capitis qua detinebatur molestia melioratum se esse sentiret, ad suam, auxiliante Domino, reuerteretur Ecclesiam,  datis induciis, in hoc quadriennio exspectatus est. Quem dum nos clericorum, uel ciuium illinc uenientium [b 1Kb] nosque precibus urgentium, instantius hortaremur ut si ualeret, auxiliante Domino, cum eis remearet, data scriptis supplicatione, nos petiit ut quia ad eiusdem ecclesie regimen uel susceptum officium pro eadem qua detinebatur molestia assurgere nullatenus posset, ecclesie ipsi ordinare episcopum deberemus. Unde quia cunctarum ecclesiarum iniuncta nos sollicitudinis cura constringit, ne diutius gregi fidelium desit custodia pastoralis, illorum precibus, huiusque ex sui impossibilitate renuntiatione compulsi, uisum nobis est eidem Ariminensi ecclesie debere episcopum ordinari; et datis ex more preceptis, clerum plebemque eiusdem Ecclesie non destitimus  admonere, quatenus ad eligendum sibi Antistitem concordi prouisione concurrant.« 

Item Etherio episcopo: »Quamuis triste nobis sit ualde quod loquimur, atque fraterna nos potius compassione urgeat quam aliquid de auditis definire permittat, suscepti tamen sollicitudo regiminis cor nostrum instanti pulsat aculeo, magna nos ecclesiis cura prospicere, et antequam harum possit utilitas deperire, quid fieri debeat, Deo auctore, disponere. Peruenit igitur ad nos, quemdam 152 episcopum ita passionem capitis incurrisse, ut quid mente alienata agere soleat, gemitus et fletus audire sit. Ne  ergo languente pastore, grex, quod absit, insidiatoris dentibus laniandus exponatur, uel ecclesie ipsius utilitates depereant, cauta nos necesse est prouisione tractare. Et ideo quia, uiuente episcopo quem ab officio suo necessitas infirmitatis non crimen abducit, alium loco eius, recusante eo, nulla sinit ratio ordinari, si interualla egritudinis habere est solitus, ipse, data petitione, nec se ulterius ad hoc ministerium intellectualia scilicet officia, subuertente infirmitate, non posse fateatur assurgere, et alium loco suo expetat ordinandum. Quo facto, omnium electione solemni, alter qui dignus fuerit episcopus consecretur, sic tamen, ut quousque eumdem episcopum in hoc seculo uita tenuerit, sumptus ei debiti de eadem ecclesia ministrentur. Enimuero, si nullo tempore ad  sane mentis redit officium, persona est fidelis ac uite probabilis eligenda, que ad regimen ecclesie idonea possit existere, atque de animarum utilitate cogitare, inquietos sub discipline uindicta restringere, ecclesiasticarum rerum curam gerere, et maturum atque efficacem se in omnibus exhibere; qui etiam, si episcopo qui nunc egrotat superstes extiterit, loco eius debeat consecrari.« 

40. uirginem stupratam Gregorius iubebat uxorem percipere, aut stupratorem eius castigatum uerberibus in monasterio deputare. Unde Felici, Sipontino episcopo, scribit, dicens: »Exspectabamus fraternitatem tuam sua aliquos ad Deum predicatione conuertere, et male agentes ad rectitudinem reuocare. Qua de re nimis contristamur, quia e diuerso in nepotis  tui Felicis prauitate tua euidenter, qui talem nutristi, culpa monstrata est. Peruenit itaque ad nos quod suprascriptus Felix Euangeli, diaconi tui, filiam stupro deceperit. Quod si uerum est, quamuis graui esset de lege pena plectendus, nos tamen aliquatenus legis duritiam mollientes, huiuscemodi disponendo, precipimus ut aut quam stuprauit uxorem habeat, aut certe, si renuendum putauerit, districtus ac corporaliter castigatus, excommunicatusque, in monasterium in quo penitentiam peragat retrudatur, de quo ei nulla sit egrediendi sine nostra preceptione licentia.« 

41. uirum sine uxoris proprie uoluntate conuersum, etiamsi fuisset iam tonsuratus, Gregorius uxori reddi iubebat. Quapropter Hadriano, Panormitano  notario, scribens, ait: »Agathosa, latrix presentium questa est maritum suum contra uoluntatem suam in monasterio Urbici abbatis esse conuersum. Quod quia ad eiusdem abbatis culpam et inuidiam non est dubium pertinere, experientie tue precipimus ut diligenti inquisitione discutiat, ne forte cum eius uoluntate conuersus sit, uel ipsa se mutare promiserit; et si hoc repererit, et illum in monasterio permanere prouideat, et hanc, sicut promisit, mutare compellat. Si uero nichil horum est, nec quondam fornicationis crimen, propter quod uiro licet uxorem relinquere, predictam mulierem commisisse cognoueris, ne illius conuersio uxori relicte in seculo fieri possit perditionis occasio, uolumus ut maritum suum illi, etiamsi iam tonsuratus  est reddere debeas, omni excusatione cessante: quia etsi 153 mundana lex precipit, conuersionis gratia, utrolibet inuito, solui posse coniugium, diuina lex fieri non permittit. Nam excepta fornicationis causa, uirum uxorem relinquere nulla ratione concedit, quia postquam copulatione coniugii uiri atque mulieris unum corpus efficitur, non potest ex parte conuerti, et ex parte in seculo remanere.« 

42. Iudeorum perfidiam rationibus magis quam uiolentiis excutere Gregorius decertabat. Quapropter uirgilio et Theodoro, episcopis Galliarum, post aliqua scribens, ait: »Plurimi Iudaïce religionis uiri in hac prouincia commanentes, ac subinde in Massilie partibus pro diuersis negotiis ambulantes, ad nostram  perduxere notitiam, multos consistentium in illis partibus Iudeorum ui magis ad fontem baptismatis quam predicatione perductos. Nam intentum quidem huiuscemodi, et laude dignum censeo, et de Domini nostri descendere dilectione profiteor; sed hanc eamdem intentionem, nisi competens Scripture sacre comitetur effectus, timeo ne aut mercedis opus exinde non proueniat, aut iuxta aliquid animarum quas eripi uolumus, quod absit, dispendia subsequantur. Dum enim quispiam ad baptismatis fontem non predicationis suauitate, sed necessitate peruenerit, ad pristinam superstitionem remeans, inde deterius moritur, unde renatus esse uidebatur. Fraternitas ergo uestra huiusmodi homines frequenti predicatione prouocet, quatenus mutare ueterem magis  uitam de doctoris suauitate desiderent. Sic enim et intentio uestra recte perficitur, et conuersi animus ad priorem denuo uomitum non mutatur. Adhibendus ergo illis est sermo, qui et errorum in ipsis spinas urere debeat, et predicando quod in his tenebrescit illuminet, ut pro his admonitione frequenti mercedem fraternitas uestra capiat, et eorum quantos Deus donauerit, ad regenerationem noue uite perducat.« 

Item uictori, episcopo Panormitano: »Sicut Iudeis non debet esse licentia quidquam in synagogis suis ultra quam permissum est lege presumere, ita in his que eis concessa sunt, nullum debent preiudicium sustinere.« 

43. Quemadmodum Iudeos uiolenter baptizari  Gregorius denegabat, ita Christianos eis quoquo modo subiici nullatenus permittebat. Unde Libertino pretori Sicilie, scribens, ait: »Fertur quod Nasas, quidam sceleratissimus Iudeorum, sub nomine beati Elie altare punienda temeritate construxerit, multosque illic Christianorum ad adorandum sacrilega seductione deceperit; sed et Christiana, ut dicitur, mancipia comparauit, et suis ea obsequiis ac utilitatibus deputauit. Dum igitur seuerissime in eum pro tantis facinoribus debuisset ulcisci, gloriosus Iustinus medicamento auaritie, ut nobis scriptum est, delinitus, Dei distulit iniuriam uindicare. Gloria autem uestra hec omnia districta examinatione perquirat, et si huiuscemodi manifestum esse repererit, ita districtissime  ac corporaliter in eumdem sceleratum festinet uindicare Iudeum, quatenus hac ex causa et gratiam sibi Dei nostri conciliet, et his se posteris pro sua mercede imitandum monstret exemplis. Mancipia autem Christiana quecumque eum comparasse patuerit, ad libertatem iuxta legum precepta sine omni ambiguitate perducite, ne, quod absit, Christiana religio Iudeis 154 quoquo modo subdita polluatur.« 

Item uenantio, episcopo Lunensi: »Multorum ad nos relatione peruenit, a Iudeis in ciuitate Lunensi degentibus in seruitium Christiana detineri mancipia. Que res nobis tanto uisa est asperior quanto a fraternitate tua patientia operosior. Oportebat quippe te, respectu loci tui, atque Christiane religionis intuitu,  nullam relinquere occasionem superstitioni Iudaïce, ne simplices anime non tam suasionibus quam potestatis iure quodam modo deseruirent. Quamobrem hortamur fraternitatem tuam, ut secundum piissimarum legum tramitem nulli Iudeo liceat Christianum mancipium in suo retinere dominio; sed si qui penes eos inueniuntur, libertas eis, tuitionis auxilio, ex legum sanctione seruetur.« 

44. Si quos Christianorum pro longitudine itineris per prouincias ab Hebreorum seruitio per legalem uiolentiam Gregorius liberare non poterat, suis pretiis redimendos esse censebat. Unde Candido presbytero per Gallias scribens: »Dominicus, inquit, presentium portitor lacrymabiliter nobis innotuit, quatuor fratres suos de captiuitate a Iudeis redemptos esse, atque eos tunc Narbone in eorumdem Iudeorum  seruitio detineri. Et quia omnino graue execrandumque est Christianos in seruitio esse Iudeorum, dilectionem tuam scriptis presentibus adhortamur, ut cum omni subtilitate et sollicitudine studeat perscrutari; et si reuera ita est, atque manifesta ueritate tibi constiterit quia neque ipsi unde se redimant, neque suprascriptus portitor habet, eos studii tui sit redimere, sciens quia quidquid in eis dederis, tuis sine dubio rationibus imputabitur.« 

45. Iudeorum mancipia semel confugientia ad Ecclesiam, nunquam quibuslibet suasionibus reddi iubebat. Unde ianuario, Caralitano episcopo, inter cetera scribens, ait: »Peruenit ad nos, seruos ancillasque Iudeorum, fidei causa ad Ecclesiam confugientes,  aut infidelibus dominis restitui, aut eorum, ne restituantur, pretium dari. Hortamur igitur ut nullatenus tam prauam consuetudinem manere permittas, sed cum quilibet Iudeorum seruus ad uenerabilia loca fidei causa confugerit, nullatenus eum patiamini preiudicium sustinere, sed siue olim Christianus, siue nunc fuerit baptizandus, sine ullo pauperum Christianorum damno, religioso ecclesiastice pietatis patrocinio in libertatem modis omnibus defendatur.« 

46. Non solum Christiana mancipia Gregorius in libertatem pristinam legaliter reuocabat, uerum etiam pagana ad fidem uenire uolentia, uendi nullo modo permittebat. Unde Fortunato, Neapolitano episcopo,  inter cetera scribens, ait: »Fraternitatem uestram oportet esse sollicitam ut si de Iudeorum seruitio non solum Iudeus, sed etiam quisquam paganorum fieri uoluerit Christianus, postquam uoluntas eius fuerit patefacta, ne hunc sub quolibet ingenio uel argumento cuipiam Iudeorum uenumdandi facultas sit, sed is qui ad fidem Christianam conuerti desiderat, defensione uestra in libertatem modis omnibus uindicetur. Hi uero quos huiusmodi oportet seruos amittere, ne forsitan utilitates suas irrationabiliter estiment impediri, sollicita uos hoc conuenit consideratione seruare: ut si paganos quos mercimonii causa de externis finibus emerint, intra tres menses, dum emptor cui uendi debeant inueniatur, 155 fugere ad Ecclesiam forte contigerit, et uelle se fieri  dixerint Christianos, uel etiam extra Ecclesiam hanc talem uoluntatem prodiderint, pretium eorum a Christiano scilicet emptore percipiant. Si autem post prefinitos tres menses quisquam huiusmodi seruorum Iudaïcorum uelle suum edixerit, et fieri uoluerit Christianus, nec aliquis eum postmodum emere, nec dominus qualibet occasionis specie audeat uenumdare, sed ad libertatis proculdubio premia perducatur, quia hunc non ad uendendum, sed ad seruiendum sibi intelligitur reseruasse.« 

47. Pagana mancipia Iudeos uidelicet dominos suos ad fidem precedentia, in eorum seruitium, etiamsi ipsi eos ad Christianitatem subsequebantur, nullo modo reuocabat. Unde Ioanni, Syracusano episcopo: »Felix, inquit, presentium portitor questus  nobis est, cum sit de Christianis parentibus natus, a quodam Christiano Samareo, quod dici scelus est, se esse donatum; et dum huiuscemodi superstitionis homines Christiana quolibet modo mancipia possidere, nec ratio legis, nec reuerentia religionis admittat, se tamen per decem et octo annos in eius asserit seruitio permansisse. Sed cognoscente hoc decessore uestro sancte memorie, Maximiano, ab eo se zelo, sicut decuit, sacerdotali commoto, de Samarei nefario seruitio liberauit. Sed quia eiusdem Samarei filius post quinque annos factus dicitur Christianus, et supradictum Felicem in eius seruitium, quantum ipse dicit, quidam nituntur redigere, sanctitas uestra hec que edocti sumus, diligenter inquirat; et si ita ei esse constiterit, eum tueri studeat, et a nullo sub qualibet occasione grauari permittat: quia dum superstitiose  secte mancipia dominos suos ad fidem precedentia, seruitio eorum aperte redigi iura prohibeant, quanto magis hic de Christianis parentibus natus, et factus a paruulo Christianus, hanc non debet questionem aliquo modo sustinere? Maxime quia nec patris esse seruus potuit, quem liquet ex praua potius presumptione penam posse uenientem de legibus sustinere.« 

48. Circumcidi saltem paganorum neminem Gregorius permittebat. Quamobrem Leoni, Catanensi episcopo: »Res, inquit, ad nos omnino detestabilis et legibus inimica peruenit, que, si uera est, fraternitatem tuam uehementer accusat, quia eam de minori sollicitudine probat esse culpabilem. Comperimus  autem quod Samarei degentes Catane, pagana mancipia emerint, atque ea circumcidere ausu temerario presumpserint. Atque idcirco necesse est ut omni modo zelum in hac causa sacerdotalem exerceas, et cum omni hoc uiuacitate ac sollicitudine studeas perscrutari; et si ita repereris, mancipia ipsa sine mora in libertatem modis omnibus uindica, et ecclesiasticam eis tuitionem impende, nec quidquam dominos eorum de pretio quolibet modo recipere patiaris, qui non solum hoc damno mulctandi, sed etiam alia erunt pena de legibus feriendi.« 

49. Sane quia Iudeorum perfidia zelum Christianorum datis contra se muneribus ludificare solebat, non solum nil penitus ab eis capiebat, quinimmo eorum  munera Gregorius execrabilia iudicabat. Unde Recaredo, regi Wisigothorum, post cetera scribit, dicens: »Preterea indico, quia creuit de uestro opere in laudibus Dei hoc quod dilectissimo filio meo Probino, presbytero, narrante, 156 cognoui, quia cum uestra excellentia constitutionem quamdam contra Iudeorum perfidiam dedisset, ii de quibus prolata fuerat rectitudinem uestre mentis inflectere, pecuniarum summam offerendo, moliti sunt, quam excellentia uestra contempsit, et omnipotentis Dei placere iudicio requirens, auro innocentiam pretulit. Qua in re mihi Dauid regis factum ad memoriam uenit, cui dum concupita aqua de cisterna Bethlehemitica, que inter hostiles cuneos habebatur, ab obsequentibus militibus fuisset oblata, protinus dixit: Absit a me, ut  sanguinem istorum hominum bibam . Quam quia fudit et bibere noluit, scriptum est: Libauit eam Domino . Si igitur ab armato rege in sacrificium Dei uersa est aqua contempta, pensemus quale sacrificium omnipotenti Deo rex obtulit, qui pro amore ipsius non aquam, sed aurum accipere contempsit? Itaque, fili excellentissime, fidenter dicam quia libasti aurum Domino, quod contra eum habere nullo modo uoluisti.« Et cetera. 

50. Hinc est quod sicut a maioribus traditur, et nos usque ad tempora nostra, dum adhuc pubesceremus, oculis nostris conspeximus, consuetudo uetus obtinuit ut omnes illius superstitionis homines quantumcunque pulcherrima mercimonia detulissent, numquam pontificalibus alloquiis fruerentur, nunquam obtutibus apostolicis potirentur, sed extra uelum  longissime porticus, non quidem in scamnis, sed in marmoreo pauimento sedentes, suscepta pretia numerabant, ne uidelicet uiderentur aliquid de manu pontificis accepisse. Nam reuerende memorie Nicolaus pontifex, Arsenium, quondam Hortane ciuitatis episcopum, Iudaicas tunc primum peliicias introducere molientem, adeo auersatus est, ut ei palatinam processionem uellet adimere, nisi superstitiose gentis uestes abiurando, cum sacerdotalibus infulis consuetudinaliter procedere studuisset.

51. Antichristi precursores obseruari debere sabbatum predicantes, Gregorius taliter refutauit: »Peruenit ad me quosdam peruersi spiritus homines, praua inter uos aliqua, et sancte fidei aduersa seminasse,  ita ut die sabbati aliquid operari prohiberent. Quos quid aliud nisi Antichristi predicatores dixerim? Qui ueniens, diem sabbatum atque Dominicum, ab omni faciet opere custodiri. Quia enim mori se simul et resurgere simulat, haberi in ueneratione uult diem Dominicum. Et quia Iudaizare populum compellit, ut exteriorem ritum Legis reuocet, et sibi Iudeorum perfidiam subdat, coli uult Sabbatum. Hoc enim quod per prophetam dicitur: Ne inferatis onera per portas uestras die Sabbati : tandiu teneri potuit, quamdiu Legem licuit iuxta litteram custodiri. At postquam gratia omnipotentis Domini nostri Iesu Christi apparuit, precepta Legis, que per figuram dicta sunt, iuxta litteram seruari non possunt, Nam si quis dicit hoc de Sabbato esse seruandum, dicat  necesse est etiam carnalia sacrificia persoluenda; dicat preceptum quoque de circumcisione corporis adhuc usque retinendum. Sed contra se Paulum apostolum audiat dicentem: Si circumcidamini, Christus uobis nichil prodest . Nos itaque hoc quod de Sabbato scriptum est spiritaliter accipimus, spiritaliter retinemus. Sabbatum autem requies dicitur. uerum autem Sabbatum ipsum Redemptorem nostrum Iesum 157 Christum Dominum habemus; et qui lucem fidei cognoscit, si peccata concupiscentie ad mentem per oculos trahit, in die Sabbati onera per portas introducit. Non ergo in die Sabbati onera per portas introducimus, si in Redemptoris nostri gratia constituti, pondera peccati ad animam per sensus corporeos non trahamus. Nam idem Dominus  ac Redemptor noster multa in die Sabbati legitur operatus, ita ut Iudeos reprehenderet, dicens: Quis uestrum bouem, aut asinum suum non soluit in die Sabbati, et ducit adaquare ? Si ergo ipsa per se ueritas non custodiri iuxta litteram Sabbatum precepit, quisquis otium Sabbati secundum Legis litteram custodit, cui alteri nisi ipsi ueritati contradicit? Aliud quoque ad me perlatum est, uobis a peruersis hominibus esse predicatum, ut Dominico die nullus debeat lauari. Et quidem si pro luxu animi atque uoluptate quis lauari appetit, hoc fieri nec reliquo quolibet die concedimus. Si autem pro necessitate corporis, hoc nec Dominico die prohibemus. Scriptum quippe est: Nemo umquam carnem suam odio habet, sed nutrit, et fouet eam . Et rursum scriptum est: Carnis curam ne feceritis in  concupiscentiis . Qui igitur carnis curam in concupiscentiis fieri prohibet, profecto in necessitatibus concedit. Nam si Dominico die corpus lauare peccatum est, lauari ergo die eodem nec facies debet. Si autem hoc in corporis parte conceditur, cur hoc, exigente necessitate toti corpori denegetur? Dominico uero die a labore terreno cessandum est, atque omni modo orationibus insistendum, ut si quid negligentie per sex dies agitur, per diem resurrectionis Dominice precibus expietur.« 

52. Tanta compassionis gratia circa omnes Gregorius redundabat, ut alterius infirmitatem in suo corpore hunc sustinuisse, si uelis, aspicias. Unde Ioanni, Rauennati episcopo, scribens, ait: »Dominicis mandatis  precipimur proximos sicut nosmetipsos diligere, eorumque languoribus tanquam propriis infirmitatibus condolere. Quorum memor uestra fraternitas competenti sibi more Castorium fratrem et cepiscopum nostrum, et prius per compassionem studuit uisitare, et eum postmodum excrescente molestia corporis, in Rauennati urbe suscipere. Unde non solum nos impense caritatis, sed et Deum uobis fecistis proculdubio debitorem, cui in fratris infirmitate condoluisse probamini, ipsumque egrum in sui membri molestia non solum uisitasse, sed etiam suscepisse. Quem quidem ipse pro sua simplicitate illic ordinare omnino renuebam; sed petentium importunitas fecit, ut contradicere nullatenus potuis sem. Si autem fieri potest, multum mihi et ipsi consulitis  si eum ad me uel per Siciliam transmittatis.« 

Item Leontio, episcopo Urbinati: »Castorium, fratrem cepiscopumque nostrum, Rome pro corporis sui molestia retinemus; et quia nunc ad suam non ualet ecclesiam remeare, propterea, eo absente, ecclesie ipsius fraternitati tue uisitationis operam prouidemus delegandam.« 

Item uniuersis habitatoribus Arimini: »Si culpam uestram, filii dilectissimi, intentius uelitis attendere, assidua uos apud Deum debetis oratione purgare, quod episcopum uestrum non deuota mente, nec, ut filii, suscepistis; quem inquietudo et tribulatio a uobis illata ad hoc usque perduxit, ut molestiam corporalem incurreret, quamuis in eo 158 nichil de his que nobis sunt scripta cognouimus, sed solam inesse  debilitatem uidimus, pro qua eum hic retinere curauimus.« 

Item Eulogio patriarche Alexandrino: »Ante hoc temporis Bonifacii chartularii responsalis mei, qui in urbe regia demoratur, uehementer me scripta turbauerunt, que dicebant dulcissimam mihi atque suauissimam sanctitatem uestram defectum corporei luminis pertulisse. Ex quibus scriptis graui merore perculsus sum, sed subito Creatoris ac Redemptoris nostri gratia prosperante, beatitudinis uestre suscepi epistolam, et sanum de ea corporis molestia quam audieram agnoscens, exsultaui uehementer, quia tanta cordis letitia secuta est quanta prius tristitie amaritudo precesserat. Scimus enim quia in omnipotentis Dei adiutorio multorum salus est uita  uestra.« 

Item Rusticiane patricie: »Quoties de urbe regia ad nos aliquis uenit, cure nobis est de corporis uestri sospitate requirere. Sed peccatis meis facientibus, et semper audio que me tedet audire, quia in tanta tenuitate atque debilitate adhuc in uobis referunt podagre dolores excrescere. Sed oro omnipotentem Dominum, ut omnia que in uestro corpore aguntur, ad salutem anime dirigantur, flagella temporalia eternam uobis quietem preparent, et per eos dolores qui cum fine sunt gaudia uobis sine fine concedat.« 

Item Mariniano, Rauennati episcopo: »uenientes quidam Rauennates homines grauissimo me merore  inuenerunt percussum, quia fraternitatem tuam retulerunt de uomitu sanguinis egrotare. Ex qua re sollicite, et singulatim eos quos hic doctos lectione nouimus medicos fecimus requiri, et quid singuli senserint, quidue dictauerint, sanctitati uestre scriptum misimus, qui tamen quietem et silentium pre omnibus dictant. Quam si tua fraternitas in sua ecclesia possit habere, ualde sum dubius: et ideo uidetur mihi ut ordinata illic ecclesia, uel qui missarum solemnia celebrent, uel qui episcopii curam gerere, hospitalitatem et susceptionem possit exhibere, quiue monasteriis custodiendis preesse, tua fraternitas ad me ante estiuum tempus debeat uenire, ut egritudinis tue ego specialiter, inquantum ualeo, curam geram, quietemque tuam custodiam, quia huic egritudini  estiuum tempus modici uehementer dicunt esse periculosum. Et ualde pertimesco, ne si curas aliquas cum aduersitate temporis ceperis, amplius ex eadem molestia pericliteris. Ego enim ipse ualde sum debilis, et omnino est utile ut cum Dei gratia sanus ad tuam ecclesiam redeas, aut certe si uocandus es, inter manus tuorum uoceris, et ego, qui me morti proximum uideo, si me omnipotens Deus ante uocare uoluerit, inter tuas manus debeam transire.« 

53. Pro barbarorum incursionibus bis in hebdomada fieri litanias Gregorius decernebat. Quapropter uniuersis episcopis Sicilie scribens, ait: »Super afflictiones et gemitus quos annosa hic continuatione de hostibus sustinemus, maior nos metus excruciat,  quod inimicos nostros omni annisu ad Sicilie inuasionem cognoscimus festinare. Sed ne, hoc illis molientibus, prosperitatem multitudo nostrorum prebeat peccatorum, toto nos corde ad Redemptoris nostri remedia conferamus, et quibus resistere uirtute non possumus, lacrymis obuiemus. Nam quid uobis cauendum, quidue sit uehementius formidandum, ex istius prouincie 159 debetis desolatione colligere. Itaque hortor, fratres karissimi, ut, omni hebdomada, quarta et sexta feria litaniam inexcusabiliter indicatis, et contra hos barbarice crudelitatis incursus superne protectionis auxilium imploretis.« 

54. Tandem Siciliam simoniaca heresi libidineque sordentem Gregorius, sicut modo cernitur, perituram  predixit, Maximiano, episcopo Syracusano, scribens: »Tanta nobis subinde mala que aguntur in illa prouincia nuntiantur, ut, peccatis facientibus, quod auertat omnipotens Deus, celeriter eam perituram credamus.« 

55. Sed et peiora prioribus esse futura, presago spiritu, Maximo, Salonitano episcopo, scribit, dicens: »Ad Romanam urbem ueniens communis filius presbyter ueteranus ita me podagre doloribus debilem reperit, ut fraternitatis tue epistolis per me respondere nullatenus ualuissem. Et quidem de Sclauorum gente, que uobis ualde imminet, et affligor uehementer et conturbor. Affligor in his que iam in uobis patior; conturbor autem quia per Istrie aditum iam ad Italiam intrare ceperunt. De Iuliano autem  Scribone quid dicam? Quando ubique uideo quia nobis peccata nostra respondeant, ut et foris a gentibus, et intus a peruersis iudicibus conturbemur? Sed nolite de talibus omnimodo contristari, quia qui post nos uixerint deteriora tempora uidebunt, ita ut in comparatione sui temporis felices nos estiment dies habuisse. In quantum uero fraternitas tua preualet, opponere se pro oppressis debet; que, etiamsi prodesse minime ualuerit, ipsa omnipotenti Deo mentis deuotio sufficit, quam dedit. Scriptum est enim: Eripe eos qui ducuntur ad mortem, et qui trahuntur ad interitum liberare ne cesses . Quod si dixeris: uires non suppetunt, qui inspector est cordis ipse intelligit. In omni ergo quod agis, inspectorem cordis appete habere placatum. Quidquid est  unde illi placeas facere non omittas. Nam humani terrores et gratie, fumo sunt similes, qui leni aura raptus euanescit. Hoc certissime scito, quia placere Deo sine prauis hominibus nullus potest. In tanto ergo se estimet fraternitas tua omnipotenti Deo placuisse, quanto se peruersis hominibus displicuisse cognouerit. Ipsa tamen defensio pauperum moderata et grauis sit, ne, si quid nimis rigide agitis, ex iuuentute uos arbitrentur homines superbire. Sed talis necesse est ut inueniatur pro oppressis uestra defensio, quatenus et humiles protectionem sentiant, et oppressores non facile inueniant quod ex maleuola mente reprehendant. Attende ergo quod ad Ezechielem dicitur: Fili hominis . . . . . increduli et subuersores sunt tecum, et cum scorpionibus habitas . Et beatus Iob  ait: Frater fui draconum, et socius struthionum . Et Paulus discipulis dicit: In medio nationis praue et peruerse, inter quos lucetis, sicut luminaria in mundo . Tanto ergo debemus cautius ambulare, quanto nos scimus inter Dei inimicos uiuere.« 

56. Huius cautele sue conscius Romano defensori Gregorius ait: »Peruenit ad nos quia quidam homines, minorem omnimodo discretionem tenentes, in suis nos periculis implicari desiderant, atque ita uolunt ab ecclesiasticis personis defendi, ut ipse quoque ecclesiastice persone ex eorum culpa teneantur. Idcirco presenti te preceptione admoneo, et per te fratrem et cepiscopum nostrum domnum Ioannem, uel ceteros 160 qui interesse possunt, ut patrocinia ecclesiastica, siue mea suscipiatis scripta, siue etiam  ea minime fuerint directa, sub tanto moderamine debeatis impendere, quatenus, si qui in furtis publicis implicati sunt, a nobis non uideantur iniuste defendi, ne opinionem male agentium ex indiscrete defensionis ausu in nos ullo modo transferamus, sed quantum decet, ecclesiam admonendo et uerbum intercessionis adhibendo, quibus ualetis succurrite, ut et illis opem feratis, et opinionem sancte Ecclesie non inquinetis.« 

57. Item Ianuario, episcopo, post aliqua: »Si qui eorum de quibus est aliqua questio in ecclesiam fortasse refugerint, ita debet causa disponi, ut nec ipsi uiolentiam patiantur, nec hi qui dicuntur oppressi damna sustineant. Cure ergo uestre sit ut eis sacramentum  ab his quorum interest de seruanda lege et iustitia promittatur, et per omnia commoneantur exire, atque suorum actuum reddere rationem. Quibus etiam ecclesie uestre defensorem deputare uos conuenit, cuius sollicitudine ea que illis fuerint promissa seruentur.« 

58. Quante humilitatis Gregorius fuerit, cum ex multis, tum ex his manifestissime poterit deprehendi, quod omnes quidem sacerdotes, fratres et comministros, clericos autem diuersi ordinis dilectissimos filios, at uero laicos uiros dominos, et feminas dominas, in suis litteris nominabat, neque ab aliquo se summum pontificem aut uniuersalem siue dominum uocari equanimiter permittebat. Nam ut ea que super huiusmodi comprehensa sunt pretermittam,  Rusticiane patricie scribens, ait: »Excellentie uestre scripta suscepi, que me in grauissima egritudine positum, de salute, de deuotione, ac de dulcedine sua omnino releuarunt. Unum uero egre suscepi quia in eisdem epistolis ad me  sepius dicebatur: Ancilla uestra, ancilla uestra. Ego enim, qui per episcopatus onera seruus sum omnium factus, qua ratione te mihi ancillam dicis, cuius ante susceptum episcopatum proprius fui? Et ideo rogo per omnipotentem Deum ne hoc uerbum aliquando ad me in scriptis uestris inueniam.« 

59. Huius humilitatis mansuetudine Gregorius non solum Theudelinde regine Langobardorum pro tribus capitulis, uerum etiam, inter alios, Sauino quoque, suo subdiacono, satisfacere non renuit, dicens:

 »Exeuntes maligni homines turbauerunt animos uestros, non intelligentes neque que loquuntur, neque de quibus affirmant, adstruentes quod aliquid de sancta Chalcedonensi synodo pie memorie Iustiniani temporibus sit imminutum, quam nos omni fide omnique deuotione ueneramur; et sic quatuor synodos sancte uniuersalis Ecclesie sicut quatuor libros sancti Euangelii recipimus. De personis uero de quibus post terminum synodi aliquid actum fuerat, eiusdem pie memorie Iustiniani temporibus est uentilatum; ita tamen ut nec fides in aliquo uiolaretur, nec de eisdem personis aliquid aliud ageretur, quam apud eamdem sanctam Chalcedonensem synodum fuerat constitutum. Anathematizamus autem, si quis ex definitione fidei que in eadem synodo prolata est, aliquid imminuere presumpsit, uel quasi corrigendo  eius sensum mutare, sed sicut illic prolata est, per omnia custodimus. Te ergo, fili carissime, decet ad unitatem fidei remeare, 161 ut finem tuum ualeas in pace concludere, ne malignus spiritus, qui contra te per alia opera preualere non potest, ex hac causa inueniat unde tibi in die exitus tui in aditu regni celestis obsistat.« 

60. Item Gregorie, cubicularie Auguste, post cetera: »Quod dulcedo tua in suis epistolis subiunxit, importunam se mihi existere quousque scribam mihi esse reuelatum quia peccata tua dimissa sint, rem et difficilem et inutilem postulasti. Difficilem quidem, quia ego indignus sum, cui reuelatio fieri debeat; inutilem uero, quia secura de peccatis tuis fieri non debes,  nisi cum iam in die uite tue ultimo plangere eadem peccata minime ualebis; que dies quousque ueniat, semper suspecta, semper trepida, metuere culpas debes, atque eas quotidianis fletibus lauare.« 

61. Item Anastasio, presbytero Isaurie, post aliqua: »Tua itaque fraternitas quantum in caritate perfecta sit, scio: et qui omnipotentem Deum multum diligit, oportet ut de proximo multum presumat. Non enim loca uel ordines Creatori nostro proximos faciunt, sed ei nos aut merita bona coniungunt, aut mala disiungunt. Quia ergo adhuc incertum est, quis interius qualis sit, cur non audeas scribere, cum inter me et te quis sit superior ignores? Et quidem bene te uiuere scio, me autem multis oneratum peccatis cognosco.  Sed etsi ipse peccator es, tamen me multo melior es, quia tua tu tantummodo, ego uero et eorum qui mihi commissi sunt peccata porto. In hoc ergo te altum, in hoc te magnum aspicio, quia ante humanos oculos in magno atque in alto loco minime profecisti: in quo sepe dum exterius ab hominibus honor tribuitur, ad ima animus mergitur, quia curis discerpentibus grauatur. Tibi autem omnipotens Deus iuxta hoc quod scriptum est, Ascensus in corde disposuit in ualle lacrymarum . Multo autem mihi altior, multo sublimior uideri poteras, si neque ducatum monasterii quod Neas dicitur suscepisses.« 

62. Item Stephano episcopo, inter alia: »Multum mihi, et ultra quam indignus audire debui, fauorem  in epistolis demonstratis. Et scriptum est: Ne laudes hominem quamdiu uiuit . At tametsi audire talia dignus non fui, orationibus uestris peto ut dignus efficiar, ut si bona in me non ideo dixistis quia sunt, ideo sint quia dixistis.« 

63. Sed ne solis uerbis tanti presulis humilitas inculcari credatur, superest ut ex Grecorum relationibus ad me nuper interpretatis eadem Patris humilitas uiuis operibus demonstretur, in quibus uidelicet ita refertur. Enarrauit nobis abbas Ioannes, Persa, sanctus et reuerendus uir existens, de magno Gregorio beatissimo papa romano, dicens: Olim iui Romam ad adorandum loculos sanctorum apostolorum Petri et Pauli; et una dierum, cum starem in medio ciuitatis, uideo papam Gregorium per me transiturum, et  cogitaui me mittere ante eum. Cum ergo appropinquasset mihi papa, uidens quia pergerem ut mitterem me ante eum, sicut coram Deo dico, fratres, primus misit se ante me super terram, et non ante surrexit quam ego prior surgerem, et amplexatus me cum multa humilitate, tribuit mihi per manum numismata tria, et iussit mihi dari casulam et necessitates meas omnes. Glorificaui ergo Deum, qui donauit ei talem humilitatem circa omnes, et eleemosynam et caritatem. 

162 64. Hinc est quod patientissimus pastor Gregorius penes imperatorem Mauricium, sibi prorsus infensum, dudum accusatus quod Malchum episcopum, sui patrimonii prouisorem, pro retentis pensionibus tandiu in custodiis afflixisset quousque spiritum exhalaret,  Sabiniano suo diacono Constantinopolitano scribens, ait: »Unum est quod breuiter suggeras serenissimis dominis nostris, quia si ego seruus eorum in morte Langobardorum me miscere uoluissem hodie Langobardorum gens nec regem, nec duces, nec comites haberet, atque in summa confusione diuisa esset. Sed quia Deum timeo, in morte cuiuslibet hominis me miscere formido. Malchus autem idem episcopus neque in custodia fuit, neque in aliqua afflictione, sed die qua causam dixit et addictus est, nesciente me, a Bonifacio notario in domum eius ductus est, ibique prandidit, et honoratus est ab eo, et nocte subito mortuus est inuentus.« 

65. Igitur in omnibus suis dictis uel operibus, Gregorius  imminentem future retributionis diem ultimum perpendebat, tantoque cautius cuncta cunctorum negotia ponderabat quanto propinquius finem mundi insistere, ruinis eius crebrescentibus, aduertebat. Quapropter in homiliis Euangelicis perhibet dicens: »Exsurget gens contra gentem et regnum aduersus regnum, et erunt terre motus magni per loca, pestilentie et fames.« Et quibusdam interpositis adiunxit: »Et erunt signa in sole et luna et stellis, et in terris pressura gentium pre confusione sonitus maris et fluctuum. Ex quibus profecto omnibus alia iam facta cernimus, alia in proximo uentura formidamus. Nam gentem contra gentem exsurgere, earumque pressuram terris insistere, plus iam in nostris tribulationibus cernimus quam in codicibus legimus.  Quod terre motus urbes innumeras obruat ex aliis mundi partibus, scitis, quam frequenter audiuimus. Pestilentias sine cessatione patimur. Signa uero in sole, et luna, et stellis adhuc aperte minime uidimus; sed quia hec non longe sint, ex ipsa iam eris immutatione colligimus. Quamuis prius quam Italia gentili gladio ferienda traderetur, igneas in celo acies uidimus, ipsumque qui postea humani generis fusus est, sanguinem coruscantem. Confusio autem maris et fluctuum necdum noua exorta est, sed cum multa iam prenuntiata sint completa, dubium non est quin sequantur etiam pauca que restant, quia sequentium rerum certitudo est preteritarum exhibitio.« Et paulo post: »Ecce, fratres mei, iam cernimus quod audiebamus. Nouis quotidie et  crebrescentibus malis mundus urgetur. Ex illa plebe innumera quanti remanseritis aspicitis, et tamen adhuc quotidie flagella urgent, repentini casus opprimunt, noue nos et improuise clades affligunt. Sicut enim in iuuentute uiget corpus, forte et incolume manet pectus, torosa ceruix, plena sunt brachia; in annis autem senilibus statura curuatur, ceruix exsiccata deponitur, frequentibus suspiriis pectus urgetur, uirtus deficit, loquentis uerba anhelitus intercludit : ita et mundus in annis prioribus uelut in iuuentute uiguit, ad propagandam humani generis prolem robustus fuit, salute corporum uiridis opulentia rerum pinguis; at nunc ipsa sua senectute deprimitur, et quasi ad uicinam mortem  molestiis crebrescentibus urgetur.«  Et iterum: »Euntes predicate, dicentes quia appropinquabit 163 regnum celorum . Hoc iam, fratres karissimi, etiamsi Euangelium taceat, mundus clamat. Ruine namque illius uoces sunt. Qui enim tot attritus percussionibus a gloria sua cecidit, quasi iam nobis e proximo regnum aliud, quod sequatur, ostendit. Ipsis iam et a quibus amatur amarus est. Ipse enim eius ruine predicant quod amandus non est. Si enim ruinam sui domus quassata minaretur, quisquis in illa habitaret fugeret, et qui stantem dilexerat recedere quantocius a cadente festinaret. Si igitur mundus cadit, et nos eum amando complectimur, opprimi uolumus potius quam habitare, quia nulla nos ratio a ruina illius separat quos  in eius passionibus amor ligat. Facile ergo est nunc iam, cum destructa omnia cernimus, animum nostrum ab eius dilectione disiungere. Sed hoc illo in tempore difficillimum fuit, quo apostoli predicare celeste regnum inuisibile mittebantur, cum longe lateque omnia cernerent florere regna terrarum.« 

66. Que autem de istius urbis Gregorius incommoditate descripserit indicabo, quatenus ii qui, nunc in ruinis eius habitantes, eam ordinatiorem ac per hoc ualentiorem fuisse non autumant, contremiscant. Ait enim in expositionis Ezechielis homilia octaua decima sic: »Quid est iam, rogo, quod in hoc mundo libeat? Ubique luctus aspicimus, ubique gemitus audiuimus. Destructe urbes, euersa sunt castra,  depopulati sunt agri, in solitudinem terra redacta est. Nullus in agris incola, pene nullus in urbibus habitator remansit; et tamen ipse parue generis humani reliquie adhuc quotidie et sine cessatione feriuntur, et finem non habent flagella celestis iustitie, quia nec inter flagella correcte sunt actionis culpe. Alios in captiuitatem duci, alios detruncari, alios interfici uidemus. Quid est ergo quod in hac uita libeat, fratres mei? Si talem mundum adhuc diligimus, non iam gaudia sed uulnera amamus. Ipsa autem que aliquando mundi domina esse uidebatur, qualis remanserit Roma conspicimus, immensis doloribus multipliciter attrita, desolatione ciuium, impressione hostium, frequentia ruinarum: ita ut in ea completum esse uideamus quod contra urbem Samariam  per Ezechielem prophetam predictum est: Pone ollam, pone, inquam, et mitte in ea aquam, et congere frusta eius in eam; et paulo post: Efferbuit coctio eius, et decocta sunt ossa eius in medio illius; atque iterum: Congere ossa que igne succendam, consumentur carnes, et coquetur uniuersa compositio, et ossa tabescent. Pone quoque eam super prunas uacuam, ut incalescat et liquefiat es eius . Tunc enim nobis olla posita est, cum hec est ciuitas constituta. Tunc enim in ea aqua missa est, et frusta eius congesta sunt, quando ad eam undique populi confluebant, qui, uelut aqua calens, actionibus mundi feruescerent, et quasi frusta carnium in ipso suo feruore liquarentur. De qua bene  dicitur: Efferbuit coctio eius, et decocta sunt ossa illius in medio eius: quia prius quidem in ea uehementer incaluit actio glorie secularis, sed postmodum ipsa gloria cum suis sequacibus defecit. Per ossa etenim potentes seculi, per carnes uero populi designantur: quia sicut carnes ossibus portantur, ita per potentes seculi, infirmitas regitur populorum. Sed ecce iam de illa omnes huius seculi potentes ablati sunt: ossa ergo excocta sunt. Ecce populi defecerunt: carnes eius 164 liquefacte sunt. Dicatur ergo: Congere ossa que igne succendam, consumentur carnes, et coquetur uniuersa compositio, et ossa tabescent. Ubi enim senatus? ubi iam populus? Contabuerunt ossa, consumpte sunt carnes, omnis in ea secularium dignitatum ordo extinctus est. Excocta est uniuersa  compositio eius, et tamen ipsos nos paucos qui remansimus, adhuc quotidie gladii, adhuc quotidie innumere tribulationes premunt. Dicatur ergo: Pone quoque eam super prunas uacuam. Quia enim senatus deest, populus interiit; et tamen in paucis qui sunt dolores et gemitus quotidie multiplicantur: iam uacua ardet Roma. Quid autem ista de hominibus dicimus, cum ruinis crebrescentibus ipsa quoque eius destrui edificia uidemus? Unde apte de ciuitate iam uacua subditur: Incalescat et liquefiat es eius. Iam enim et ipsa olla consumitur, in qua prius carnes et ossa consumebantur: quia postquam defecerunt homines, etiam parietes cadunt. Ubi enim sunt qui in eius aliquando gloria letabantur? Ubi eorum pompa? ubi superbia? ubi frequens et immoderatum gaudium?  Impletum est in ea quod contra destructam Niniuen per prophetam dicitur: Ubi est habitaculum leonum, et pascua catulorum leonum ? An eius duces ac principes leones non erant, qui per diuersas mundi prouincias discurrentes predam seuiendo et interficiendo rapiebant? Hinc leonum catuli inueniebant pascua: quia pueri, adolescentes, iuuenes seculares et secularium filii, huc undique concurrebant, cum proficere in hoc mundo uoluissent. Sed ecce iam desolata, ecce contrita, ecce gemitibus oppressa est. Iam nemo ad eam currit, ut in hoc mundo proficiat. Iam nullus potens et uiolentus remansit, qui opprimendo, predam diripiat. Dicamus ergo: Ubi est habitaculum leonum, et pascua catulorum leonum? Contingit ei quod de Iudea nouimus  per prophetam dictum: Dilata caluitium tuum sicut aquila . Caluitium quippe hominis in solo capite fieri solet, caluitium uero aquile in toto fit corpore, quia cum ualde senuerit, plume eius ac penne ex omnibus illius membris cadunt. Caluitium ergo suum sicut aquila dilatat, quia plumas perdidit dum populum amisit. Alarum quippe penne ceciderunt cum quibus uolare ad predam consueuerat, quia homines eius potentes extincti sunt per quos aliena rapiebat.

Item in Dialogorum libro secundo: »Preterea, inquit, antistes Canusine ecclesie ab Benedictum Domini famulum uenire consueuerat, quem uir Dei pro uite sue merito ualde diligebat. Is itaque dum cum illo de ingressu regis Totile et Romane urbis  perditione colloquium haberet, dixit: Per hunc regem ciuitas ista destruetur, ut iam amplius non inhabitetur. Cui uir Dei respondit: Roma a gentibus non exterminabitur, sed tempestatibus, coruscis, turbinibus ac terre motu fatigata marcescet in semetipsa. Cuius prophetie mysteria nobis iam facta sunt luce clariora, qui in hac urbe dissoluta menia, euersas domos, destructas ecclesias turbine cernimus; eiusque edificia longo senio lassata, quia ruinis crebrescentibus prosternantur, uidemus.« 

Item in epistola Ioanni, episcopo Rauennati, post aliqua: »Si quo modo est aliquando locus obtinendi, agat apud exarchum fraternitas uestra, ut pacem cum Ariulpho, si aliquid possumus, faciamus, quia miles de Romana urbe [a 1Kb] tultus est, 165 sicut ipse nouit.  Theodosiani uero qui hic remanserunt, rogam non accipientes, uix ad murorum quidem custodiam se accommodant, et destituta ab omnibus ciuitas, si pacem eius non habet, quomodo subsistet?« 

67. Tantis curarum tumultibus pro animarum pariter ac ciuitatis custodia Gregorius grauabatur, ut in coli molestias corruens, non solum  per ordinem Ezechielis mysteria minime pertractaret, uerumetiam hostilibus incursionibus, multisque corporis debilitatibus aggrauatus, a studio expositionis omnino desisteret, et ad dies illos se peruenisse defleret, atque dissolutionem sui corporis totis conatibus flagitaret. Quapropter eidem Ioanni episcopo queritur, dicens: »Quod multis uestre  beatitudini minime respondi, non hoc torpori meo, sed languori deputate: quia peccatis meis facientibus, eo tempore quo Ariulphus ad Romanam urbem ueniens, alios occidit, alios detruncauit, tanta mestitia affectus sum, ut in coli molestiam caderem.« 

Item in expositione ultime uisionis Ezechielis prophete: »Quia multis curis prementibus, Ezechielis prophete librum coram caritate uestra totum per ordinem perscrutari non licuit, bonis uestris desideriis placuit petere, ut saltem extrema eius uisio, que ei facta est de edificio in monte constituto, que et cunctis est uisionibus eius obscurior, exponi debuisset. Et quidem uoluntati uestre me parere necesse est. Sed duo sunt que hac in re perturbant animum meum. Unum, quod hec eadem uisio tante obscuritatis  nebulis tegitur, ut uix in ea aliquid, intellectu interlucente, uideatur. Aliud, quod iam Agilulphum, Langobardorum regem, ad obsidionem nostram summopere festinantem, Padum transisse cognouimus. Unde pensate, fratres karissimi, in caliginosis ac mysticis sensibus quid ualeat mens misera, timoris sui perturbationibus occupata. Quanto enim circa terrena plus satagit, tanto in his que sunt celestia minus uidet: pro eo quod curis suis extra se ducitur, ualde intus minor est: quia scriptum est: Deprimit terrena inhabitatio sensum multa cogitantem . Que enim superiora penetrare, etiam collecta,  non sufficit, pensate quid agere poterit diuisa. Scimus autem omnes quia et fluuius qui in multis riuis diuiditur a suo alueo siccatur.

Item in eiusdem prophete tractatibus, homilia 11: »Siue, inquit, iustus in culpa, siue peccator in morte corruat, speculatori timendum est ne hunc ex suo silentio reactus peccantium pariter inuoluat. Sed interim, dum loquor, auertere a memetipso oculos uolo, et ecce iterum sermo diuinus me impingit in memetipsum, ut meam negligentiam uideam, et mihi dici hec que audio pertimescam. Sicut enim superius dixi, cuius cor innumeris curis sparsum, se ad se colligat? Quando etenim possum et ea que circa me sunt sollicite omnia curare, et memetipsum, adunato sensu, conspicere? Quando possum prauorum  nequitias insequendo corrigere, bonorum actus laudando et admonendo custodire, aliis terrorem atque aliis dulcedinem demonstrare? Quando ualeo, et de his que sunt necessaria fratribus cogitare, et contra hostiles gladios de Urbis uigiliis sollicitudinem gerere, ne incursione 166 subita ciues pereant prouidere, et inter hec omnia pro animarum custodia plene atque efficaciter uerbum exhortationis impendere? Loqui etenim de Deo quiete ualde et libere mentis est. Tunc namque bene lingua dirigitur in sermone, cum secure sensus quieuerit in tranquillitate: quia nec concussa aqua imaginem conspicientis reddit, sed tunc in ea uultus intendentis aspicitur, cum non mouetur. Quam ergo exhortationem uobis speculator uester, fratres karissimi, faciat, quem  tot rerum confusio perturbat?« Et paulo post: »Sacerdos etiam post compunctionem ac lacrymas cogitur necessaria queque filiorum suorum cognoscere, et ea que refugit animo patienter audire, atque post suspiria celestium, quorumlibet carnalium hominum onera portare, et sepe cum superuenientibus cor in diuersam qualitatem transfundere. Nam aliquando de lucris spiritualibus gaudet; sed cum quilibet merens superuenerit, nisi eius merorem in se susceperit, tribulationi illius compatiens non est. Et aliquando de damnis animarum luget; sed repente superueniunt qui de suis prosperitatibus letantur, quorum si letitie sacerdos non congaudet, minus amare creditur filios in quorum gaudio non exsultat, precipue cum Paulus dicat: Gaudere cum gaudentibus,  flere cum flentibus . Nihil ergo tam onerosum in ordine sacerdotum uideo quam rigorem mentis compatiendo flectere, et cum personis superuenientibus animum mutare; et tamen hoc ualde est necessarium. Nam quando ex predicatione eius ad boni operis gratiam peccator reducitur, si ipse qui predicat uidetur ingratus?« 

Item in fine eiusdem uoluminis: »Ecce hec, ut Domino largiente potuimus, coram uobis, fratres karissimi, rimati sumus. Nemo autem me reprehendat [b 1Kb] si post hanc locutionem cessauero, quia, sicut  omnes cernitis, nostre tribulationes excreuerunt. Undique gladiis circumfusi sumus, undique imminens mortis periculum timemus. Alii detruncatis ad nos manibus redeunt; alii capti, alii interempti nunciantur. Iam cogor linguam ab expositione retinere, quia tedet animam meam uite mee . Iam nullus in me sacri eloquii studium requirat, quia uersa est in luctum cithara mea, et organum meum in uocem flentium . Iam cordis oculus in mysteriorum discussione non uigilat, quia dormitauit anima mea pre tedio . Iam minus lectio animo dulcis est, quia oblitus sum manducare panem meum a uoce gemitus mei . Cui autem uiuere non licet, de Scripture sacre sensibus loqui mystica qualiter libet? Et qui cogor quotidie  amara bibere, quando possum dulcia propinare?« 

Item Italice patricie et uenantio, exmonacho patricio: »Quosdam de Sicilia uenientes affectu quo debui de sospitate excellentie uestre requirere curaui, sed de assiduitate egritudinum mihi tristia responderunt. Hec autem dicens, nec ego uobis de meipso inuenio aliud quod debeam nuntiare, nisi quod, peccatis meis facientibus, ecce iam undecim menses sunt quod ualde rarum est si de lecto surgere aliquando potui. Tantis enim podagre doloribus, tantisque molestiarum premor angoribus, ut uita mihi grauissima pena sit. Quotidie enim in dolore deficio, et mortis remedium expectando suspiro. In clero uero 167 huius urbis et populo tanti febrium  languores irruerunt, ut pene nullus liber, nullus seruus remanserit, qui idoneus esse ad aliquod officium uel ministerium possit. De uicinis autem urbibus strages nobis mortalitatis quotidie nuntiantur. Africa autem qualiter mortalitate et languoribus uastetur, quanto uiciniores estis tanto credo quod subtilius cognouistis. De Oriente uero qui ueniunt, grauiores desolationes nuntiant. In his itaque omnibus, quia, appropinquante fine mundi, generalem percussionem esse cognoscimus, affligi nimis de propriis molestiis non debemus.« 

Item Eulogio, patriarche Alexandrino: »Transacto anno suauissima sanctitatis uestre scripta suscepi, quibus pro egritudinis mee nimietate respondere nunc usque non ualui. Ecce enim iam biennium  pene expletur quo lectulo teneor, tantisque podagre doloribus affligor, ut uix in diebus festis usque ad horarum trium spatium surgere ualeam missarum solemnia celebrare. Mox autem cum graui compellor dolore decumbere, ut cruciatum meum non possim, gemitu interrumpente, tolerare. Qui dolor interdum mihi lentus est, interdum nimius, sed neque ita lentus ut recedat, neque ita nimius ut interficiat. Unde fit ut qui quotidie in morte sum, repellar a morte. Nec mirum, quia peccator grauis tali corruptionis carcere diu teneor inclusus; unde compellor clamare: Educ de carcere animam meam ad confitendum nomini tuo,  Domine . Sed quia meis adhuc precibus obtinere non mereor, rogo ut uestre sanctitatis oratio sue mihi intercessionis adiutorium prebeat, meque a peccati et corruptionis pondere liberum reddat in illam, quam bene nostis, libertatem glorie filiorum Dei.« 

Item eidem: »Peto autem ut pro me enixius uestra sanctitas orare debeat, quia podagre doloribus, et barbarorum gladiis, et curarum afflictionibus incessanter premor. Sed si mihi orationis uestre opem impenditis, credo quod me contra aduersa omnia fortiter iuuetis.« 

Item eidem: »Rogo ergo ut pro me peccatore enixius oretis, quia et dolor corporis, et amaritudo cordis ex curarum afflictionibus, et immensa uastitas  mortalitatis, inter tot barbarorum gladios me uehementer affligit. Inter que omnia non temporalem, sed eternam consolationem requiro, quam per me impetrare non ualeo, sed per intercessionem uestre beatitudinis hanc me obtinere confido.« 

Item [a 1Kb] Mariniano, episcopo Rauenne: »Multum iam tempus est quo surgere de lecto non ualeo: nam me modo podagre dolor cruciat, modo nescio quis in toto corpore se ignis cum dolore expandit; et fit plerumque ut uno in me tempore ardor cum dolore confligat, et corpus in me animusque deficiat. Quantis autem aliis necessitatibus extra has quas protuli infirmitates afficiar enumerare non ualeo, sed breuiter dico quia sic me infectio noxii humoris  imbibit, ut uiuere mihi pena sit, et mortem desideranter expectem, quam gemitibus meis solam esse credo remedium. Proinde, frater sanctissime, diuine pro me pietatis misericordiam deprecare, ut percussionis sue 168 erga me flagella propitius mitiget, et patientiam tolerandi concedat, ne nimio, quod absit, tedio in impatientiam cor erumpat, et que curari per plagam poterat culpa crescat ex murmure.« 

Item Rusticiane patricie: »De podagre molestia quam uobis euenisse signastis, et contristatus uehementer sum et letatus. Letatus, quia humor noxius inferiora petens, superiora profecto deseruit. Contristatus uero, quia in tam tenuissimo corpore dolores uos nimios perpeti pertimesco. Ubi enim deest caro,  que uirtus esse poterit doloribus resistens? Me etenim, quem qualis fuerim nostis, ita amaritudo animi et assidua exacerbatio atque per hoc podagre molestia affecit, ut corpus meum tamquam in sepultura siccatum sit unde fit ut iam raro de lecto surgere ualeam.« 

Item eidem: »Ego in tanto gemitu et occupationibus uiuo, ut ad dies quos ago peruenisse me peniteat, solaque mihi in consolatione sit mortis exspectatio. Unde peto ut pro me orare debeatis, quatenus de hoc carnis carcere citius educat, ne tantis laboribus diutius torquear.«  Item  Anastasio Antiocheno: »Rogo ut pro mei cordis infirmitate enixius oretis, quatenus omnipotens Deus mentem meam a malis omnibus pro uestra intercessione tueatur, et citius me de tot procellis huius tempestatis eripiat, atque in eterne quietis littore perducat.« 

68. Tantis precibus Gregorius tandem aliquando diuinitus exauditus, postquam sedem catholice et apostolice sancte Romane Ecclesie annis tredecim, mensibus sex et diebus decem, doctrinis pariter ac operibus felicissimis illustrauit, [a 1Kb] anno imperii Phoce secundo, indictione septima, quarto iduum Martiarum, a carnis corruptione subtractus est, incorruptionis perpetue gloria sublimandus. Qui uidelicet omni uite sue tempore sicut nouas basilicas minime fabricarat,  ita nimirum fabricatarum ueterum sarta tecta cum summo studio annualiter reparabat: quas reditibus, luminaribus, officiis atque donariis cumulans, in basilica beati Petri apostoli fastigium de argento purissimo, quod a Leone Tertio pontifice in basilica Sixtiana sancte Marie nomini dedicata translatum est, fabricauit, et in basilica beati Pauli apostoli super altare nichilominus aliud fastigium procurauit. Huius preterea uenerabile corpus in extrema porticu basilice beati Petri apostoli ante secretarium tunc antiquissimum, quo uidelicet Leo, Simplicius, Gelasius, atque Symmachus, apostolice sedis episcopi, cum nonnullis aliis tumulati, suis hactenus epitaphiis predicantur, sepultum tali titulo decoratur:

Suscipe terra tuo corpus de corpore sumptum,
    Reddere quod ualeas, uiuificante Deo.
Spiritus astra petit, lethi nil iura nocebunt,
   Cui uite alterius mors magis [b 1Kb] illa uia est.
Pontificis summi hoc clauduntur membra sepulcro,
   Qui innumeris semper [c 1Kb] uiuat ubique bonis.
Esuriem dapibus superauit, frigora ueste,
   Atque animas monitis texit ab hoste sacris.
Implebatque actu quidquid sermone docebat,
   Esset ut exemplum mystica uerba loquens.
169 [d 1Kb] Anglos ad Christum uertit pietate magistra,
   Acquirens fidelque agmina gente noua.
Hic labor, hoc studium, [e 1Kb] tibi cura hec pastor agebas,
   Ut Domino offerres plurima lucra gregis.
Hisque Dei consul factus, letare triumphis,
   Nam mercedem operum iam sine fine tenes.

69. Quo scilicet liberalissimo pastore defuncto, uehementissima fames eodem anno incubuit: et quanto patrono tunc Roma caruit, licet rerum inopia toto pene mundo monstrauerit, inuidorum tamen feritas  minime recognouit. Nam sicut a maioribus [f 1Kb] traditur, cum calumniarum ueterum incentores, Gregorium prodigum dilapidatoremque multiplicis patriarchatus thesauri perstreperent, deficiente personali materie,  ad comburendos libros eius ceperunt pariter anhelare. Quorum dum quosdam iam combussissent, ac reliquos uellent exurere, Petrus Diaconus familiarissimus eius, cum quo quatuor Dialogorum libros disputauerat, creditur uehementissime obstitisse dicens, ad obliterandam eius memoriam librorum exustionem nichil proficere quorum exemplaria, diuersis petentibus, mundi ambitum penetrassent; subiungens immane sacrilegium esse, tanti Patris tot et tales libros exurere, super cuius caput ipse Spiritum sanctum in similitudine columbe tractantis frequentissime perspexisset. Cumque dudum deuotum populum Diaconus cerneret occasione temporis cum inuidis resultare, in hoc omnium sententiam dicitur prouocasse, ut, si quod dixerat iureiurando confirmans mori continuo  meruisset, ipsi a librorum exustione desisterent, si uero testimonii sui superstes exstitisset, ipse quoque combustoribus manus daret. [g 1Kb] Itaque cum Euangeliis in ambonem uenerabilis leuita Petrus ascendens, mox ut Gregoriane sanctitati testimonium prebuit, inter uerba uere confessionis spiritum efflauit, et a dolore mortis extraneus iuxta [h 1Kb] pyrgi basim, sicut hactenus cernitur, confessor ueritatis meruit sepeliri.

70. Hinc est quod consuetudinaliter Spiritus sanctus in specie columbe super scribentis Gregorii caput depingitur, et quod expositionum illius pars maxima, que utique ab inuidis exusta recolitur, non habetur. Quarum ipse summam Ioanni, subdiacono Rauenne, responsali suo, significare uidetur, inter cetera sic  describens: »Quia carissimus quondam filius meus Claudius, aliqua me loquente de Prouerbiis, de Canticis canticorum, de Prophetis, de libris quoque Regum et de Heptateucho audierat, que ego scripto tradere pre infirmitate non potui, ipse ea suo sensu dictauit, ne obliuione deperirent, ut apto tempore hec eadem mihi inferret, et emendatius dictarentur. Que cum mihi legisset, inueni dictorum meorum sensum [i 1Kb] ualde inutilius fuisse permutatum. Unde necesse est ut tua experientia, omni excusatione atque mora cessante, ad eius monasterium accedat, conuenire fratres faciat, et sub omni ueritate quantascunque de diuersis 170 Scripturis chartulas detulit, ad medium deducat: quas tu suscipe, et mihi celerrime transmitte.«  Enimuero, quia  studiositas Gregorii, qui post hec tribus ferme annis superfuit, falli non potuit, constat nimirum quia plures libros quam nunc habeantur composuit. Quorum memoriam quidam in episcopali eius perstringens, ait:  Iob, Ezechiel, Euangelia et Pastoralem exposuit, et multa alia. Ut subaudias, que iam inueniri non possunt, quoniam reuera ante succensa sunt quam edita, sicut reliqua ipsius opera que nunc in sancta Romana Ecclesia retinentur adhuc sub custodia, ne penitus uulgarentur.

71. Itaque si curiosius perpendatur omne Gregorii tractandi tempus quo libros qui nunc habentur exposuit, a diaconio suo usque ad penultimum sui pontificatus annum extenditur; et licet, Langobardorum perfidia seuiente, post Ezechielis tractatus, ab expositione librorum destiterit, ab exponendis tamen epistolis, quamdiu uiuere potuit, numquam omnino cessauit; quarum uidelicet tot libros in scrinio dereliquit, quot annos aduixit. [a 1Kb] Unde quartum-decimum  epistolarum librum septime indictionis inperfectum reliquit quoniam ad eiusdem indictionis terminum non pertingit. Ex quorum multitudine primi Hadriani pape temporibus quedam epistole decretales per singulas indictiones excerpte sunt, et in duobus uoluminibus, sicut modo cernitur, congregate. Et Gregorius iamdudum in monasterio positus, ubi eum angelus Domini sub habitu naufragi scribentem repererat, nimirum quedam dictauerat, ut ad expositionem tante profunditatis quam in libro Iob penetrare potuit, eo paratior quo ex dictandi consuetudine doctior, perueniret.

72. Ergo Gregorius in diaconio suo, dum illum in Constantinopolitana urbe sedis apostolice responsa constringerent, et Leandrum, Hispanum episcopum, iniuncta pro causis fidei Wisigothorum ibi legatio  perduxisset, eodem Leandro  cum fratribus tunc Gregorio adherentibus, importunissime compellente, librum beati Iob cepit exponere . Quibus coram positis priora libri sub oculis dixit; et quia tempus paulo uacantius reperit, posteriora tractando dictauit. Cumque ei spatia largiora suppeterent, multa augens, pauca subtrahens, atque ita ut inuenta sunt nonnulla derelinquens, ea que se loquente excerpta sub oculis fuerant, per libros emendando composuit. Qui cum iam factus episcopus Rome postrema dictaret, quo stylo prima dixerat sollicite attendens, egit ut ea que locutus fuerat, studiosa emendatione transcurrens, quasi ad similitudinem dictatus erigeret, et ea que dictauerat, non longe a  colloquentis sermone discreparent: quatenus dum hoc tenditur, illud adtrahitur, edita modo dissimili res non dissimilis formaretur. Quamuis tertiam ipsius operis partem ut colloquendo protulit, pene ita dereliquit: quia dum eum fratres 171 ad alia exponenda pertraherent, hanc subtilius emendari noluerunt. Quibus multa iubentibus, dum parere modo [b 1Kb] per expositionis ministerium modo per contemplationis ascensum, modo per moralitatis instrumentum studeret, hoc opus, per triginta et quinque libros  extensum, in sex codicibus expleuit. Quorum exemplaria primo per Urbis monasteria subdiuisit, postremo uero eidem Leandro episcopo destinauit.

73. Sed in ipso sui episcopatus exordio, dum a Ioanne, Rauennatis urbis episcopo, humiliter reprehensus fuisset, cur pastoralis cure delitescendo pondera fugere uir tam idoneus uoluisset, librum Regule Pastoralis composuit: quem quadripartita ratione distinguens, ualde pensandum esse perdocuit, cum rerum necessitas exposcit, ad culmen quisque regiminis qualiter ueniat, atque ad hoc rite perueniens qualiter uiuat, et bene uiuens qualiter doceat, et recte docens infirmitatem suam quotidie quanta ualet consideratione cognoscat, [c 1Kb] ne aut humilitas accessum fugiat, aut peruentioni uita contradicat, aut uitam  doctrina destituat, aut doctrinam presumptio extollat. Primum ergo appetitum timor temperet; post autem magisterium quod a non querente suscipitur, uita commendet; deinde necesse est ut pastoris bonum, quod uiuendo ostenditur, etiam loquendo propagetur; ad extremum uero superest ut perfecta queque opera consideratio proprie infirmitatis deprimat, ne hec ante occulti arbitri oculos tumor elationis exstinguat. Et quia quosdam imperitos ad sacerdotium conspirasse cognouerat, quosdam conspiraturos esse preuidebat: qui metiri se nescientes, que non didicerunt docere concupiscerent, quique pondus magisterii tanto leuius estimarent quanto uim illius magnitudinis ignorarent: hos in ipso libri sui reprehendit exordio, ut si quando indocti ac precipites doctrine arcem tenere appetissent, a precipitationis  sue ausibus in ipsa Gregoriane locutionis ianua pellerentur. Hunc librum Anatolius, diaconus, eius apocrisiarius, querenti ac iubenti imperatori quondam obtulerat, quem magnus Anastasius, Antiochenus episcopus, in Grecam linguam transfudit, et Orientalibus ecclesiis opus uenerabile procurauit.

74. Deinde, sicut in secundo huius operis libro iam retuli, dum adhuc Gregorius ad loquendum uoce statuque sibi sufficeret, per stationes discurrens, uiginti homilias Euangelii diuerso tempore coram populo declamauit; reliquas uero eiusdem numeri dictauit quidem, sed, lassescente stomacho languore continuo, aliis pronuntiare permisit : quarum exemplaria Secundo seruo Dei petenti mandauit.

75. Cumque a suis familiaribus ut aliqua de miraculis  patrum describeret Gregorius enixius rogaretur, Maximiano, Syracusano episcopo, scripsit, dicens: »Fratres mei, qui mecum familiariter uiuunt, omni modo me compellunt aliqua de miraculis Patrum que in Italia facta audiuimus sub breuitate describere. Ad quam rem solatio uestre caritatis uehementer indigeo, ut que uobis in memoriam redeunt, queque cognouisse uos 172 contigit, mihi breuiter indicetis. De domno autem Nonnoso abbate, qui iuxta domnum Anastasium de Pentomis fuit, aliqua retulisse te memini  que obliuioni mandaui. Et hec ergo, et si qua sunt alia, tuis peto epistolis imprimi, et mihi sub celeritate transmitti, si tamen ad me ipse non proficisceris.«  Hinc Gregorius roboratus, sanctorum miracula Patrum cum Petro suo diacono que per inquisitionem atque responsionem protulerat [a 1Kb] expositionis altius studium interrumpens, sola nominum prenotatione distinxit, et in libros quatuor ordinauit: ut, sicut in libris expositionum suarum quibus esset uirtutibus insudandum docuerat, ita etiam descriptis sanctorum miraculis que uirtutum fuisset earumdem claritas luce clarius ostentaret. Quos libros Zacarias, sancte Ecclesie Romane episcopus, Greco Latinoque sermone doctissimus, temporibus Constantini imperatoris post annos ferme  centum septuaginta quinque in grecam linguam conuertens, Orientalibus ecclesiis diuulgauit, [b 1Kb] quamuis astuta Grecorum peruersitas, in commemoratione Spiritus sancti a Patre procedentis, nomen Filii suaptim radens abstulerit.

76. Primam quoque et ultimam Ezechielis prophete partes que uidebantur obscuriores, Romanis postulantibus, pertractauit, easque per homilias uiginti et duas distinguens, quantum lucis intus habeant demonstrauit; et in his tractandis, sicut superius patuit, finem fecit.

77. Qui libri dum a doctoribus sequentis temporis tam rectissimis sententiis editi quam luculentissimo rhetorice facundie stylo compositi ueraciter doceantur, eos beatus Gregorius ex humilitatis sue dulcedine  incultos perhibet, Leandro episcopo inter cetera scribens: »Queso ut huius operis  dicta percurrens, in his uerborum folia non requiras, quia per sacra eloquia ab eorum tractatoribus infructuose loquacitatis leuitas studiose compescitur, dum in templo Dei nemus plantari prohibetur. Et cuncti proculdubio scimus quia, quoties in foliis male lete segetis culmi proficiunt, minori plenitudine spicarum grana turgescunt. Unde et ipsam loquendi artem quam magisteria discipline exterioris insinuant seruare despexi. Nam sicut huius quoque epistole tenor enuntiat, [c 10Kb] non metacismi collisionem fugio, non barbarismi confusionem deuito, hiatus motusque etiam et prepositionum casus seruare contemno: quia indignum uehementer existimo,  ut uerba celestis oraculi restringam sub regulis Donati; neque enim [d 1Kb] hec ab ullis interpretibus in Scripture sacre auctoritate seruata sunt. Ex qua re nimirum quia nostra expositio oritur, dignum profecto est ut quasi edita soboles speciem sue matris imitetur.«  In quibus uerbis agnoscitur Gregorius non studuisse locutionem pompaticam, sed ex pristina secularis exercitii consuetudine potius incurrisse. Cuius facundie consonantiam Isidorus, Hispalensis urbis episcopus, in expositione  Geneseos admiratus: »Sumpta, inquit, sunt, ab auctoribus hec Origene, uictorino, Ambrosio, Hieronymo, Cassiano, Augustino, Fulgentio, ac nostris temporibus insigniter 173 eloquente Gregorio.« Sed et Beda presbyter in libro de schematibus oratores homeoteleuton facere perhibens, exemplum proposuit, dicens: »Beatus Iob Deo soli sibique cognitus, in tentatione ad nostram notitiam perducendus, tactus est uulnere ut odorem suarum uirium tanto latius spargeret, quanto more aromatum melius ex intentione fragraret. Quo schemate ipse, qui hoc dixit, beatus papa Gregorius sepissime usus fuisse cognoscitur; et huiusmodi orationes esse reor quas Hieronymus concinnas rhetorum declamationes appellat.«

 78. At Gregorius humilitatis sue cautela commonitus, non solum facundie sue redolentiam contemnebat, uerum etiam in comparatione tractatus alterius dictatum suum furfurem nominans, libros suos legi quamdiu uiueret uehementissime prohibebat, Innocentio prefecto Africe inter cetera scribens: »Quod in expositione sancti Iob transmitti uobis codicem uoluistis, uestro omnino studio congaudemus: quoniam illi rei eminentiam uestram studere conspicimus, que nec totos foras uos exire permittat, et ad cor iterum secularibus curis dispersos recolligat. Sed si delicioso cupitis pabulo saginari, beati Augustini patriote uestri opuscula legite, et ad comparationem [e 1Kb] siliginis illius nostrum furfurem non queratis.« 

 Item Ioanni, episcopo Syracusano: »Preterea audio quod aliqua de his que scripsisse me memini fraternitas uestra ad mensam suam coram extraneis legi faciat. Quod mihi non uidetur esse faciendum, quia hoc quod uos pro caritate facitis, possunt quidam, quantum ad me est, uane glorie deputare. Ideoque coram extraneis antiquorum dicta legite, ex quorum auctoritate ualeant qui audiant reformari.« 

Item Ioanni, subdiacono Rauenne, post multa: »Illud, inquit, quod ad me quorumdam relatione perlatum est, quia reuerentissimus cepiscopus meus Marinianus legi commenta beati Iob publice ad uigilias facit, non grate suscepi, quia illud opus non est populare, et rudibus auditoribus impedimentum  magis quam prouectum generat. Sed dic ei ut commenta Psalmorum legat ad uigilias, que mentes secularium ad bonos mores precipue informent. Neque enim uolo, dum in hac carne sum, si qua dixisse me contigit, ea facile hominibus innotesci.« 

79. Quanta sane consideratione Gregorius, qui ad culmen regiminis humiliter peruenisse, ad hoc opus perueniens bene uixisse, bene uiuendo recte docuisse, satis, ut opinor, monstratus est infirmitatem suam  cognouerit, in extremo libro Moralium manifestat, cum dicit: »Expleto itaque hoc opere, ad me mihi uideo esse redeundum. Multum quippe mens nostra etiam cum recte loqui conatur, extra semetipsam spargitur. Integritatem namque animi, dum cogitantur uerba qualiter proferantur, quia trahunt extrinsecus, minuunt. Igitur a publico locutionis redeundum est ad curiam cordis, ut quasi in quodam concilio consultationis ad me ipsum discernendum conuocem cogitationes mentis, 174 quatenus ibi uideam ne aut incaute mala aut bona non bene dixerim. Tunc enim bene dicitur bonum, cum is qui dicit, soli ei a quo accepit, per id appetit placere quod dicit. Et quidem mala me aliqua, etsi dixisse non inuenio, tamen quia omnino non dixerim, non defendo.  Bona uero si qua diuinitus accipiens dixi, meo uidelicet uitio minus me bene dixisse profiteor. Nam ad me intrinsecus rediens, postpositis uerborum foliis, postpositis sententiarum ramis, dum ipsam subtiliter radicem mee intentionis inspicio, Deo quidem ex ea me summopere placere uoluisse cognosco; sed eidem intentioni qua Deo placere studeo, furtim se nescio quomodo intentio humane laudis interserit. Quod cum iam postmodum tardeque discerno, inuenio me aliter agere quod scio me aliter inchoasse. Sic enim sepe intentionem nostram, dum ante Dei oculos recte incipitur, occulte subiuncta, et eam uelut in itinere comprehendens, humane laudis intentio assequitur: sicut pro necessitate quidem cibus sumitur, sed in ipso esu, dum furtim gula subripit,  edendi delectatio permiscetur; unde plerumque contingit ut refectionem corporis, quam salutis causa cepimus, causa uoluptatis expleamus. Fatendum est igitur quod rectam quidem intentionem nostram, que soli Deo placere appetit, nonnunquam intentio minus recta, que de donis Dei placere hominibus querit, insidiando comitatur. Si autem de his diuinitus districte discutimur, quis inter ista remanet salutis locus, quando et mala nostra pura mala sunt, et bona que nos habere credimus pura bona esse nequaquam possunt? Sed hoc mihi opere pretium credo, quod fraternis auribus omne quod in me latenter ipse reprehendo, incunctanter aperio. Quia enim exponendo non celaui quod sensi, confitendo non abscondo quod patior. Per expositionem patefeci  dona, per confessionem detego uulnera. Et quia in hoc tam magno humano genere, nec parui desunt qui dictis meis debeant instrui, nec magni desunt qui cognite mee debeant infirmitati misereri, per hec utraque aliis fratribus quantum possum curam confero, ab aliis spero. Illis dixi exponendo quod faciant, istis aperio confitendo quod parcant. Illis uerborum medicamenta non subtraho, istis lacerationem uulnerum non abscondo. Igitur queso ut quisquis hoc  legerit, apud districtum Iudicem solatium mihi sue orationis impendat, omne quod in me sordidum deprehendit fletibus diluat. Orationis autem atque expositionis uirtute collata, lector meus in recompensatione me superat, si, cum per me uerba accipit, pro me lacrymas reddit.«

80. Huius beatissimi Gregorii uenerabile corpus, a Gregorio quarto sedis apostolice presule [a 1Kb] post annos circiter quinquaginta translatum, ante nouellum secretarium constructis absidibus, sicuti modo cernitur, [b 1Kb] sub altari sui nominis collocatur: quo eius anniuersarie solemnitas cunctis certatim pernoctantibus ueneratione gratissima celebratur, in qua pallium eius, [c 1Kb] et phylacteria, sed et balteus eius consuetudinaliter osculantur. Que sigillatim 175  considerata, et antiquitatem uiri, et mediocritatem habitus, et speciem regularis propositi signis perspicuis representant. Nam in eo quod pallium eius bysso candente contextum nullis fuisse cernitur acubus perforatum, sic ipsum circa scapulas obuolutum fuisse, non autem confixum dignoscitur, sicuti uetustissimis musiuis uel picturis ostenditur. Quod autem reliquiarum phylacteria tenui argento fabricata, uilique pallio, de collo suspensa fuisse uidentur, habitus eius mediocritate demonstratur. Porro in exilitate baltei, que unius pollicis mensuram numquam excedit, speciem propositi regularis olim a sancto Benedicto statuti, cuius ipse uitam describens, in dialogo regulam quoque laudauerat, eum seruasse luce clarius manifestat, presertim cum idem uenerabilis  doctor Gregorius Grecam linguam nescierit, et sui monasterii monachos Benedicti utique regulis mancipatos in Saxoniam destinarit.

81. Siquidem quod Grecam linguam nescierit, ipse testatur in epistola Eusebio, Thessalonicensi episcopo, scribens: Lator presentium Theodorus, Ecclesie lector, ad sanctorum apostolorum limina ueniens, dum homo  haberetur incognitus, Andree monacho, qui ad sanctum Paulum inclusus fuerat, res et chartas quas detulit, ut re uera olim noto, innocenter deposuit, credens quod mens ipsius  cum habitu concordaret. Sed ille tante prauitatis inuentus est, ut si eius stultitie sub inclusionis specie paulo adhuc amplius licuisset, multorum animas malitie sue falsitate  deciperet, et quecumque potuisset non leuia scandala generaret. Nam inter alia que idem Andreas pessime cogitauit et fecit, eam quoque quam ad nos misistis, dum apud ipsum a prefato lectore esset deposita, infalsauit epistolam, ut quicumque eam legeret, uos nec catholica nec recta sapere euidenter argueret. Ex qua re contigit ut dum ueritatem studiose quereremus, eius que latebat iniquitas uulgaretur: et tanta in eo reperta sunt, quanta nec de  scelerato quocumque laico crederentur. Et quia inter diuersa mala aliquos etiam sermones scripsit, atque eos ex nostro nomine titulauit, et suspecti sumus ne eos alicubi transmiserit, fraternitas uestra sollicitudidem gerat; et si quid tale repererit, eos exscindi et omnimodo faciat aboleri, ut quod imperitus litterarum et Scripture diuine nescius, nostro, sicut diximus, nomine prenotauit, quorumdam animos non possit inficere. Nam nos nec Grece nouimus, nec aliquod opus Grece aliquando conscripsimus.« 

82. Quod uero monachi, qui a Gregorio in Saxoniam missi, sancti Benedicti regule fuerint mancipati, 176 inter alia etiam illud ostendit, quod ex ipsius discipulis uix potest in illis partibus monachus aliquis  inueniri a quo non obseruetur tam in proposito quam in habitu regula Benedicti. Quapropter sicut constat Gregorianum monasterium a Latinitate in [a 1Kb] Grecitatem necessitate potius quam uoluntate conuersum, ita fideliter prestolatur in Latinitatis cultum fauente Domino denuo reuersurum.

83. In cuius uenerabilis monasterii atrio, iussu Gregorii, iuxta [b 1Kb] nymphium due iconie ueterrime artificialiter depicte usque hactenus uidentur. In quarum altera beatus Petrus apostolus sedens conspicitur, stantem [c 1Kb] Gordianum, regionarium, uidelicet patrem Gregorii, manu dextera per dexteram nichilominus suscepisse. Cuius Gordiani habitus castanei coloris planeta est, sub planeta dalmatica, in pedibus caligas habens; statura longa, facies deducta, uirides  oculi, barba modica, capilli condensi, uultus grauis. In altera uero mater Gregorii sedens depicta est Siluia, candido uelamine a dextro humero taliter contra sinistram reuoluto contecta, ut sub eo manus tamquam de planeta subducat; et circa pectus sub gula  inferior tunica pseudolactini coloris appareat, que magno sinuamine super pedes defluat; duabus zonis ad similitudinem dalmaticarum, sed latioribus omnino distincta; statura plena, facies rotunda quidem et candida, sed senio iam rugosa, quam ipsa quoque senectus pulcherrimam fuisse significat; oculis glaucis et grandibus, superciliis modicis, labellis uenustis, uultu hilari, ferens in capite [d 1Kb] matronalem mitram candentis [e 1Kb] brandei raritate niblatam; duobus dextere digitis signaculo crucis se munire uelle pretendens, in sinistra uero patens psalterium retinens, in quo hoc scriptum est: uiuit anima mea, et laudabit te, et iudicia tua adiuuabunt me . [f 1Kb] A dextero uero cubito usque ad sinistrum circa scapulas uersus ascendens reflectitur, qui ita se habet: Gregorius Siluie matri fecit.

 48. Sed et [g 1Kb] in absidula post fratrum cellarium Gregorius eiusdem artificis magisterio in rota gypsea pictus ostenditur, statura iusta et bene formata, facie de paterne faciei longitudine et materne rotunditate ita medie temperata, ut cum rotunditate quadam decentissime uideatur esse deducta, barba paterno more subfulua et modica; ita caluaster, ut in medio frontis gemellos cincinnos rarusculos habeat, et dextrorsum reflexos; corona rotunda et spatiosa, capillo subnigro et decenter intorto sub auricule medium propendente; fronte speciosa, elatis et longis, sed exilibus superciliis; oculis [h 1Kb] pupilla furuis non quidem magnis sed patulis; subocularibus plenis; naso a radice 177 uergentium [i 1Kb] superciliorum subtiliter  directo, circa medium latiore, deinde paululum recuruo et in extremo patulis naribus prominente; ore rubeo; crassis et subdiuiduis labiis, genis compositis; mento a confinio maxillarum decibiliter prominente; [i 8Kb] colore aquilino et uiuido, nondum, sicut ei  postea contigit, cardiaco; uultu mitis; manibus pulchris; teretibus digitis et habilibus ad scribendum. Preterea planeta super dalmaticam castanea, Euangelium in sinistra, modus crucis in dextra; pallio mediocri a dextro uidelicet humero sub pectore super stomachum circulatim deducto, deinde sursum per sinistrum humerum post tergum deposito, cuius pars altera super eumdem humerum ueniens propria rectitudine, non per medium corporis, sed ex latere pendet; circa uerticem uero tabule similitudinem, quod uiuentis insigne est, preferens, non coronam. Ex quo manifestissime declaratur, quia Gregorius dum aduiueret, suam similitudinem depingi salubriter uoluit, in qua posset a suis monachis, non pro elationis gloria, sed pro cognite districtionis cautela, frequentius  intueri. Ubi huiusmodi distichon ipse dictauit:

Christe potens Domine, nostri largitor honoris,
Indultum officium solita pietate guberna.

85. Ubi etiam tempore Petri archidiaconi, et [a 9Kb] Ioannis hegumeni, Saturninus monachus dextra leuaque beati Gregorii effigies sanctorum apostolorum, quemadmodum modo uidentur, depinxit. Quo scilicet loco nonnunquam diuinitus candela succenditur, et in eiusdem similitudinis effigie pro regimine sui monasterii sepe beatus Gregorius presentatur.

86. Nam ut pauca de multis contingam, Leonis Quarti pontificis tempore, cum Megistus, [b 1Kb] Ostiensis episcopus et apostolice sedis bibliothecarius, eidem monasterio presset, Ioannes presbyter, eiusdem prepositus, cum quadam femina turpiter uiuens, uehementissimo podagre dolore correptus est, qui medicorum  manu cauteriatus per exustionis uulnus calcem cepit effundere. Quam restringere nullis artibus preualens, in tantam desperationem perductus est, ut ab omni illius femine uisitatione desisteret, et illa sibi alterum sub eodem facinore copularet. Sed post annum presbyter ad pristinam sanitatem reuertens, quamquam propositum sibi fuisset ut ulterius nullam contingeret, ad eamdem tamen misso nuntio, futuro die Dominico se redire professus est. Quo recepto, ubi suo desiderio uotum quoque muliercule conuenire gauisus est, ad balnea processit. Unde reuertens, tantum letitie potionibus et cantionibus se dissoluit, ut subrepente somno interesse nocturnis cum fratribus nunquam potuisset officiis. Eadem nocte cuidam presbytero et monacho beatus Gregorius in somnis  apparens, ait: Surge, et dic preposito ut penitentiam agens, peculium suum, quod eum aggregare non puduit pro peccato conscientie sue, dispergat: 178 quia die tertia funditus exstinguetur a uita. Quod prepositus ut audiuit, uehementer expauit. Et quia Gregorii mandato incredulus esse non poterat, penitentiam cepit, cunctaque sua sanus distribuens, tanto febris ardore correptus est, ut, a diluculo diei  tertii usque ad horam tertiam cum ingenti fragore pre incendio linguam ab ore proiiciens ultimum flatum protraheret. Quem presbyteri tam duriter laborare uidentes, deputatis illic monachis, qui cum psalmodiis eius exitum commendarent, ipsi pro eo omnipotenti Deo studuerunt solemnes hostias immolare. Sed monachi psalmodiam deserentes, non timuerunt inter se morienti fratri detrahere; cum ecce presbyteri a missarum solemniis circa horam septimam remeantes, Ioannem presbyterum, quem incredibiliter cum morte luctantem reliquerant, leuius se habere mirati sunt, cumque nominatim clamare ceperunt. Mox ille oculos, subridendo, concutiens: »Parcat, inquit, uobis Dominus, fratres: quare me sollicitare uoluistis? Qui ab ipso huius diei principio usque  nunc coram Christo presidenti multis millibus angelorum cum diabolo ad iudicium steti, et, adiuuantibus me sanctis Andrea et Gregorio, cunctis eius obiectionibus bene respondi. Sciatis autem quia monasterii sextarium, modium, libram, consuetudinem eleemosynarum et luminum, omnemque mensuram curiosissime Christo querenti usque ad scabellum pedum eius portaui. Sed de una obiectione, fateor, [c 1Kb] conuictus metui de qua nimium, sicut uidistis, laborando uexatus sum, et me adhuc liberare non potui. Cumque fratres de ea requirerent, ait: Non audeo dicere, quia quando uos me clamastis, et a sancto Gregorio redire iussus sum, ut uobis etiam de mensuris et consuetudinibus monasterii ponerem rationem, diabolus questus est, putans, quod me Pater  ad penitentiam remisisset. Quapropter beatum Gregorium uadem dedi, ne commotam calumniam cuilibet reuelarem. Illis magis imminentibus, et se pro eo deprecaturos Dominum promittentibus, ut causam fratribus reuelaret, defunctorum quorumdam domos, et uiuentium merita proferebat, dicens: Iste dignus, ille indignus est. Rursus interrogatus, ad monachos, qui pridem secum remanserant, conuersus est, dicens: Omnia in quibus mihi detraxistis, fratres, audiui, quamquam respondere nequiuerim, et impedimentum mihi non modicum generastis, quia tam a uobis quam a diabolo sub uno tempore accusatus, nesciebam cui primitus calumnie responderem. Sed si quando quemlibet migrantem uideritis, compatimini sorti communi, et nolite de eo iudicare, qui ad tam districti iudicis cum criminatore suo iudicium  uadit.« His expletis, cunctos iubet abscedere, solum presbyterum qui sibi mortem prenuntiauerat secum tenens. Qui solus remanere pauescens, alterum secum retinuit, hortatus ut causam pro qua conflixerat saltem sibi pandere non timeret. At ille 179 uehementer ingemuit, et conuerso ad parietem capite, clamabat, dicens: »O Andrea, Andrea, hoc anno pereas, qui me prauo consilio ad periculum compulisti.«  E uestigio Zacarias medicus, qui anno preterito ad suos, uidelicet Sarracenos, apostatando reuersus est, adfuit, tactisque temporibus, iurare cepit presbyterum ex eadem ualetudine minime moriturum. Quem languidus ut audiuit, cum ingenti animaduersione repulit, dicens: »Fratres, iam omne corpus meum est mortuum, in extremis faucibus spiritum permissum retineo, continuo moriturus; tantum psallite, ut reuideam angelos quos uidebam, et innuens uobis ostendam.« Quibus orantibus, totus cepit tremere, pallescere, sursum desideranter aspicere: cum subito spiritus aduentare conspiciens, reuolutis terribiliter oculis, monachis innuit, et abscessit; eosque tanto terrore perculsos dimisit, ut multis noctibus soli iacere timuerint.

87. Eodem die sicut postea deprehensum est, eodemque  momento, quando presbyter moriens Andree periculum fuerat imprecatus, idem Andreas, fundi Barbiliani, positi scilicet uia Ostiensi, conductor, in lectulum decicit; in quo per multum temporis continuo languore correptus, ita totus emarcuit, ut omne corpus eius particulatim uideretur dissolui. Cumque defluentibus carnibus consumi posset, mori autem non posset, uxor, que fetorem uulnerum uirique cruciatus iam sustinere non poterat, intellexit tanti languoris incommoda sine diuine ultionis sententia hunc nullatenus incurrisse. Quem flendo curauit inquirere, ut quoniam a moriente preposito frustra uocari non poterat, quid cum ipso commiserat monachis reuelaret, si forte Dominus eius confessionem  recipiens, eum a tantis cruciatibus liberaret. At ille, cognoscens malum quod fecerat latere non posse, monasterii monachos conuocari rogauit, eisque confessus est cum eodem preposito quasdam monasterii chartulas rapuisse, ac receptis pretiis extraneis tradidisse, seque certum existere quia pro hoc flagitio mori non posset quousque hoc coram omnibus reuelaret. Quod uidelicet uerum fuisse rei exitus euidenter ostendit. Nam mox ut tantum facinus cunctis innotuit, is qui dudum mori uolens non poterat, inter uerba sue confessionis efflauit. Quem idcirco Deus omnipotens diu cruciari uoluit, mori autem, donec reatum suum confiteretur, non posse permisit, ut exemplo sui cruciatus ostenderet, quid consumptores rerum Gregorii de semetipsis utique sperare debuissent.

 88. Ipsius quoque pontificis tempore, eiusdem Patris monasterio Athanasius prefuit, uir quidem caritate conspicuus et sui monasterii cautissimus executor. Qui cum seuientis inopie tempus agnosceret, ne monachis necessitas fortassis incumberet, quadraginta pauperum, quos beatus Gregorius pasci semel in anno decreuerat, refectionem subduxit. Quod impune se fecisse perpendens, etiam duodecim pauperum prandium totidemque denarios qui die depositionis beati Gregorii pro commemoratione duodecim ab eo quondam inuitatorum, quorum tertius decimus angelum se esse professus est, consuetudinaliter pascebantur,  [a 1Kb] penitus interdixit: cum eiusdem 180 Quadragesime tempore beatus Gregorius eidem presbytero cui supra et monacho in somnis apparuit, dicens: uade et dic hegumeno: Quia diminuit consuetudinem, quam ego constitui, Dominus quoque eius dies diminuet. Quod hegumenus ut audiuit, primo quidem contremuit, post uero tanto minus credidit, quanto uitam suam longius cognoscebat extendi. Et ecce sub ipsis albis Paschalibus in oratorio sancti Seuerini cum fratribus uespertinis assistens officiis, ardere parietem uidit, quem fratribus exstinguere imperauit. Quibus hunc uinolentum credentibus, ipse tandem ferulam quam tenebat proiiciens, manusque per parietem circumducens conabatur foris flammas exstinguere, quas constabat intima eius depascere.  Denique ad hospitium rediens, tante febris ardore succensus est, ut peruenire ad diem septimum nullatenus potuisset. Quia ergo dum consuluisse putauit se monachis, pauperibus nocuisse non timuit, ac per hoc quo se placare posse Gregorium credidit, prorsus offendit: frustra flammas parietis exstinguere uoluit, quia tenacitatis sue flammas exstinguere recusauit.

89. Eodem nichilominus tempore post absidem oratorii sancte Marie semper uirginis oratorio sancte Barbare, ubi Gregorius laudes Domino celebrare solebat, coniuncti, demon apparuit, sibique in antro, quod illic cernitur, hospitium faciens, nocturnis horis tanto crepitabat fragore, ut omnia fundamenta monasterii putaretur conuellere. Nonnunquam equos  de stabulis auferens audiebatur tota nocte discurrere, quorum duos precipitio demersisse probatus est. Cumque pauore tanti sonitus monachos a triclinio, in quo ad auram propter feruorem caumatis iacere solebant, penitus auertisset, unus eorum confisus in uirtute Dei omnipotentis ante foramen decumbens, oratione facta, cepit dormire. Cui demon in similitudine catti apparuit, eumque unguibus est aggressus discerpere. Quo monachus oratione repulso, identidem sopori se tradidit, cum subito demon in similitudine cuiusdam Aethiopis lancea minando apparuit, dicens: Ego quidem hinc uado, sed te uulneratum dimitto. Quo dicto, lanceam [b 1Kb] uibrauit, monachumque sicut uidebatur, in somnis percussit. Qui tantis clamoribus eiulauit, tanquam si reuera percussus  exstiterit; accurrentibusque monachis, licet pauidus, quod uiderat indicauit, et deinceps ibi ulterius demonium non accessit.

90. Benedicti quoque pontificis tempore, Lucido Ficulino episcopo eidem monasterio preminente, cum pestilentia faucium multitudo quotidie maxima deperiret, idem monachus, preclusis faucibus, uenit ad mortem, cui desperanti beatus Gregorius in somnis apparuit, dicens: uis sanus fieri? At ille respondit se uelle. Et beatus Gregorius: »Si mihi, inquit, promiseris ea que tibi dixero fore dicturum, scito te esse sanandum; sin uero, citius moriturum. Cumque ille se dicturum tota certitudine promitteret, audiuit:  Ito, denuntians Sabe, Ioanni, Benedicto, Martino, Palumbo et Antonio monachis, Laurentio coco, Gemmoso carpentario, Accepto pistori, Andree, Romano, et Leoni laicis, quoniam a crastino incipientes omnes [a 1Kb] dietim se moriendo subsequentur. 181 Post quorum decessum denuntia, Lucidum epîscopum, qui tenet id monasterium, die septimo moriturum.« His dictis, monachum oscitare precipiens, duos digitos in faucem coniecit, uulnusque disrumpens, ut excrearet iniunxit. Ille tussiens, partem coagulati sanguinis in modum lapidis re uera proiecit; et ab ipsis pene mortis ianuis liberatus, eadem nocte contra spem omnium matutinalibus hymnis interfuit. Mirantibus fratribus, sanitatis sue modum innotuit, quos quando et qualiter ex monasterii familia morituros preuiderit,  indicauit; de sola interim episcopi morte dubitando conticuit. Et e uestigio in cunctorum morti deputatorum auribus uolans fama discurrit; et dum ex relatione monachi se morituros certo die cognoscerent, dispositis suis reculis, ita se in mortem secuti sunt, sicut fuerant in somnio nominati.

91. Cumque presbyter monachus Lucido episcopo tam dirum nuntium reuelare timeret, tacere autem penitus non auderet, monasterio se tandem proripuit, et ad domum episcopi non longe a flumine Tiberi, [b 1Kb] regione uidelicet iuxta basilicam sanctorum Cyri et Ioannis positam, somnium nuntiaturus accessit. Quem scilicet, ubi cum pontifice in palatio prandere cognouit, exspectans redeuntem, sacerdotalibus uestimentis indutum, colore fulgidum, ualetudine quoque sanissimum, salutare curauit. Cui episcopus ait:  »Iam nunc in tota urbe pro diuino [c 1Kb] haberis, quia de his quos morituros prenuntiasti, solus unus remansit. At ille: Utinam sicut et ille quem uiuere putas defunctus est, sic ipse qui hunc sequi predictus est exiliret.« Cumque episcopus de eo tota curiositate requireret, et monachus dicere palpitaret, tandem ubi die sexto se moriturum cognouit, expalluit atque contremuit; resumptisque uiribus, contra monachum frenduit; quem redire uolentem retinuit. Interiora cubiculi peruagus penetrauit; paulatim sibi fauces dolere persensit. Deinde sibi tacto pulsu, mox febris signa cognouit; monacho credidit; domum suam disposuit; ad monasterium cui preerat, eisdem infulis redimitus quibus a patriarchio reuersus fuerat, uenit. Secunda feria cunctis tam subitam conuersionem mirantibus,  monachicum habitum suscepit; et paulatim ingrauescente molestia, sexte ferie diluculo subdormiuit. Ac denuo suscitatus, apparuisse sibi sanctum Andream apostolum, seque circa horam tertiam uocandum esse, sibique preceptum perhibuit, ut quia sue mortis exspectatione suspensi monachi, sancti Fabiani munia solita celebrare non poterant, mox corpus suum sepulture traderent, acceptisque a se cereis ac thymiamatibus ad peragenda solemnia festinarent. Hora itaque tertia episcopus letus defungitur, ut in ipsa uultus eius letitia, conuersio ipsius  Deo fuisse placabilis cunctis uidentibus monstraretur.

92. Eodem tempore germanus eiusdem monachi mentis insaniam passus est, ita ut humana consortia fugiens, multo tempore peruagus per cryptas solitarias, et cenosa monumenta discurreret. Cuius insanie frater nimium condolens, quotidie sanctum Gregorium profusis lacrymis precabatur, ut sibi fratrem sospitem reddere dignaretur. Itaque 182 cum nocte quadam post huiusmodi fletus quiesceret, beatus Gregorius apparuit ei dicens: »uidens lacrymas tuas, suscepi orationem tuam; et ecce germanum tuum tibi hodie sanum reducam. Et hoc tibi signum, quia, statim ut dies illuxerit, iussu pontificis, presbyter qui hic inclusus est extrahetur.« Qui surgens  matutinali tempore fratribus indicauit. Forte tunc idem presbyter Campanus de loco [d 1Kb] qui Claustrum non longe a Terracina uocatur, a suis pro quodam crimine accusatus, in eodem monasterio tenebatur; et temporibus multis labentibus a suis accusatoribus, iam contemptus, a cunctis quoque suis fuerat in obliuionem deductus, cum nullum propinquum, nullum in Urbe cognitum habere potuisset, qui de eo pontifici suggessisset; et monachi quidem pro eo satagerent, sed proficiendi aditum non haberent, pontifex diuinitus recordatus eiusdem, diluculo hunc ab ergastulo iussit extrahi, liberumque dimitti. Nec multo post monachi frater ita sanus reuersus est, ut uideretur hactenus in eiusdem Patris monasterio tanto fidelius deseruisse, quanto se illius adminiculo meminit ad pristinam sanitatem remeasse.

 93. Reuerende quoque memorie Nicolai pontificis tempore, regimen eiusdem monasterii Zacaria ciuitatis Anagnine presule, sicut hodie superest, procurante, fundum Barbilianum, cuius superius feceram mentionem, pro incolarum sceleribus demon aggressus est; et in similitudine taurelli de pratis mugiendo ad domum recurrens, inuisibiliter suis corniculis uirum sentiebatur noctu percutere, bouesque a presepiis extrahens, per contiguos campos et compita cursu uelocissimo fatigare. Cumque hoc diutius faceret, crebroque rusticis noxius immineret, huiusmodi percussionibus Saxulum quemdam eiusdem predii conductorem affligendo disperdidit. Deinde bubulcos aggressus, tanta cede perdomuit, ut intra trium mensium spatium neminem illic preter unum tantum  [e 1Kb] Ursellum nomine, quem similiter affligebat, reliquerit. Qui Romam ueniens, dum tante cladis periculum fratribus indicaret, interrupto sermone monasterii portis egressus est, et obstupescentibus monachis nonnisi mane facto reuersus est. A quibus curiose discussus, quonam se pridem tam subita uelocitate proriperet, confessus est, dicens: »Dum uobis insaniam demonis reuelarem, taurellus adfuit, anterioribusque pedibus me complectens, ac suis corniculis tundens, ante se cepit minare, et tota nocte me subire muros cegit et arbores. Cumque  nouissime per pontem me conaretur demergere, de complexibus ipsius exilui, eumque toto conamine fugiens, ad portas quas Euthymius hegumenus fecerat monasterii huius perueni; quas clausas inueniens, ambabus manibus ambos eius annulos apprehendi; et dum ab eis me luctaretur diuellere, quidam caluus pontifex obliquo latere se inter portarum rimas excutiens, ferula caput taurelli percussit, eumque in fugam compellens, me ab illius [a 1Kb] percussionibus liberauit.« Ergo dum incole deperissent, et nullus ibidem habitator accederet, ac per hoc monachi pro desolatione loci satagerent, cuidam eorum Gregorius in somnis 183 apparens iubet, ut si demonem a monasterii fundo uoluissent depellere, ab oratorio sancte Martine usque ad oratorium sancte Marie  ibidem in domum Dominicam constitutum, fratres cum litaniis aquam spargentes exorcizatam procederent. Quo facto ita demon ab omni monasterii possessione repulsus est, ut postea per confinii limites ore, naribus atque oculis flammas eiicere, porcosque cogere a subulco notatus sit, sed intra fines monasterii nunquam intrare permissus.

94. Alio quoque tempore Theutgaudus quondam Treuirensis episcopus, qui cum Guntario, Agrippine Colonie episcopo, a reuerende memorie Nicolao fuerat sacerdotali priuatus officio, liberalitate Hadriani pontificis in eodem monasterio mansionem suscepit. Cui beatus Gregorius in somnis apparens, maximum terrorem quo de suo monasterio concitus egrederetur incussit. Ille perpendens uisum fuisse  phantasticum, oratione facta rursus dormire cepit. Cui Gregorius pontificali habitu redimitus apparens: »Nonne, inquit, dixi tibi, ut a monasterio meo, quod in rebus propriis per inuocationem sancti Andree apostoli Domino dedicaui, recederes, quia diuersorium fieri nullo modo licuisset?« Cumque Theutgaudus hospitandi sibi licentiam suscepisse se a pontifice respondisset, Gregorius ait: Et tu qui petisti, et ille qui dedit, utrique contra Deum fecistis, cuius uindictam citius incurretis. Euigilans Theutgaudus intremuit, et facta oratione sopori se reddere uoluit, cum repente uenientium sonitum audiens uehementer expauit, seque dormire simulauit. Appropinquans ergo Gregorius sanctum Andream apostolum per dexteram tenens, precepit subdiacono qui se preibat  cum lumine, dicens: »Corripe illum. Qui dum correptus in lectulo clausis oculis resedisset, Gregorius ait: Aspice in nos. Intuitus eos Theutgaudus magis intremuit, eumque sibi taliter comminantem audiuit: Quia secundo commonitus, uerbis oris mei credere noluisti, et me tua inobedientia adeo prouocasti ut nunc apostolum Dei huc fatigare studuerim, scito cognoscens quia nisi hodie ab hoc monasterio meo recesseris, futura hebdomada cum tuis omnibus uita priuaberis. Si uero recesseris, ab hac quidem momentanea  sententia liberaberis; sed neque tu, neque aliquis hic tecum degentium suam patriam reuidebit.« Mox Theutgaudus lectulo se proripuit, et primo suis, deinde monasterii monachis, postremo quibuscunque potuit somnium reuelauit. Et quia aliud hospitium citius a pontifice impetrare non potuit, apud Sabinos consedens, eodem anno cum suis omnibus uita priuatus est.

95. Eodem quoque tempore Suppo, Piceni comes, ibi applicuit, qui monachis quidem plurimam [b 1Kb] dapsilitatem ostendit, et in rebus tam uenerabilis monasterii usurpationem suorum prohibuit. Huius familiaris quidam, nomine Faraldus, existens, siquando Suppo ad palatium processisset, fornicarias illuc, detestantibus monachis, non uerebatur inducere,  atque cum eis comessationes et saltationes illicitas celebrare. Idemque noctis principio secessum petens, a spiritibus immundis in ere per capillos appensus est; cumque 184 tota nocte pendens uocis officium non haberet, matutinalibus horis beatus Gregorius ei uidendum se prebuit, dicens: »Inimice Dei, non sufficiunt tibi alia mala que in meo monasterio peruicaciter operaris, insuper scenicas meretriculas in claustro monachico tanquam in theatro conducis. Crede mihi, hoc anno peribis.« Tunc ille magnis cepit uiribus penitentiam supplicare, et de cetero plenam correctionem promittere. Continuo Gregorius iussit eum dimitti; qui ad terram decidens, quia corrigi noluit, eodem anno ueram fuisse Gregorii sententiam moriendo probauit.

 96. Eiusdem comitis homo sub alio tempore Indulfus uocatus est. Cui dum cocus pro comparandis lignis denarios peteret, nullo modo potuit impetrare; sed nefario iure percepit licentiam, [c 1Kb] ut attegias, et fenestras, et uicini dormitorii tabulas aggressus diriperet, earumque ignibus sibi prandium prepararet. Cum sequenti nocte idem Indulfus ad secessum pergens, cur monasterii tabulas tam petulanter incendi precepisset, a quodam sene discussus est. At ille more Gallico sanctum senem increpitans [d 1Kb] follem, ab eo quidem uirga leniter percussus est; sed uir superbus tanto pondere lapsus est, ut semiuiuus humi decumberet. Eodem momento sub eadem specie cuidam clerico foris dormienti idem senex apparuit, dicens: »Surge, et dic comiti ut ab hoc meo monasterio, in  quo diuersorium fieri omnino non licet, antequam me ad iracundiam prouocet, saluus recedat. Ecce ego familiari eius mihi obnoxio, quem uidelicet percussum anto secessum dimisi, congruam medelam diffundam.« Quem quis esset clericus requirens, ipsum se esse perhibuit, qui ex pictura que eius lectulo preminebat agnosci facile potuisset. Statim clericus surgens lumen arripuit, et ex picture similitudine sanctum Andream apostolum sibi apparuisse cognouit. Itaque ad Indulfum iacentem perrexit, et eum  semiuiuum iam reperit. Quem magnis eiulatibus clamare incipiens, tam comitem quam cunctos qui sub eisdem domibus dormiebant miserabili uociferatione uenire cegit, et in faciem iacentis aquam suffundens, per inuocationem sancti Andree apostoli tandem aliquando loqui fecit; atque cuncta que sibi reuelata fuerant cum eo pariter Comiti reuelauit. Qui, die facto, monachos euocauit, quid contra sanctum Andream commiserit querelabundus inquirere cepit. At illi deletum dormitorium cocorum manibus ostenderunt. Cumque Deo deuotus comes eos uellet supplicio subiugare, confessi sunt se illud edificium Indulfi iussionibus deleuisse. Pro cuius reparatione dum comes monachis argentum uoluisset tribuere, Sergius, magister militum, restitit, promittens illud se pro eo  continuo melius refecturum. Mox comes humiliter a monasterii claustro secedens, ad domum Petri filii quondam Caroli cum omnibus suis concessit; neque ulterius in eodem monasterio hospitium sibi dari concessit. Indulfus uero in domo eiusdem Sergii, magistri militum, derelictus disperiit, sibique sanctum apostolum preualuisse suo ipsius detrimento monstrauit.

185 97. Nuper Dominicus quidam presbyter, Zacaria episcopo, de quo prefatus sum, Gregoriani monasterii curam gerente, prepositus exstitit monasterii; qui carnis fragilitate corruptus, Eupraxiam quamdam sanctimonialem a monasterio sancti Andree apostoli, quod appellatur [a 1Kb] Cliuus Scauri, diripuit uel subduxit, et in regione septem uiarum loco  qui dicitur uipera, collocauit. Cui cum corrupta sanctimonialis, quia latrinam et furnum contiguum non habebat, crebro uideretur esse molesta, infelix presbyter peccatum peccato connectens, ut meretricule placere potuisset, beatum Gregorium non recusauit offendere. Cuius mirabilis, immo saluberrimi fontis ligna [b 1Kb] tegulasque diripiens, secessum et furnum prostitute femine non erubuit fabricare. Quibus peractis, cum sequenti nocte iam securior a querelis lasciue mulieris in eadem domo dormiret, uidit duos quosdam terribiles cubicularios se ligatis manibus ad uenerabile monasterium reducentes. Quos interrogans, cuius precepto sibi talia facerent, audiuit hoc Romanum pontificem precepisse. Forte tunc Ioannes, sancte sedis apostolice pontifex, contra Sarracenorum incursus littora peragrabat; cuius absentie  ligatus presbyter recordatus, increpando subiunxit: Dominus papa pridie contra Sarracenos perrexit, et uos quomodo dicitis quod ipse me ligari iusserit, qui eum postea non uidistis? At illi dixerunt: Si Ioannes papa hinc abiit, sanctus Gregorius hic remansit,  qui monasterii sui claustra solito more perlustrans, a te suum fontem reperit dissipatum, et nos ex eius tegminibus tue meretricule furnum ac necessarium uidimus coopertum. Quod presbyter ut audiuit, erubescens intremuit, eorumque uiolentia se [c 1Kb] in corte monasterii teneri conspiciens, quemdam subdiaconum ab intimis egredientem atque cubiculariis dicentem audiuit: Extendite eum, et cum quinquaginta [d 1Kb] rubricis uentrem, totidemque dorsum fornicatoris atque sacrilegi presbyteri uerberate. Quarum doloribus reuera presbyter iam febricitans excitatus, ad monasterium caballo impositus, dextra leuaque ab aliis sustentatus recucurrit, reatus sui sententiam fratribus indicauit, et inuisibilibus uerberibus sub febris specie laniatus, nichil aliud dicere poterat, nisi: [e 1Kb] Domine,  reficio; Domine, reficio. Cumque interrogaretur cur hoc tam frequenter repeteret, dicebat se sub continuo uerbere gemere; sicque sexto die sub hac miserabili uoce defunctus est. Siquidem plurimis documentis probatum est in eodem uenerabili monasterio fornicationis contagione pollutos diu subsistere omnino non posse.

98. Quo scilicet hactenus libra omnisque mensura quam idem beatus Gregorius instituit cum modio reseruatur, de cuius mensura si quis ad opus monasterii panes uelit efficere, triginta et quinque fiunt, [f 1Kb] singuli duntaxat trium librarum; si quis uero ad opus alterius, ad eumdem numerum nunquam pertingit. Quod cum prefatus Zacarias episcopus pro certo uellet addiscere, pro celebranda 186 festiuitate beati  Andree apostoli decem modiorum tritici mensuram pistoribus dedit; e quibus pro undecim modiis multiplicatos, obstupescentibus eisdem pistoribus, panes recepit. Qui utique sollicite prius dinumerantes, si superfluos aliquot inuenissent, sibi proculdubio reseruarent.

99. Sane quam frequenter beatus Gregorius tam illic quam in apostolorum basilicis, necnon in patriarchio nunc exhortans innoxios, nunc uero deterrens [g 1Kb] obnoxios, in ipsa sue cognitionis effigie apparescat, quia nunc narrare non ualeo, hic huius operis, adminiculante Domino, terminum facio, et reliqua eiusdem Patris miracula post me doctioribus memoranda relinquo. Cuius nimirum uenerabile meritum quousque mundi huius orbita uoluitur; ut cum Paulo uiro disertissimo fatear, semper accipiet incrementum:  quia ipsius sine dubio gratie adscribitur uel quod Anglorum Ecclesia noua semper sobole fecundatur, uel quod illius doctrinis [h 1Kb] per orbem uniuersum multi per peccatum elongati ad Christi clementiam reuertuntur, uel quod boni quique ipsius suasionibus  inflammati celestem patriam desideranter inquirunt.

100. Ecce, studiose pontificum, iussionis tue uirtute coactus, dum quedam gestorum beati Gregorii predecessoris tui, Saxonum uidelicet gentis apostoli, deflorare desidero, uirum descripsi rhetoricum scriptor ignarus. Sed deprecor ut ea curiositate qua me dudum hec decerpere iusseras, ad omnium, sicut cepisti, facias peruenire notitiam: ut in eo quod sacro sancto uestro iudicio placuisse me gaudeo, nulli penitus diiudicandus addicar, quin potius iudicaturus inueniar. Siquidem nuperrime quando hunc quartum librum, cooperante Domino, claudere gestiebam, nocte qua Dominice Resurrectionis dies uenerabilis illucescebat, in somnis describens, quidam sub effigie cuiusdam ueteris insidiatoris palam uidendum se  prebuit, et candidissima tunica simulque tenuissima, cuius nimirum raritate nigredo subterioris tunice translucebat, sacerdotaliter insignitus mox propius adstitit, et inflatis buccis risum continere non potuit. Cui dum curulem preparare cogitarem, hunc supra modum cachinnantem conspiciens, compellare uidebar quamobrem nocturno silentio tam petulanter uir officii grauioris perstreperet. At ille, quia, inquit, tu scribis de mortuis quos uiuentes aliquando nunquam uidisti. Cumque ego tanto me ueracius scribere, quanto incognitum facie, non autem incognitum lectione, sine ullo [a 1Kb] liuoris uel adulationis uitio retulissem, respondit: Tu, sicut uideo, quod uoluisti fecisti; at ego que facere potuero non cessabo. Hec dicens, lucerne flammas cuius lumine forte fruebar prorsus exstinxit; et lychnum totum quidem exstinguere non potuit; me tamen in tenebris constitutum ita perterruit, ut putarem me gladiis ab eo protinus iugulari. Cum post paululum desperanti mihi beatus  Gregorius, comitante secum dextrorsum reuerende memorie papa 187 Nicolao, sinistrorsum uero, sicut mihi uidebatur, Petro suo diacono, multo lumine clarificatus apparuit, dicens: Modice fidei, quare dubitasti? Cui dum ego priori pauore perculsus respondere non possem, beneuolus mihi pater Nicolaus latentem aduersarium post cortinam, que tunc meum lectulum circumdabat, digito manifestans: quia, inquit, hic inuidus lucerne ipsius flammas quantum in se fuit exstinxit. Mox Gregorius manum diaconi, qua magnam facem tenere uidebatur, arripiens, eiusque flammis os faciemque petulantis exurens, ad instar Aethiopis denigrauit. Qua exustione ab ore petulantis paruissima scintilla descendens, candentem tunicam dicto citius conflagrauit; sicque nigerrimus totus apparuit. Cumque diaconus diceret  satis aduersarium denigratum, beatus Gregorius: Nos, ait, illum non denigrauimus, sed nigrum fuisse monstrauimus. 188 Deinde infortunium meum diuersis consolationibus exhortatus, abcessit. Et facem quidem secum detulit, sed tanto lumine locum in quo dormiebam reuera fulgentem dimisit, ut expergefactus, pueros ante me dormientes crebrius inclamarem; nec ante quidquam sub graui sopore quoquo modo responderent, aut surgere potuissent, quam relicte lucis copia paulatim se subtrahens, penitus effluxisset. At de his Deus uiderit: ego tamen diuine spei fiducia roboratus, quia Gaudericus, episcopus ueliternus, expostulat, ad clementem Romane sedis antistitem, suffragante Domino, stilum conuertam: quatenus qui continuis infortuniis tenuatus, amicis meis, a quibus utcumque sustentor, meritum rependere nequeo, saltem uerba que ualeo minime denegasse cognoscar.





SANCTI GREGORII PAPAE I uITA, EX EIUS POTISSIMUM SCRIPTIS RECENS ADORNATA.



LIBER PRIMUS, Eius historiam ab ortu ad summum pontificatum complectens.



CAPUT PRIMUM.


ARGUMENTUM.---1. S. Gregorii genus. Gordianus eius pater.---2. Mater sancta Siluia.---3. Maiores, inter quos sanctus Felix papa.---4. Amite, inter quas sancte Tharsilla et Aemiliana.---5. Fratrem habuit.---6. Quo anno sit ortus.---7. Eius nomen quid significet.---8. Sancti pueri institutio.---9. Et studia. 

199 1. Gregorius cognomento Magnus Rome in  lucem editus est, parentibus non minus splendore [a 1Kb] generis, quam morum integritate ac sanctitate illustribus. Gordianus eius pater senatorii ordinis uir nobilissimus ac ditissimus, regionarius fuit; hoc est, ut ex Ioannis Diaconi l. Iu, c. 83, narratione coniicit eminentissimus Annalium Ecclesiasticorum parens,  ad annum 604, unus ex septem diaconis cardinalibus, qui dicti sunt regionarii, quod certis Urbis regionibus preficerentur. At uero non ex solis diaconis regionarii constituebantur, sed etiam ex subdiaconis et ex notariis, posteaque, Gregorio Magno concedente, ex defensoribus.  uerba Ioan. Diaconi referam, ut quid ex illis intelligendum sit prudens lector statuat: In cuius uenerabilis monasterii  atrio, iussu Gregorii, iuxta nymphium due iconie ueterrime artificialiter depicte, usque hactenus uidentur; in quarum altera B. Petrus apostolus sedens conspicitur stantem Gordianum regionarium, uidelicet Patrem Gregorii, manu dextera per dexteram suscepisse. Cuius Gordiani habitus, castanei coloris planeta est, sub planeta dalmatica, in pedibus caligas  habens. Que sane uestimenta arguere uidentur diaconum. Sed Ferrarius lib. I de Re uestiaria, c. 38, censet promiscuum tunc fuisse planete ac dalmatice usum; idque luculenter probatur ex ipso Ioanne Diac., dum inter uestimenta S. Siluie Matris B. Gregorii, planetam recenset, ut infra dicemus. Qua de re legendus doctissimus Ioannes Mabillonius in Prefat. ad Tom. I Act. SS., § CuIII. Regionarium tamen fuisse Gordianum, et inter ministros basilice S. Petri, aut Ecclesie Rom. cooptatum, demonstrant tum Ioan. Diaconi uerba, tum B. Petri effigies, Gordianum dextra manu suscipientis. Ex eadem ueteri pictura Ioan. Diacon.  tribuit Gordiano staturam longam,  faciem diductam, uirides oculos, barbam modicam, uultum grauem.

2. Siluia mater Gregorii mundo ualedicens  iuxta portam basilice S. Pauli apostoli, secessum sibi delegit; quo in loco uulgo dicto Cella noua conditum oratorium eius nomini dicatum, adhuc sua etate stetisse testatur Ioan. Diaconus. Siluia enim in Sanctorum album est relata, eiusque nomen Martyrologio Romano inscriptum legitur ad diem tertiam Nouembris. S. Siluiam in S. Andree asceterio depictam iussu S. Gregorii refert laudatus scriptor: Sedens, inquit, depicta est Siluia, candido uelamine a dextro humero taliter contra sinistram reuoluto 200 contecta, ut sub eo manus tanquam de planeta subducat. Reliqua  ad uestimentum et ornatum eius pertinentia lege apud Ioannem Diaconum lib. Iu, c. 83. Ad formam eius quod attinet: Statura ei plena, inquit ibidem, facies rotunda quidem et candida, sed senio iam rugosa, quam ipsa quoque senectus pulcherrimam fuisse significat, oculis glaucis et grandibus, superciliis modicis, labellis uenustis, uultu hilari, ferens in capite matronalem [a 1Kb] mitram. 

3. De Gregorii maioribus nichil certi nobis traditum, nisi quod de senatoribus primis, ut docet Gregorius, Turonensis episcopus , ceuus scriptor, fuerit oriundus. Quibus uerbis duplex  hic sensus aptari potest, scilicet, aut Gregorium ab antiquis senatus Romani proceribus, illis nimirum uigente republica rerum dominis, genus duxisse, aut eius patres inter primarios sui temporis senatores locum obtinuisse. Felicem papam atauum suum fuisse testatur ipse lib. Iu Dialogorum, c. 16, et homil. 38 in Euangelia.

Quis autem fuerit ille Felix, tertius an quartus, ambigitur. Ioannes Diaconus quartum fuisse asserit, quem uirum magne in Christi Ecclesia reuerentie appellat; aitque basilicam sanctorum Cosme et Damiani martyrum uia sacra iuxta templum Romuli uenustissime fabricasse. Neque uero facile in animum inducere possumus Ioannem Diaconum temere Felicem Iu pro III pronuntiasse. uitam S. Gregorii, hortatu  Ioannis pape uIII, scribendam suscepit hic Rom. Ecclesie diaconus, quam postea eiusdem summi pontificis auctoritate comprobatam publicauit. Omnia uetera monumenta inspexerat, summorum pontificum catalogos, acta, diaria euoluerat. Stantem adhuc, qualem Felix papa eam construxerat, sanctorum Cosme et Damiani basilicam, sollicitis oculis lustrauerat, et ex nonnullis proculdubio uel inscriptionibus uel aliis certis argumentis deprehenderat, Felicem pontificem Gregorii atauum fuisse quartum nomine, non tertium. Et sane ante Baronii emendationem in Martyrologio Rom. legebatur Felix Iu, aliundeque constat basilicam sanctorum martyrum de qua loquitur noster diaconus, non a Felice tertio, sed a quarto huius nominis pontifice, fuisse edificatam.

 Hanc Ioannis sententiam eminent. card. Baronius impugnat, tum in Annotat. ad Martyrolog. Rom. die 25 Februarii, tum in Annalibus Eccl. ad an. 581, hac presertim ratione, quod Felicem Iu Samnitem fuisse constet, maioresque Gregorii Magni, Romanos. At quid uetat Felicem, etsi genere Romanum, in Samnitibus tamen ortum esse? Quanquam ipse Gregorius, aliquos e suis consanguineis Samnites fuisse satis innuere uideatur, cum ait, lib. III Dialog. c. 26: Nuper in Samnii prouincia quidam uenerabilis uir, Mennas nomine, solitariam uitam ducebat, qui nostrorum multis cognitus, ante hoc fere decennium est defunctus. Ceteroquin magnatum assignare patriam non ita quandoque expeditum est, quia parentes ipsorum siue ob diuersas quas pro utilitate reipublice  obeunt prouincias, siue propter uaria multis in regionibus predia que possident, nulla fere in ciuitate fixam habent sedem. Sane extra Romanum agrum Gregorii proauos uillas plurimas opimasque obtinuisse, inde liquet quod eorum heres Gordianus, amplissimum filio patrimonium in Sicilia reliquerit, ex quo postea sex monasteria in eadem insula, non solum construxerit, ut infra dicetur, sed etiam munificentissime dotauerit. Ruit etiam tota huius argumenti moles, si dicatur Gregorium ex genere paterno Romanum quidem fuisse; aliquem tamen ex eius maioribus in Samnio habitasse, ubi Felicem susceperit.

 Unicus duntaxat nodus hic superest soluendus. Nimirum Felicis Iu, qui auspicatus est pontificatum an. 526 et an. 529 ad celum migrauit, etas uix sinit eum Gregorii atauum suspicari; quinque enim generationum gradus inter utrumque numerari deberent, etsi a Felicis obitu ad Gregorii ortum undecim tantummodo anni effluxerint et Gordianum abnepotem septennem saltem Felix uidisset.

Fateor equidem raro euenire ut pater filios usque ad quartam generationem propagatos, quod Felici datum fuisset, amplectatur; neque tamen id omnino impossibile, aut inauditum, uel etiam prorsus insolens est. Forsitan etiam atauus hic stricte pro patre abaui et auo proaui non est accipiendus, sed hac uoce unus ex maioribus, non habita ratione gradus generationis, significari potest.

 Felix Iu Ecclesiam ea prudentia et uirtutum omnium laude gubernauit, ut Sanctorum fastis addi meruerit ad diem 30 Ianuarii. Eumdem honorem consecutus est Felix III, cuius natalis dies 25 Februarii celebratur.

4. De tribus amitis suis hec obseruatione digna commemorat sanctus Gregorius, tum lib. Iu Dialog. c. 16, tum hom. 38 in Euangel.: Tres pater meus sorores habuit, que cuncte tres sacre uirgines fuerunt: quarum una Tharsilla, alia Gordiana, alia Aemiliana dicebatur. Uno omnes ardore conuerse, uno eodemque tempore sacrate, sub districtione regulari degentes, in domo propria socialem uitam ducebant. Pergit sanctus Doctor in describendo continuo Tharsille et Aemiliane profectu, optatoque ad celum transitu, inuitante  maxime Tharsillam neptem suam ad lucis eterne consortium S. Felice papa, occurrenteque carissime sponse Christo Domino. At contra, inquit Gregorius, Gordiane animus cepit a calore amoris intimi per quotidiana detrimenta tepescere, et paulisper ad huius seculi amorem redire. Quam curabant  blando quotidie redargutione corripere, atque a leuitate morum ad grauitatem sui habitus reformare. Defunctis uero sororibus, oblita Dominici timoris, oblita pudoris et reuerentie, oblita consecrationis, conductorem agrorum suorum postmodum maritum duxit. Ecce omnes tres uno prius ardore conuerse sunt, sed non in uno eodemque studio permanserunt: quia iuxta Dominicam uocem, multi sunt uocati, pauci uero electi.

Gregorius alterius aut amite aut matertere meminit  lib. I, ep. 39, scribens Anthemio subdiacono: uolo autem ut domne Paterie thie mee . . . . offeras ad calciarium puerorum solidos uiginti, et tritici 201 modios trecentos. Thia enim uox est a Greco , quod amitam uel materteram significat, deriuata. Lingua etiam Hispanica tia idem sonat. Quonam casu extremam ad inopiam pateria nobilissima femina redacta fuerat, diu non est inquirendum, conflagrante tunc assiduis bellis uniuersa Italia.

5. Gregorium fratrem habuisse, nullus qui eius epistolas attente legerit in dubium reuocabit; sepe enim in illis fratris sui mentionem habet. Libro I, ep. 44, Petro subdiacono scribit: Agimus autem gratias sollicitudini tue, quia de causa fratris mei precepi  tibi, ut argentum illius transmisisse debuisses. Lib. IX, ep. 98: Sed si tantum est, gloriosum fratrem nostrum, uel de episcopis unum . . . . subscribere faciemus. Eodem libro, ep. 102: Filius noster uir magnificus Occilianus . . . . puerum unum . . . . ex iure germani nostri ad eum noscitur perduxisse. Lib. X, ep. 51: Que a glorioso fratre meo Palatino Patricio, etc. Denique lib. XIu, Ep. 2: De monasterio S. Herme, quod . . . . a fratre nostro constructum est. De eodem loqui uidetur Greg. Turon. , cum ait: Sed Prefectus urbis Rome germanus eius  anticipauit nuntium. Nam germanus, etiam apud optime Latinitatis scriptores, fratrem quasi eodem germine natum significat; hincque ab Hispanis Hermano frater dicitur et ab Italis Germano

 6. Quo anno in lucem susceptus fuerit Gregorius coniecturis potius assequi quam rationum momentis statuere licet. Ut a notis ad obscuriora elucidanda perueniamus, constat ex antiquis monumentis ipsum diem extremum clausisse mense Martio an. 604. Morbis continuis potius quam senio confectus e uiuis excessit sanctissimus pontifex. Nutrix eius adhuc superstes erat, decem saltem annis antequam ipse uita cederet: quo tempore eam Rusticiane patricie commendauit ep. 46 libri Iu. Preterea de podagra, de stomachi languore, ac de uariis aliis infirmitatibus sepe conqueritur Gregorius; at de senii incommodis, nusquam; quod sane non leue suppeditat argumentum nondum ita prouecte etatis. His adde que scripsit sanctus uir ad Ianuarium Caralitanum episcopum  ep. 1 lib. IX, pontificatus sui an. nono ante obitum quarto uel quinto. Nempe obiurgare coactus hunc episcopum senem, pudore statim uidetur cohiberi, sibique hec Apostoli ad Timotheum adhuc iuuenem obiicit: Seniorem ne increpaueris . Ergo iuniorem se tunc agnoscebat pre Ianuario, proindeque uix credi potest ipsum tunc sexagenario fuisse maiorem; uerum quid de sua etate suis in Dialogis ipse doceat consulamus.

Lib. III, c. 11, Gregorius referens miraculum in S. Cerbonio Populonii episcopo factum, tempore quo Totila Gothorum rex, Merulis octauo ab urbe Roma milliario castrametabatur, id suis diebus contigisse obseruat. Totila, qui regnare cepit an. 541, Romam bis obsidione cinxit et expugnauit annis uidelicet 546  et 549. Prior obsidio in annum integrum protracta est, quo tempore Totila non longe ab Urbe distabat. Unde uero propius uidetur tunc id accidisse quod narrat Gregorius, eique ac aliis Rome degentibus ea ratione facile innotuisse. Sex autem aut septem annos eo tempore saltem natus erat; neque enim que nobis adhuc uagientibus gesta sunt, ea nostris diebus euenisse dicere consueuimus. His perpensis, referendum existimo S. Gregorii ortum ad an. 540. uigilii pape tertium , Iustiniani Aug. decimum tertium, uitigis Gothorum regis, quem Bellisarius capta Rauenna uinctum duxit Constantinopolim, quintum et ultimum.

 7. Gregorii nomen, quod uigilantem sonat, Non sine magno quodam presagio consecutus est, inquit Paulus Diaconus . Re etenim uera uigilauit sibi, dum diuinis inherendo preceptis laudabiliter uixit; uigilauit fidelibus populis, dum doctrine affluentis ingenio eis quo tramite celestia scanderent patefecit. Quanti fecerit uigilantiam sollicitudinemque Gregorius noster non obscure multis in locis aperit, maxime uero lib. XX Moral. num. 8: Electi quique, quandiu in hac uita sunt, securitatis sibi confidentiam non promittunt. Horis enim omnibus contra tentamenta suspecti, occulti hostis insidias metuunt, qui etiam tentatione cessante, uel sola grauiter suspicione turbantur. Nam sepe multis graue periculum incauta securitas fuit: ut callidi hostis insidias non tentati, sed iam  prostrati cognoscerent. uigilandum quippe semper est, ut mens continue sollicita nunquam relaxetur intentione superna, ne laboriosa deserens, in cogitationibus fluxis, quasi in quibusdam mollibus stramentis iacens, uenienti corruptori diabolo mens se resoluta prostituat. Cetera omitto etsi ad Christianam uigilantiam suadendam exquisitissima.

8. De educatione et institutione Gregorii in puerili etate nichil nobis compertum est; uerum neque summa parentum pietas, neque filii sanctitas eximia, qui etiam in seculo militans, mores suos ad exactissimam Christiane perfectionis normam componere satagebat, dubitare sinunt quin a teneris fuerit omnibus legis Euangelice preceptis innutritus, in omnium uirtutum palestra quantum ferebat etas, imo  supra etatem, exercitatus et edoctus. Cumque paruulorum educatio matrum potissimum sit prouincia, iuxta Paulum , non immerito coniicimus S. Siluiam hoc strenue officio erga suum Gregarium defunctam esse, omnesque Christiane matris partes in ipso instituendo diligenter implesse. Qua uero arte ac industria excoli ad pietatem informarique debeant pueri nobiles maximeque regie stirpis, Gregorius docet pulchre ad Theoctistam scribens lib. uII, ep. 26, cui ut carissime sorori Mauricius Augustus dulcissima pignora sua crediderat, filios uidelicet tradiderat educandos. Inter cetera eximia que hac in epistola leguntur, hec maxime ponderanda et memorie insculpenda: uerba, inquit, nutrientium, aut lac erunt si bona sunt, aut uenenum si mala.

 9. Quibus magistris ac doctoribus usus fuerit sanctus puer, ut ad tantum scientie ac sapientie culmen perueniret, penitus nos fugit. Litteris grammaticis, inquit Gregorius Turon. loco iam laudato, dialecticisque ac rhetoricis ita erat institutus, ut nulli in Urbe ipsa putaretur esse secundus. Linguam tamen Grecam minime calluisse, raro inter doctos humilitatis exemplo, profitetur ep. 32 libri uII. Iuris eum fuisse peritissimum et consultissimum plurime probant eius epistole, maxime libri decimi tertii 45. Eadem cum Gregorio Turon. tradit Paulus Diaconus, additque Rome hoc tempore potissimum floruisse  litterarum studia, nimirum, annitente presertim magno Cassiodoro, qui in Italia iacentes litteras excitauerat, et celeberrimam in suo monasterio academiam instituerat, ut toto fere libro tertio eius uite descripsimus. Notanda pre ceteris sunt hec Pauli Diaconi  uerba: Inerat ei  202 in parua adhuc etate maturum iam studium, [a 1Kb] adherere scilicet dictis maiorum, et si quid dignum potuisset auditu percipere, non segniter obliuioni tradere, sed tenaci potius memorie commendare. Hauriebatque iam tunc sitibundo doctrine fluenta pectore, que post congruenti tempore, mellito gutture eructaret.

Paulo concinit Ioannes Diaconus, additque Gregorium fuisse arte philosophum . Quam uero philosophorum sectam sit amplexus, non aperit.  Ethicen ab eo maxime cultam fuisse nullus ignorare potest, nisi in operum eius lectione fuerit peregrinus. Certe Christianorum Senecam eum libenter appellarem, nisi de illo satius uideretur dicere, quod de Abraham Ambrosius: Magnus plane uir et multarum uirtutum clarus insignibus, quem uotis suis philosophia non potuit equare. Denique minus est quod illa finxit quam quod iste gessit .

Astrologiam diuinantem aliasque curiosas et periculosas artes nunquam sectatus est. Contra mathematicos futura predicere presumentes insurgit hom. 10 in Euangelia num. 4 et 5. Quod autem ait Ioannes Sacrisburiensis lib. II de Nugis Curialium c. 26 et lib. uIII c. 19, cum non solum mathesin ab aula recedere iussisse, sed etiam Bibliothece Palatine  in cuius archiuis recondebantur omnium disciplinarum libri, zelo intempestiuo ignem admouisse, ut maior esset sacre Scripture auctoritas, et in ea legenda flagrantius studium; id plane inter nugas et aniles fabulas reiici debet. His uirtutibus ornatus, his excultus studiis Gregorius, mox ad precipuas. Urbis, senatus, reipublice dignitates uiam sibi aperuit. Quia uero pars magna fuit eorum que aut in imperii aut in Eccclesie administratione gesta sunt dum uiueret, qualis tunc fuerit utriusque status, maxime in Italia paucis exponendum.



CAPUT II.

ARGUMENTUM.---1. Ecclesie status.---2. Et imperii. Langobardi Italiam inuadunt.---3. Gregorius fit pretor Urbis. Eius preture tempus.---4. Quomodo in pretura se gesserit.---5. Frequentia de rebus piis colloquia ad monastice uite propositum eum accendunt. Quod diu  differt.---6. Septem edificat monasteria.---7. Fit monachus. Quo in loco et tempore.---8. Quibus magistris. 

1. Deiecto S. Siluerio papa, uigilius ab anno 537 usque ad an. 554 uel 555 sedem Romanam occupauit, a Iustiniano Aug., quo auctore ipsam inuaserat, multa postea perpessus. Cum condemnationi trium capitulorum, ut imperatori obsequeretur, tandem consensisset, ab eius communione secesserunt plurimi in Occidente, maxime Illyrici et Africe episcopi quod indigne ferrent tres episcopos Theodorum Mopsuestenum, Ibam Edessenum, et Theodoretum  Cyri, quos concilium Chalcedonense pro orthodoxis habuerat, condemnatos et reprobatos ab Orientalibus fuisse in synodo Constantinopolitana, que quinta ecumenica uulgo appellatur.

Demortuo in Sicilia uigilio Pelagius I successit. Quo tempore Istrie, Ligurie, uenetiarumque episcopi, habita synodo, cui prefuit Paulinus, Aquileiensis episcopus, pro causa trium capitulorum in apertum schisma eruperunt; Narsemque comitem tumultuantes cercere conantem, imbelli inanis excommunicationis fulmine percusserunt. Tot tantisque Italie malis conflictatum Pelagium mors ad quietem eternam uocauit an 559. Illi tamen undecim anni pontificatus et menses decem, in appendice ad Marcellini comitis Chronicon tribuuntur.

 Eius successor Ioannes III per annos 14 Ecclesiam rexit. Sedente hoc pontifice, Gregorius preturam Urbis sapienter gessit, ut infra dicemus; uerum quo anno ceperit, utrumue Iustiniano, qui usque ad an. 565 peruenit, adhuc imperante, non liquet.

2. Reportatas de barbaris uictorias, recuperatas plures imperii prouincias, aliaque sub Iustiniano preclare gesta, in uita Cassiodori magna ex parte attigimus. Immortales sane laudes consecutus fuisset Iustinianus, si in rebus ecclesiasticis et theologicis sapere ad sobrietatem didicisset. At preire uolens episcopis, factus est erroris dux et magister, quos sequendo factus fuisset discipulus ueritatis.

Ut Gothos ex Italia penitus expelleret imperator, Langobardos e Pannonia euocauit, belloque confecto, priores sedes, additis in mercedem prestite opere quibusdam  urbibus, repetere iussit. At Italie deliciis inescati, data postea redeundi occasione, statim aduolarunt. Cum uero de ipsis deinceps frequentissime simus locuturi, eorum historia a prima origine breuiter est deducenda.

E Scandinauia orti, quam utpote feracissimam belligerantium populorum, Iornandes officinam gentium, uaginam nationum, optime appellat de Rebus Geticis c. 4, in eam Germanie partem que Pomerania nunc dicitur prius commigrarunt, deinde in Pannoniam, licet ab Hunnis magna iam ex parte occupatam.

Langobardi, teste Paulo Diacono , a longa barba dicti sunt. Nam eorum lingua lang longam significat, et bert barbam. Quarum  uocum uti [a 1Kb] et aliarum plurimarum apud Paulum Diaconum passim occurrentium affinitas cum Gothicis ac Germanicis uocabulis, Langobardorum originem non obscure demonstrat. Ducibus primum, dein regibus paruerunt. Ab Agelmundo, qui primus fuit, duodecim numerantur, usque ad Alboinum; quo imperante Italiam a Narse inuitati inuaserunt, anno 203 scilicet 568, ut ex duabus Gregorii epistolis colligitur. In priori enim scripta indictione tertia decima an. 595, que est libri u, 21, ait: uiginti iam  et septem annos ducimus, quod in hac urbe inter Langobardorum gladios uiuimus. In posteriori uero, scripta an. 603, indict. sexta, que est 38 libri XIII: Qualiter, inquit, quotidianis gladiis . . . . . ecce iam per triginta quinque annorum longitudinem premimur, que chronologiam nostram mire adstruunt.

Quantis autem rapinis, incendiis, cedibus Italiam fere totam deuastauerint, idem Gregorius nos docet lib. III Dialog. c. 38: Mox effera, inquit, Langobardorum gens de uagina sue habitationis educta, in nostram ceruicem grassata est, atque humanum genus, quod in hac terra pre nimia multitudine quasi spisse segetis more surrexerat, succisum aruit. Nam depopulate urbes, euersa castra, concremate ecclesie, destructa sunt monasteria uirorum ac feminarum, desolata  ab hominibus predia, atque ab omni cultore destituta, in solitudine uacat terra; nullus hanc possessor inhabitat; occupauerunt bestie loca que prius multitudo hominum tenebat. Easdem clades deflet hom. 17 in Euangelia, et alibi. Non dissimilia narrat Gregorius alter Turon. testis ceuus lib. Iu Hist. c. 38, ubi presertim obseruat spoliatas a barbaris ecclesias, occisos presbyteros et episcopos, ut sane decebat gentem aut idolorum cultui adhuc addictam aut Arianorum impietatibus corruptam. uictoribus tota cessit Italia, si Romam, Rauennam, finitimaque ac maritima loca excipias. Rauenne totiusque Italie tunc prefectus erat Longinus Narsi successor datus, qui primus exarchi nomen assumpsit.

Langobardorum furorem fugiens Paulinus, Aquileiensis  episcopus seu patriarcha (sic enim eum appellat Paulus Diaconus , Gradum insulam et urbem Foroiulii, hostibus, quod nauibus carerent, inaccessam se recepit; ubi expleto 12 episcopatus anno mortuus Probinum habuit successorem.

Alboinus, scelerum et singularis immanitatis qua uxorem cegerat cranio patris, quem ipse occiderat, uti pro poculo, penas dedit ipsius uxoris artibus interemptus. Clebo postea quem sibi regem elegerant, elapsis decem et octo mensibus etiam occiso, Langobardi a multis simul ducibus per decennium regi maluerunt.

3. Inter tot armorum strepitus et bellorum calamitates  Gregorius aliquandiu pretoris Urbani officio defunctus est; uerum quo tempore magistratum hunc auspicatus sit aut deposuerit, non in promptu est statuere. Ipse testatur , se, dum preturam Urbanam gereret, subscripsisse cum aliis nobilissimis uiris cautioni seu promissioni, quam Laurentius Mediolanensis episcopus de tribus famosis capitulis ad sedem apostolicam miserat. Id contigisse an. 581, quo Laurentius creatus est episcopus fidemque suam contestatus est, asserit Baronius, ex Mediolanensium  pontificum indicibus, qui duodecim annos pontificatus Laurentio tribuunt. Cumque Laurentii obitum, Constantiique in eius locum electi ordinationem factam fuisse an. 593, exploratum habeamus ex epistolis 29, 30 et 31 libri tertii, ut duodecim annos pontificatus Laurentii numeremus, eius exordium ad an. 581 referri debet; consentiuntque, teste doctissimo annalista, omnes qui res Ecclesie Mediolanensis prosecuti sunt, et ex eiusdem Ecclesie monumentis episcoporum seriem texuerunt. Proindeque Gregorius nondum tunc, abdicata pretura, ad monasterii portum confugerat.

Sed hanc Baronii argumentationem euertit index archiepiscoporum Mediolanensium ex ueterrimis illius Ecclesie tabulis a nostro Mabillonio editus, ex quo post  Frontum seu Frontonem Laurentius episcopus sedit annos nouemdecim, menses septem; obiitque duodecimo Kalendas Septembris ; quos annos, inquit Mabillonius, si ex nonagesimo tertio Constantius ei suffectus est, detraxeris, anno 574, Laurentii creationem, adeoque eius cautionem ad Romanum pontificem missam, cui Gregorius pretor subscripsit, admittas necesse est. Huic sententie, ait idem Mabillonius, subscripsere Bollandiani socii in uita S. Gregorii; ubi tamen incaute post Baronium, Gregorium prefecturam gessisse dicunt, quamuis in omnibus codicibus manu exaratis siue Epistolarum siue uite a Ioanne Diacono conscripte, legatur pretor, et pretura, non prefectus, et prefectura.

4. Pretor Urbanus, ut ius in Urbe diceret, creatus est. Penes eum erat omnis publici priuatique iuris  potestas; adeo ut nouum ius condere, et uetus abrogare posset. Ut auctoritate, sic dignitatis apparatu et insigniis, consulibus pene par uidebatur. Primus qui preturam obtinuisse in Urbe memoratur, fuit Furius Camillus, Romanorum sue etatis clarissimus, qui multoties patriam suam in libertatem uindicauit. Quid in hac amplissima dignitate gesserit Gregorius, ignorari a nobis uoluit; coniicitur tamen ex morum probitate, iuris peritia, iudicii maturitate, strenuitate, ui indefessa in laboribus et negotiis, denique ex tot tantisque animi dotibus quibus magis quam purpure splendore prefulgebat, eum optimi pretoris partes omnes obiisse: unde singularis ille amor quo Romani ciues ipsum prosecuti sunt, quique maxime in eius ad pontificatum electione enituit. Itaque haud  dubie suo tum exemplo docuit quod postea scripsit ad Iustinum Sicilie pretorem: Nulla uos lucra ad iniustitiam pertrahant, nullius uel mine, uel amicitie ab itinere rectitudinis deflectant. Quam sit uita breuis aspicite, ad quem quandoque ituri estis Iudicem, qui iudiciariam potestatem geritis, cogitate. Solerter ergo intuendum est, quod cuncta lucra hic relinquimus, et solas dispendiosorum lucrorum causas nobiscum ad iudicium deportamus. 

Ut consuetudini et dignitati morem gereret Gregorius, serico contectus ac gemmis micantibus solitus era per Urbem procedere trabeatus, inquit alter Gregorius Turon., a quo hec ipsa uerba mutuatus est Paulus Diaconus . uerum sub secularibus pompis,  non seculo sed Christo militabat; inter illos reges et consules terre proculdubio numerandus, qui, ut loquitur Iob, edificant sibi solitudines . Quem locum exponens noster Gregorius lib. Iu Moral. n. 58 et 59, seipsum dum pretor sederet, adumbrasse uidetur: Solitudines, inquit, quippe edificare, est a secreto cordis terrenorum desideriorum tumultus expellere, et una intentione eterne patrie in amorem intime quietis anhelare. Bene autem hi qui sibi solitudines construunt, etiam consules uocantur: quia sic in se solitudinem mentis edificant, ut tamen in quo preualent, aliis per caritatem consulere minime desistant. Et libro XXX, num 52: Si prematur, inquit, 204 aliquis popularibus turbis, et tamen nullos curarum secularium tumultus in corde patitur, non est in Urbe, sed solitudinis quiete fruitur.

 5. De illo sane ita scribit Paulus Diaconus: Hic in annis adolescentie, in quibus solet huiusmodi etas seculi uias ingredi, Deo cepit deuotus existere, et ad superne uite patriam totis desideriis anhelare. uix quidem annum uigesimum attigerat, cum frequentibus collocutionibus a beato Constantino, S. Benedicti discipulo eiusque in monasterii Casinensis regimine successore, qui anno circiter 60, supra 500, obiisse legitur, iam omnia pene que de eodem S. Benedicto scripsit toto lib. II Dialogorum perfecte didicerat, ut ipse Gregorius testatum reliquit in laudati libri Dialog. prefatione; unde intelligas que fuerint nobilissimi huius iuuenis studia. De eodem argumento, scilicet de S. Benedicti uita, frequenter etiam colloqui solebat cum ualentiniano, qui annis  multis monasterio Lateranensi prefuit; cum Simplicio, qui S. Benedicti congregationem post eum tertius rexit; et cum Honorato, qui Sublacensi monasterio preerat; iamque tunc ad arctioris et perfectioris uite propositum accendi uidebatur.

At conceptum uite monastice desiderium implere diu distulit, utilem se suis conciuibus existimans, meliusque putans seculari habitu contegi, sub quo specietenus tantum seculo militare sibi persuadebat, quam exteriorem cultum mutare. Postea tamen pius pretor, cum intimos animi sensus explorare scrutarique sepe consueuisset, animaduertit tandem, celesti lumine illustratus, inolita se uite secularis consuetudine deuinctum mundique blanditiis irretitum, in ipsis relinquendis moras nectere, neque corpore tantum,  ut falso putauerat, sed ipso mentis affectu in seculo retineri. Cuncta itaque sollicite fugiens portum monasterii petiit, et relictis que mundi sunt, ex huius uite naufragio nudus euasit, ut ipse scribit ad Leandrum in epistola quam libris Moralium premisimus statim ab exordio.

6. Antequam autem seculo nuntium remitteret, In rebus propriis sex in Sicilia monasteria congregauit, ut loquitur illorum temporum scriptor Gregorius Turon. , septimum infra urbis Rome muros instituit, quibus tantam delegans terrarum copiam, quanta ad uictum quotidianum prebendum sufficeret, reliqua uendidit, cum omni presidio ac pauperibus erogauit.

 Obseruet hic obiter studiosus lector, consilium munifici ac pii fundatoris non fuisse ut monachi proprio labore sibi [a 1Kb] uictum querere cogerentur. Et sane in omnibus epistolis in quibus de monasteriis instituendis agit, iis assignari uult sufficientes reditus ad uite necessaria. Sex illa Sicilie monasteria enumerat post Rochum Pirrum Mabillonius Annal. Bened. lib. uI, pag. 164, et de iisdem deinceps sepe agit. Opes ad hec edificanda et sufficientibus prediis dotanda necessarias, liberamque iis utendi facultatem consecutus fuerat Gregorius parentum obitu, si Paulo Diacono fides sit. Contra uero Ioannes Diaconus scribit  Siluiam eius matrem ipsi monacho legumina ministrasse. Locus ergo Pauli de solo Gordiano patre uidetur accipiendus.

 Septimum quod in ipsis edibus parternis construxit monasterium, celebre fuit cenobium [b 1Kb] S. Andree ad Cliuum Scauri, in quo ipse uitam amplexus est monasticam, Eucherium, Paulinum, Cassiodorum, aliosque plurimos patricie ac senatorie nobilitatis uiros emulatus. Hoc asceterium, postquam a monachis Benedictinis diu occupatum fuisset, Ioannis Diaconi tempore Grecis monachis cesserat, forsitan Stephani III beneficio, qui etiam Grecis tribuit aliud monasterium a se constructum, et S. Dionysio Areopagite dicatum; at Benedictinam regulam sequentibus tandem restitutum est a Gregorio XIII istud S. Andree sanctuarium, et Camaldulensibus datum. De Gregorio sua Deo consecrante sat diximus; eumdem seipsum totam offerentem uite monastice  professione uideamus. 

7. Incongruum cuipiam fortasse uidebitur pium uirum in ipsa patria, in ipsa urbe que eius imperiis paruerat, secessum sibi tranquillamque stationem quesiisse. At uero nullus erat in tota Italia locus a barbarorum armis et incursionibus tutior, ac proinde quieti aptior urbe Roma, propugnantibus eam sanctis apostolis, ut sepe suis in epistolis asserit sanctissimus Pater, et Langobardorum impetum retundentibus.

Ut uero quantum licebit assignemus quo tempore, quaue etate Gregorius monachum induerit, id factum subodoramur paulo post subscriptam Laurentii cautionem de qua supra num. 3, hoc est, anno 575,  cum quadragenario quinque annis esset minor. Sane plurima que de se in monasterio degente narrat, aut que aliunde ipsum gessisse nouimus, infra a nobis ordine referenda, nos minime sinunt in sententiam Baronii descendere, qui uix eum in monasterio per  biennium integrum commoratum esse censet. Huius autem opinionis fundamentum nutat, imo penitus subruitur, post uindicatos Laurentio pontificatus nouemdecim annos. Neque enim alia ratione uir historie ecclesiastice peritissimus adeo contraxit tempus quo S. Gregorius in monasterio uixit, quam quod Laurentii in Ecclesia Mediolanensi episcopatum duodecim tantum annorum fuisse crediderit, ac inchoatum an. 581, quo emissam ab ipso cautionem a Gregorio adhuc pretore subscriptam asserit.

Etiamsi ueteris monumenti a Mabillonio laudati de tempore episcopatus Laurentii, nulla haberetur ratio, certe ipsi Gregorio credendum est toties in monasterio uixisse diu se testanti, ut lib. u, ep. 48: Marinianum quem diu mecum didicere in monasterio  conuersatum; et lib. III Dialog. c. 33, de Eleutherio: Diu mecum est in hac urbe in meo monasterio conuersatus.

Doctissimi annaliste chronologia aliunde euertitur a Ioanne Diacono, imo ab ipso Gregorio. 205 Dialogos ab eo scriptos fuisse an. 593 aut 594 probauimus in prefatione ipsis prefixa num. 18; in iis uero Dialogis cap. 47 libri Iu, narrans felicem exitum quorumdam monachorum quos in monasterio conuictores habuerat, ut expresse docet Ioannes Diaconus , nec obscure colligitur ex Gregorii uerbis, Meruli mortem ante annos quatuordecim contigisse asserit; ergo uel an. 579 aut 580, proindeque Gregorius an. 581, Rome pretor non erat. His rationibus trutinatis, eminentissimus cardinalis  Norisius Baronii chronologiam deserit in dissertatione historica de Synodo u, § 3, et nostram confirmat sententiam. Utque probet S. Gregorium diu moratum in monasterio, adducit hunc locum Dialog. lib. III, c. 33, ubi de Eleutherio abbate dicit: Diu mecum est in urbe, in meo monasterio conuersatus.

8. Idem eminentissimus Annalium scriptor colligit  ex lib. Iu Dialog. c. 21, S. Gregorium habuisse in uita monastica institutorem ualentium seu ualentionem abbatem, cui successit Maximianus, Maximiano Pretiosus; post quem S. Andree monasterio prefuit Probus. Itaque ex abbatum cenobii huius catalogo expungit Hilarionem, quem Ioannes Diaconus primum Gregorii patrem  doctoremque in monasticis institutis tradit; nisi dicamus Hilarionem alium non esse a ualentione, cuius mentio fit in prelaudato libri Iu Dialogorum loco. Asserit autem Baronius Gregorium sub Maximiano abbate non militasse, quod diu non sit permissus in  monasterio degere, contra manifestum Ioannis Diaconi  testimonium cui infra suffragabimur. Nec dissimulandum doctissimum scriptorem adhuc falli, cum Pretiosum abbatem fuisse S. Andree asserit ex lib. Iu Dialog. c. 55, ubi Pretiosus non abbas sed prepositus dicitur. Neque etiam legimus cap. 21 eiusdem libri, ualentium fuisse Gregorii in uita monastica institutorem, cum de eo S. Doctor tantum dicat: ualentius qui post in hac Romana urbe, mihi, sicut nosti, meo quoque prefuit monasterio. Quod spectat ad Probum inter illos S. Andree abbates a Baronio commemoratum, uerisimile est alii S. Andree asceterio ipsum prefuisse, ut iam monuimus supra in nota ad num. 6.

Itaque sic restitui debet abbatum S. Andree series:  Hilarion, ualentius, Maximianus , ipsemet Gregorius , denique Petrus, quo sedente sanctus Doctor suos scripsit Dialogos. uerum ad grauiorem nobis a Baronio motam, de monastico quod Gregorius sectatus est instituto, litem dirimendam iam ueniamus.



CAPUT III.

ARGUMENTUM.---1. S. Gregorii monachatus indubitatus.---2. Monachi olim ut nunc ueste peculiari insignes. Et tonsura.---3. Baronii de monastico S. Gregorii instituto sententia refellitur.---4. Et nostra adstruitur. Laudes a S. Gregorio date uite S. Benedicti et Regule.---5. In eius monasteriis obseruabatur.---6. Illius uerba sepe usurpat.---7. Fuit etiam propagata in ualeria.---8. Aduersariorum cauillationes refutantur.---9. Concilii  Duziacensis de Regula S. Benedicti testimonium.---10. Aliud inuictissimum argumentum, a propagatione huius Regule per S. Gregorii discipulos.---11. Nonnullis obiectionibus occurritur. 

1. Gregorium monachum fuisse nemo cordatus ac sanus negare potest, quod de se toties ipse clamat [a 1Kb] tum in Dialogis, tum [b 1Kb] hom. 12 in Euangelia, tum in [c 1Kb] prefat. ad libros Moral. seu epistola ad S. Leandrum, ubi texit historiam conuersionis sue diu dilate, quod exteriorem cultum mutare molestum ipsi foret, maxime cum sub seculari habitu Deo se posse militare non dubitaret. Sed celesti lumine afflatus moras rupit, monasterium petiit, et ex mundi naufragio nudus euasit. Idem de illo docet Gregorius Turonensis, mutataque pretiosa et micantia gemmis indumenta in uilem uestitum miratur.

 2. Ex his satis innuitur monasticas uestes, uti nunc, olim etiam fuisse monachis peculiares; quo in probando non immorarer, nisi a nonnullis criticis iniectos ea de re scrupulos uiderem. Sane id luce clarius ex Gregorio demonstrari potest. Lib. uIII, ep. 5, scribit de militibus monastice uite candidatis: Iuxta normam regularem debent in suo habitu per triennium probari, et tunc monachicum habitum Deo auctore suscipere. Eiusdem libri ep. 8: Nec proiectis religiosis uestibus, ad secularem reuerti habitum. Ibid. ep. 9:  Proiectis quas sponte assumpserat religiosis uestibus indumentis se laicis deturpauit. Lib. IX, ep. 114, habitum monachicum sacram uestem appellat. Idem conficitur ex hom. 10 in Ezechielem num. 8. Missa facio quamplurima alia testimonia, in quibus coaceruandis frustra tempus tererem.

Ut singulari ueste, ita etiam tonsura insignes erant monachi; quod S. Benedictus clare docet Regule c. 1, de pseudomonachis, dicens: Mentiri Deo per tonsuram noscuntur. Id etiam liquido constat ex S. Gregorio lib. XI, ep. 50, ubi uirum Agathose, monachum ipsa renitente factum, reddi iubet, Etiamsi iam tonsuratus est; hoc est, etiamsi post probationem iam uestem mutauerit, et tonsuram monasticam acceperit. Lege quoque libri X ep. 24, tonsuram etiam  esse monachorum cenobitarum, non eremitarum, insigne apud Grecos, discimus ex [d 1Kb] Theodoro Studita lib. XI ep. 137.

206 3. His breuiter et data tantum occasione obseruatis, expendamus Baronii de monastico S. Gregorii instituto sententiam, cuius auctorem fuisse non S. Benedictum contendit, sed S. Equitium; haud alia ratione quam prima primum S. Andree abbatem ualentium ex prouincie ualerie monasterio, in quo S. Equitii uigebat institutio petitum apparet, inquit, ex duplici Gregorii testimonio. Audiamus ergo S. Doctorem de se loquentem: uite uenerabilis ualentius [Lege ualentio], qui post in hac Romana urbe, mihi, sicut nosti, [Deest meoque] monasterio prefuit, prius in ualerie prouincia monasterium suum rexit. Qua ui aut arte ex his uerbis extundi potest ualentionem fuisse  primum monasterii S. Andree abbatem, et institutorem? Quid hic de Equitio, Equitianoue instituto, cui addictus ualentio fuerit? At, inquit Baronius, quedam de S. Equitio Gregorius narrat, que a ualentio suo abbate didicisse profitetur. Porro ualentius ea nouerat, dum in monasterio S. Equitii degebat, quod solum celebre tunc fuisse reperitur in ualerie prouincia. Quasi uero in aliquo uicino seu ualerie siue finitime cuiuspiam regionis cenobio degens, non potuisset nosse miraculum publica fama disseminatum.

Itaque prolatis a Baronio testimoniis nequaquam probatur ualentionem fuisse S. Equitii discipulum, eiusque instituti sectatorem, imo contrarium ex collatis  inter se duobus locis elicitur. Nam l. I Dialog., c. 4, Gregorius asserit Equitium post mortem discipulos suos tutatum esse contra Langobardos, atque a morte liberasse. At lib. Iu, cap. 21, refert Langobardos e monasterio ualentionis abbatis duos monachos in ramis arboris suspendisse, qui eodem die defuncti sunt. Aliunde satis liquet, dum dicit ualentionem in ualeria prius rexisse suum monasterium, per suum, intellexisse monasterium non ab Equitio aut ab alio, sed ab ipso ualentione conditum; quo sensu suum semper dicit S. Andree Romanum asceterium. Iudicent ergo equi  lectores utrum hec eminentissimi scriptoris argumenta persuadeant S. Gregorium non a proximis Casinatibus Lateranense monasterium incolentibus institutum suum accepisse, ut communis ante Baronium ferebat opinio, sed a longe positis in ualeria monachis; atque preponderare debeant grauissimis rationibus quibus sanctissimum uirum Benedictine familie uindicamus.

4. 1o Constat ex [a 1Kb] supradictis, Gregorio, longe antequam de S. Andree monasterio cogitaret, nota fuisse S. Benedicti gesta, miracula, scripta, scilicet regulam. Quanti autem fecerit hanc Regulam prodit lib. II Dialog., c. 36: Scripsit, inquit, Monachorum Regulam discretione precipuam, sermone luculentam. Regule autem ab Equitio conscripte nullibi meminit.  Interim sileo S. Gregorium fuisse uite S. Benedicti admiratorem potius quam scriptorem, cui delineande uix satis fuit integer liber secundus Dialogorum: nam alibi passim adhuc sepe in S. Benedicti laudes excurrit: de Equitio uero unico duntaxat capite 4 libri I loquitur. Quomodo ergo tanta de S. Benedicto eiusque legibus et institutis concepta existimatione, aliam sibi suoque monasterio quesiuisset regulam, uir monastice perfectionis amantissimus, quam Regulam Monachorum discretione precipuam?

5. Quando autem illam appellat Monachorum Regulam, satis ostendit eam ceteris, si que in Occidente iam recepte forent, esse anteponendam. De eadem proculdubio loquitur lib. XI, ep. 48, cum de Catello monacho scribit ad Urbicum abbatem:  Quia monachus non sit agnouimus; ex parua enim eulogia quam Bonus monachus accepit, partem petendo, contentionem facere in itinere minime timuit. Quod ex quanta amaritudine cordis descenderit, tua poterit dilectio scire, si Regulam Monachorum scire uoluisset. Scilicet S. Benedicti Regulam, cap. 54, de eulogiis uel quibuslibet munusculis non accipiendis sine abbatis precepto, et cap. 34, ubi murmurationis malum ante omnia precipitur amputandum; caueturque ne occasione rerum necessariarum sibi procurandarum tantum uitium subrepat. Urbicus in monasterio S. Andree, aut saltem in alio Sicilie S. Gregorii munificentia condito prepositus fuerat, ex ep. 6 lib. u, postea abbas monasterii S. Herme apud Panormum, unius ex sex Gregorianis cenobiis, in  quibus ordinandis, auctoritate sanctissimi pontificis, uelut prepositi generalis officium gerebat; quod uel ex laudata ep. 48 lib. XI liquet. Qua uero ratione Gregorius obiicit Urbico et monachis ei subditis Regulam Monachorum seu Regulam S. Benedicti, hoc titulo deinceps in [b 1Kb] Conciliis passim et apud ecclesiasticos scriptores designatam, nisi quia eius preceptis addicti erant? At si pro lege habebatur hec Regula in monasteriis Siculis a Gregorio conditis, quidni etiam in Andreano Rome cenobio?

 6. Certe Gregorius ita Benedictine Regule assuefactus et uelut innutritus uidetur, ut eius uerba passim usurpet. Apud S. Benedictum congregationis nomine intelligitur monachorum cetus; eodemque sensu in Gregorianis Epistolis centies occurrit, ut ep. 48 lib. XI. Idem obseruauimus de uoce utilitas sumpta pro rebus utilibus. Lib. X, epist. 32 et 61, officium diuinum appellat, opus Dei, quod S. Benedicto familiare esse norunt, qui eius Regulam legerunt. Eleganter S. Benedictus Reg. c. 64 monet abbatem, Oportere prodesse magis quam preesse. Et S. Gregorius Moral. lib. XXI, num. 22, nec preesse gaudent sed prodesse. Abbati precipit S. Benedictus Reg. c. 64: Oderit uitia, diligat fratres; et S. Gregorius, epistola 12 lib. XI ad Cononem abbatem scribit:  Personas diligas, uitia persequaris. In Ep. 29 lib. XII S. Gregorius ait: Nam ad personam in priori loco positam respicit, quidquid a minori delinquitur; sane sanctum Benedictum imitatus qui Reg. c. 36, ad ipsum  inquit, respicit, quidquid a discipulis delinquitur. Apud S. Benedictum responsum idem est ac negotium. Cap. 51: Fratres qui pro quouis responso proficiscuntur. Ita etiam apud S. Doctorem, maxime initio ep. ad Leandrum prefixe libris Moralium: Cum me illic sedis apostolice responsa constringerent. Passim apud utrumque culogie pro munusculis, solatium pro auxilio sumuntur. Non raro idem S. Legislator monasterii superiorem, priorem appellat, ut cap. 53. Ita etiam S. Gregorius lib. XXu Moral., num. 36, et sepe alibi. Hom. 10 in Ezech. num. 31  legitur: Eo ipso zelo quo alios correxit, semetipsum conuenit, et 207 erubescit immunda cogitare, que se in aliis recolit correxisse. Idem fere legerat in Regula S. Benedicti c. 2: Qualis debeat esse abbas, duobus in locis, maxime in fine: Cum de admonitionibus emendationem aliis administrat, ipse efficitur a uitiis emendatus. In [c 1Kb] concilio Rom. III, habito an. 601, prohibens in monasteriis missas publicas celebrari, ne populi frequentia et mulierum accessu seruorum Dei quies turbaretur, addit: Quod omnino nec expedit animabus eorum, que totidem uerbis habentur Regul. Bened. c. 66.

uerum in Expositione libri I Regum frequentius Regule Benedictine sententias et uerba ipsamet adhibet; nec mirum, cum tunc abbas esset, atque his  homiliis suos alumnos ad monastice uite perfectionem erudiret. In prefatione ad hunc commentarium plurimos loquendi modos ex laudata Regula petitos, quos colligere curauimus, inuenies; ex quibus hunc tantum locum nunc proferemus, sed adeo luculentum, ut ad probandum S. Gregorium beati Benedicti discipulum fuisse sufficeret: Quare, inquit, et eiusdem arctissime uite magister optimus, summe ueritatis discipulus precipit, dicens: Probate spiritus si ex Deo sunt; et item: Nuntientur ei dura et aspera per que  itur ad Deum ut sciat ad quod intrat; que cap. 58 Reg. totidem fere uerbis exstant. Ceterum commentarium illum Gregorio uindicare et asserere hoc loco superfluum foret, cum id in prefatione preuia prestiterimus. Neque tamen inficias imus, aliqua esse a Claudio abbate addita; sed si uelis que ex Regula S. Benedicti deprompta sunt, Claudio tribuenda, idem superest argumentum de Benedictina Regula in monasterio S. Andree recepta nostris aduersariis dissoluendum. Nimirum huius asceterii alumnus fuit Claudius, et sub abbatis Gregorii disciplina positus exceperat que sanctus pater de libris Regum disseruerat et exposuerat, ut ipse testatur lib. XII, ep. 24. Si itaque Claudius S. Gregorii filius, sub Regula S. Benedicti in Andreano monasterio militarit, quid de patre sentiendum?

 7. 2o Iam uero ut ipsum opinionis Baronii fundamentum conuellamus, probandum est in ualeria propagatam fuisse S. Benedicti Regulam; imo solam hic uiguisse quando ea in prouincia ualentio monasterium regebat. Id autem clare demonstratur ex epistola Fundani abbatis ad Simplicium, tertium a S. Benedicto Casinensis monasterii abbatem scripta; quam Mabillonius exhibet integram in prefat. ad Tom. I Act. Sanctorum, ac iterum propugnat Annal. Bened. lib. uI, num. 2. Summa epistole est, eo tempore omnia Campanie, Samnie, ualerie, Tuscie, Ligurie, et aliarum Italie prouinciarum monasteria, dimissis peculiaribus Regulis, Benedictinam seruare decreuisse. Hanc epistolam in codice manu exarato explorauit  Lucas Holstenius eruditus, bibliothece uaticane prefectus, suoque calculo comprobauit. Eumdem codicem recensuit quoque Mabillonius, nec ullas fraudis notas obseruauit. Ergo paulo post S. Benedicti obitum monasteria etiam ualerie, etsi fortasse prius ab Equitio instituta, sanctissimi Legislatoris Regulam sectabantur. Nec mirum ea cenobia, quibus S. Equitius nullam certam Regulam assignauerat, postea illam Monachorum Regulam discretione precipuam assumpsisse. Imo potius miraculo proximum uideretur, S. Benedicti Regulam, que statim ac est condita, in duodecim monasteriis Sublaco proximis obseruata est, postea breui temporis interuallo in Casinensi et Terracinensi cenobiis instituta, adhuc uiuente S. Benedicto, in Sicilia et paulo post in Galliis disseminata, ab Hispanis expetita et culta; usque ad  tempora S. Gregorii in prouincia ualerie non longe a Sublaco dissita, incognitam et neglectam prorsus fuisse; ita ut sic arguere cum Baronio liceat: ualentio in ualeria monachus et abbas fuit; ergo a S. Benedicti legibus prorsus liber, alteri quam Benedictine Regule parebat.

8. Scio Gallonium opinionis Baronii assertorem, de epistole Fundani abbatis sinceritate dubitasse, quia Bernardi et Hugonis nomina, hoc, inquit, seculo ignota in ea deprehenduntur. At Bernardi nomen hac in epistola non magis exprimitur quam uel Bartholomei, uel Barnabe, etc. Cum uocis decurtate littera  B tantum obseruetur. Quanquam hoc nomen Bernart, a lingua Gothorum non multum abhorrere uideatur, in qua multa reperiuntur desinentia in hart, quorum [a 1Kb] uaria exempla exhibet Smaragdus abbas Commentarii in Donatum lib. II, cap. 10. Nec mirum, postquam Gothi diu Italiam occupauerunt, aliquos ex illa gente conuersos in Italie monasteriis, posteaque abbates factos. Et quidem uII seculo inter episcopos Cremonenses unus recensetur Bernardus nomine, Italie sacre tomo Iu. Quod spectat ad aliud nomen ut illo seculo insolens a Gallonio notatum Hugo uel Ugo, uidetur etiam Gothicam originem aut Theodiscam seu Germanicam redolere: nichil enim frequentius inter illas septentrionales gentes, quarum una origo est, occurrit, quam uocabula in God uel Goth  cadentia. Neque aliunde ob unam uoculam debuit integram epistolam, in suspicionem fraudis adducere Gallonius, cum alioquin ipse primus ediderit ex uaticano codice quosdam uersus de nostro Simplicio, qui manifeste docent eum S. Benedicti Regulam propagasse in omnes. De his uersibus, ut de toto hoc argumento, lege Mabill. tom. II Analect., p. 200 et seq.

9. 3o Tametsi disputare non est animus de uulgato Sublacensi priuilegio, quo aiunt S. Gregorium in synodo Regulam S. Benedicti confirmasse, obseruandamque monachis omnibus in Ecclesia Latina proposuisse: id certe a sanctissimo papa factum aliquando dubitare uix possumus, post luculentum illud concilii Duziacensis II  testimonium cap. 7: Eadem  Regula  sancto Spiritu promulgata, et laudis auctoritate beati pape Gregorii inter canonicas scripturas et catholicorum doctorum scripta teneri decreta est. Quod cum referri non possit ad cap. 36 lib. II Dialogorum , ea de re S. Gregorium in synodo edixisse pene constat. Accedit Bonifacii Iu et concilii Rom. an. 610 auctoritas. Cum enim clericos inter et monachos de muniis ecclesiasticis orta esset controuersia, Bonifacius et synodi Patres ex Regula S. Benedicti, utpote iam inter canonica scripta Ecclesie statuto relata, litem finiendam 208 censuerunt, decreueruntque monachos a sacris ministeriis non arcendos: Neque enim, inquit pontifex, Benedictus, monachorum preceptor,  huius rei aliquo modo fuit interdictor.

10. 4o Aliud superest argumentum, idque inuictissimum, quod petitur ex promulgatione Regule Benedictine in Anglia per monachos Romani S. Andree monasterii a Gregorio Magno missos; at illud alteri loco reseruamus, opportuniusque pertractabimus, quando de Anglorum ad fidem Christianam conuersione, illorum monachorum opera, erit agendum. Interim uero respondeamus quibusdam, que soluenda supersunt, contra nostram sententiam hic assertam uel iam obiectis, uel obiiciendis.

11. Gregorius, inquies, quedam ab Regula S. Benedicti plurimum dissona constitui Nam cum nouitiorum  probatio uix ad annum integrum extendatur, iuxta Bened. Regule cap. 58, Sanctus Gregorius lib. X, ep. 24. scribit Fortunato, episcopo Neapolitano: Monasteriis omnibus fraternitas uestra districtius interdicat, ut eos quos ad conuertendum susceperint, priusquam biennium in conuersatione compleant, nullo modo audeant tonsurare. Ergo Gregorius Regulam S. Benedicti non erat amplexus, quam hac in parte improbauit. Respondeo S. Benedictum, etsi probationis nouitiorum tempus ultra annum non protrahat, minime tamen uetare ulterius protendi; quapropter in plerisque congregationibus Benedictinis arctioris obseruantie, fratrum conuersorum probationi biennium impeditur, et monachi choro addicti aliquando iustis de causis ultra annum probantur, illeso S. Benedicti  eiusque Regule honore. Cur autem S. Gregorius biennium exercendis explorandisque nouitiis assignauerit in diecesis Neapolitane monasteriis, ipse docet his uerbis: Peruenit ad nos Mauricium quemdam, qui nuper in monasterio Barbaciani conuersus est, ablatis secum aliis monachis, fuga de eodem monasterio discessisse. Qua in re predictum nobis Barbacianum hec precipitatio uehementer accusat, qui temere secularem hominem, et non ante probatum tonsurauit. Sane tot monachorum ante sufficientem probationem temere admissorum apostasia, ratio erat haud spernenda decernendi, ut deinceps per biennium exercerentur et probarentur, antequam professionem emitterent.

Opponunt etiam nonnulli cum cardinali Baronio  S. Gregorium prohibuisse suscipi in monasteriis adolescentes ante decimum octauum etatis annum, ut constat ex ep. 50 lib. I. Id autem manifeste pugnat contra S. Benedicti Regulam, que cap. 59 permittit etiam infantes libertatis et rationis expertes in monasteriis a parentibus oblatos recipere.

Respondemus illud Gregorii Magni decretum, non pro omnibus monasteriis, sed pro his tantum que quibusdam in insulis Tyrrheni maris erant condita fuisse promulgatum; idque satis innuit sanctus pontifex dum ita scribit: Quia autem dura est in insulis congregatio monachorum, etiam pueros in eisdem monasteriis  ante decem et octo annorum tempora suscipi prohibemus . . . . . hoc et in Palmaria, aliisque insulis te per omnia uolumus custodire.  Causam igitur habemus cur adolescentes nondum mature etatis uetet suscipi, et monachos in his insulis fieri. Nempe durum erat et asperum uiuendi genus in illis locis, siue propter insalubrem erem, siue propter soli sterilitatem; nec ad id tolerandum uires in tenera etate suppetebant.

Hec sunt argumentorum momenta quibus eminentissimus Annalium Ecclesiasticorum scriptor, aut eius opinionis assertores, conati sunt firmatam doctorum uirorum fere omnium consensu, tot a seculis sententiam de S. Gregorii uita monastica iuxta S. Benedicti leges, euertere. Utrum tormentorum illorum mole ruat, aut inconcussa stet preconcepta opinio, sapiens lector iudicet. De hacce controuersia fuse docteque pro suo more scripsit noster Mabillonius,  tum in prefatione ad tom. I Act. Sanctorum, tum in singulari dissertatione De monastica uita Gregorii Magni analect. tom. II, tum in Annalibus Benedictinis lib. uI et in Appendice I, ubi secunda parte § 6 recensentur grauissimi scriptores ab obitu S. Gregorii, qui nostre cause suffragantur; a quibus commemorandis abstinemus, tum quod post tot rationum pondera uix indigeamus testibus, tum quod rerum dicendarum multitudo ac magnitudo in hac controuersia nos non sinat diutius immorari. Nunc quid in monasterio gesserit Gregorius, quantumque in uirtutum studio profecerit, inspiciamus.



CAPUT Iu.

ARGUMENTUM.---1. Gregorii profectus in monasterio.---2. Longioris in eo more argumentum.---3. Eius abstinentia et ieiunia. Unde molestissimi morbi.---4.  Ipsius exemplo quantum alii monachi profecerint.---5. Iam tunc Angliam cogitat.---6. Fit diaconus.---7. A quo pontifice.---8. An diaconus cardinalis.---9. An archidiaconus. 

1. Qualis in tranquilla monasterii statione Gregorius euaserit, ipse mire depingit, dum amissam quietem in pastorali cura, non mentitis oculorum lacrymis, sed intimo cordis gemitu ita deflet: Infelix animus meus occupationis sue pulsatus uulnere, meminit qualis aliquando in monasterio fuit; quomodo ei labentia cuncta subter erant; quantum rebus omnibus que uoluuntur eminebat; quod nulla nisi celestia cogitare consueuerat; quod etiam retentus corpore, ipsa iam carnis claustra contemplatione transibat; quod mortem quoque, que pene cunctis pena est, uidelicet ut ingressum uite et laboris sui premium amabat. At  nunc ex occasione cure pastoralis secularium hominum negotia patitur, et post tam pulchram quietis sue speciem, terreni actus puluere fedatur. Cumque se pro condescensione multorum ad exteriora sparserit, etiam cum interiora appetit, ad hec proculdubio minor redit. Perpendo itaque quid tolero, perpendo quod amisi.  Familiares sunt Gregorio, peneque continue, similes querele de amissis monastice uite bonis, dum pectus suum amicis explicat, ut in epistolis, 4, 5, 6, 7, 25, 26, libri primi, et in preuia ad 209 libros Moralium singulari epistola. In publicis etiam ad populum concionibus dolorem de prioris uite in monasterio sanctissime institute iactura premere et cohibere uix potest: Et quidem in monasterio positus, inquit homil. undecima in Ezechielem, ualebam  et ab otiosis linguam restringere, et in intentione orationis pene continue mentem tenere.

2. Quis facile sibi persuadeat Gregorium, cui cum inolita consuetudine uite secularis, mollioris et fastuose, ipso teste , certandum fuit, statim ad hoc perfectionis culmen, ad orationis pene continue contemplationisque fastigium, adhuc nouitium, si Baronio fides, peruenisse; et non potius id labore improbo assiduaque exercitatione, adspirante tamen diuina gratia, consecutum esse? Attamen concedamus. Sed quo pacto tam breui mora tantam moralium ac spiritualium rerum peritiam comparauit, quanta elucet in expositione libri Iob, cui elucubrande paulo postquam auulsus a monasterio legatus Constantinopolim  missus est, operam dedit? Fortasse preture curis pene immersus, in sublimioris theologie cognitione tantum profecerat, abstrusioresque sacre Scripture sensus tanta facilitate, felicitate tanta rimatus fuerat? Eius ergo plurium annorum in monasterio commorationi et ascesi adscribamus illam diuinarum sacrarumque rerum scientiam, quam iure suspiciunt, qui iis studiis tota fere uita innutriti sunt, sapientiores et peritiores spiritualis uite magistri. uerum diuturnam in monasterio Gregorii commorationem iam sufficientibus argumentis adstruximus.

3. Non solum orationi et contemplationi ab ipso monastice palestre ingressu totum se dedit Gregorius, sed etiam abstinentie, ieiuniis, aliisque penitentie operibus, que sacrorum librorum lectione ac  meditatione condiebat, ita deditus erat, ut, debilitato stomacho et afflicta ualetudine, breui moriturus uideretur. Neque tamen frequentes morbi suadere potuerunt ut de tanta uite asperitate aliquantulum remitteret. Cibus eius legumina erant que Siluia mater eodem forte cibo uictitans suppeditabat et parabat. Inde contractus, ipso teste, molestissimus morbus quem medici syncopen, seu uitalium incisionem uocant; qua laborans crebris angustiis per horarum momenta, ad exitum properare putabatur; et nisi frequenter cibo reficeretur, uitalem sibi spiritum intercipi sentiebat; et tamen de intermissione ieiunii, magis quam de graui dolebat infirmitate. Maxime uero moleste tulit quod ipso sacratissimo Sabbato Pasche peruigilio, in quo omnes etiam paruuli ieiunarent,  ipse a cibo abstinere non posse uideretur. Id tamen et suis et [a 1Kb] Eleutherii, S. Andree monachi, sui conuictoris et sodalis, precibus et lacrymis tandem impetrauit; quamuis soli Eleutherio miraculum hoc tribuerit uir summe humilitatis et modestie: Ad uocem benedictionis illius, inquit, uirtutem tantam meus stomachus accepit, ut mihi funditus a memoria tolleretur cibus et egritudo. Cepi mirari quis essem, qui fuerint . . . . . cumque in monasterii dispositione occupata mens esset, obliuiscebar penitus egritudinis. Quod hic ait S. Pater, de occupatione sua in dispositione monasterii, forte intelligi debet de aliqua administratione bonorum temporalium ipsi iniuncta, non de abbatis officio, quod non nisi post suam legationem gessisse Gregorium iam cum Mabillonio  diximus. 

4. Plurimos eius exemplo in monasterio profecisse et ad summam sanctitatem peruenisse probant que de multis e suis commilitonibus ipse refert, presertim in Dialogis. De Eleutherio iam pauca attigimus. De sanctis Antonio, Merulo et Ioanne, qui quotidianis lacrymis, assiduis orationibus, continua sacrarum litterarum meditatione, ad eternam felicitatem, quo iam animo preuolarant, celitus uocati peruenerunt, legendum caput 47 lib. Iu Dialogorum. De S. Maximiniano cenobii S. Andree abbate, postea Syracusano  episcopo, passim in Dialogis et in Epistolis. Porro certis annis assignare que S. Gregorius de sanctis illis narrat, difficillimum. De Merulo tamen constat eum anno saltem 579 ad meliorem uitam transiisse, cum ab eius morte usque ad tempus quo sunt scripti Dialogi, scilicet ad an. 593 uel 594, saltem anni [b 1Kb] quatuordecim effluxissent. Cetera ea ratione distinguemus que Ioannes Diaconus fortasse confundit, si ante S. Gregorii legationem contigisse dicamus ea ex quorum narratione non liquet eum tunc monasterio suo prefuisse, et post eiusdem reditum expleta legatione, alia ex quibus summam eum potestatem iam obtinuisse in eodem monasterio constat.

5. Intra monasterii claustra contineri non potuit  sanctissimi uiri flagrantissimus zelus, sed transmisso Oceano ad procurandam Anglorum, nondum Christianorum, conuersionem uehementius exarsit. Qua occasione pium illud consilium inierit, narrant post Bedam Paulus et Ioannes Diaconi. Quo uero tempore, etsi omnes id factum ante Gregorii pontificatum consentiant, solus tamen Ioannes hoc ante Constantinopolitanam legationem contigisse asserit, aliis neque affirmantibus neque inficiantibus. Rem ex Beda describemus, a quo primum desumpta est, quamque ipse ex maiorum traditione accepisse profitetur uir summe fidei, nec minoris diligentie, qui a S. Gregorii temporibus integro seculo non aberat. Cum Gregorius in foro uenales conspexisset pueros nuper ex Britannia aduectos egregia forma, candido corpore,  ipso etiam capillamento insignes, interrogauit qua ex gente essent. Anglos esse responsum est; ad quod, Bene, inquit, nam et angelicam habent faciem, et tales Angelorum in celis decet esse consortes. Nec mora accedit ad summum pontificem, rogatque ut genti Anglorum, quam audiebat adhuc idolorum cultui addictam, aliquos sacri uerbi ministros mittat, qui eorum conuersioni operam dent, seipsum paratum esse in hoc opus, si ita supremo antistiti uideatur. Annuit papa, infatigabilibus eius precibus uictus, inquit Paulus Diaconus. Gregorius uero accepta discedendi copia, assumptisque e suo Andreano sodalitio selectis quibusdam sociis, quamcitius clam se subduxit et itineri commisit; metuens quod postea contigit, ne ab itinere, suorum ciuium amore ac studio  reuocaretur. Itaque Romani audientes uiri sancti profectionem, summum [c 1Kb] pontificem adeunt et terribili uoce conclamant: Eia, Apostolice, quid fecisti? S. Petrum offendisti, Romam destruxisti. Tanta erat de sancto uiro existimatio et fiducia iam concepta, ut ex uno Gregorio salus omnium pendere uideretur. His clamoribus motus papa, seditionemque pene imminentem 210 uehementer metuens, celerrime misit nuntios qui uel renitentem uiatorem ab itinere quantocius reuocarent et in Urbem reducerent, ut uiso eo ciues a tumultu compescerentur. Iamque trium dierum confecto itinere, sodales post breuem  quietem, ut alacriter ceptam persequerentur uiam hortabatur, cum ecce adueniunt sudantibus equis a summo pontifice missi, offeruntque epistolam qua Gregorio precipiebatur uestigia relegere, et actutum Urbem reuisere. Obtemperare coactus uir sanctissimus, qui obedientiam Deo pre sacrificiis omnibus placere nouerat, Rome summa omnium ordinum gratulatione exceptus est; et in monasterium regressus, nouo feruore ad intermissos monastici instituti labores sese accinxit, in his damni quod patiebatur solatium et compensationem querens. Sed eum spes fefellit. 

6. uix enim in monasterium sese receperat, cum ab eius quiete abstractus a summo antistite, et diaconus  septimus creatus est, tum ut ad altare ministraret, tum ut in partem pontificalis sollicitudinis succederet. Quod audis hic Gregorium factum diaconum uel leuitam septimum, significat tunc adhuc Rome uiguisse antiquum [a 1Kb] morem cuius meminit S. Cornelius papa in ep. apud Euseb. lib. uI, cap. 43, ut septem duntaxat essent diaconi, exemplo fortasse prioris et apostolice Ecclesie in qua septem tantum diaconi ordinati sunt. Hic etiam numerus septenarius, septem precipuis Urbis regionibus et basilicis respondebat, quibus singuli diaconi preficiebantur; hincque dicti sunt regionarii. 

uim sibi tunc factam explicat sanctus uir in epistola ad Leandrum iam toties laudata, testaturque  sibi nolenti et renitenti obedientie uirtutem obiectam, cui cedere coactus est. A quo pontifice consecratus fuerit, et in partem cure ecclesiastice uocatus, neque Gregorius Turon. neque Paulus nos docent: hic tamen Pelagio secundo id adscribere uidetur. Etenim diserte testatur Gregorium ab eodem pontifice diaconum effectum, et Constantinopolim missum. Cum itaque constet ipsum non Benedicti sed Pelagii II legatum seu apocrisiarium apud Augustum fuisse, inde liquet ad mentem Pauli, non a Benedicto, sed a Pelagio II papa effectum eum esse diaconum.

7. Hec apud Paulum legerat Ioannes Diaconus; cumque in his maxime que de Gregorio refert ante adeptum pontificatum, ab eius sententia recedere non soleat, sed ipsa eius uerba et periodos integras  transcribere, quando hic a Paulo dissentire conspicitur, liquet id non temere sed grauissima de causa factum. Nimirum aliter haud dubie in Romane Ecclesie scrinio legerat Ioannes, ac in Pauli historia.

Eminentissimus cardinalis Baronius Ioannis opinionem impugnat, non alia ratione quam tuende sue chronologie necessitate; sed eam stare non posse iam a nobis demonstratum, aliundeque non ita nobis contemnenda uidetur Ioannis auctoritas. S. Gregorii uitam scripsit hic Ecclesie Romane diaconus tum ex eius epistolis aliisque operibus collectam, tum ex antiquis Ecclesie monumentis, in scrinio seu tabulario  summorum pontificum asseruatis. Hec quidem magna ex parte ad nos minime peruenerunt; sed cum uideamus illius scriptoris diligentiam et fidem in legendis S. Doctoris operibus que pre manibus habemus, nullatenus desiderari  quidni de eiusdem optima fide ac sinceritate certi et securi simus in aliis laudandis? Certe Ioannem Diaconum in suspicionem uocando uel fraudis uel incurie, alterius Ioannis, scilicet pape uIII, pulsatur auctoritas; qui et illum ad uitam S. Gregorii conscribendam hortatus est, et scriptam approbauit, haud dubie premisso accurato examine, uti sane tanti momenti opus postulabat. Igitur cum Ioanne Diacono asserendum putamus a Benedicto I  auulsum e monasterio S. Gregorium, et assumptum fuisse ad Ecclesie ministerium. Benedictus I, mortuo Ioanne II, rexit Ecclesiam a mense Maio anni 573 ad finem Iulii an. 577; elapsisque tribus mensibus et paucis diebus, Pelagius II creatus est summus pontifex; quo sedente, officio diaconi Gregorius in Ecclesia Romana fere fungi cepit, quod a Benedicto eius antecessore paulo ante mortem ordinatus esset. Hac quidem ratione conciliari posse Ioannem Diaconum cum Paulo non diffidimus. Quid enim uetat dicere cum Ioanne, a Benedicto primo Gregorium assumptum fuisse ad Ecclesie Romane diaconatum, et fortasse ad legationem apud imperatorem obeundam; que eum nonnisi mortuo Benedicto, sedenteque Pelagio II, eius successore, fuerint impleta, Paulum Diaconum non immerito scripsisse hec a Pelagio  facta?

8. Gregorium factum fuisse diaconum cardinalem ait Baronius , quamuis apud nullos ueterum qui de ipso scripserunt hoc legerit: nisi forte per leuitam seu diaconum septimum, cardinalem significari censeamus. Et quidem erant septem illi Rom. Ecclesie diaconi singulis titulis quasi cardinibus affixi; unde dici poterant cardinales: non secus ac ita dicebantur uel presbyteri minoribus, uel episcopi maioribus ecclesiis tanquam proprii sacerdotes addicti, et ut ipse Gregorius loquitur, incardinati; de quibus frequentissime in eius epistolarum Registro, ubi consule notas, indicis adhibita face.

9. S. Eulogius Alexandrinus patriarcha uidetur  sensisse S. Gregorium archidiaconum fuisse, penes quem erat summa bonorum omnium ecclesiasticorum prefectura. Eulogius enim, Gregorio nostro, pernecessarius, asserit, in libro de administratione ecclesiastica contra Nouatum, archidiaconum in Ecclesia Romana mortuo episcopo semper succedere ex ueteri more et constitutione. Quo pacto uero id asseuerasset, si intellexisset S. Gregorium, etsi non archidiaconum, ad summum sacerdotium prouectum fuisse? Non potuit autem ignorare de amico sibi familiarissimo, utrum a diaconatu tantum an ab archidiaconatu ad pontificatum ascendisset. At credibile  est Eulogium, de ueteri Ecclesie consuetudine tunc antiquata loqui; nempe agit de S. Cornelio papa, a quo dicit Nouatum Ecclesie Romane archidiaconum, presbyterum factum fuisse, ne, si in archidiaconatu remaneret, sibi successor daretur; quippe archidiaconum succedere summo sacerdoti statutum erat pro huius temporis more.



211 CAPUT u.

ARGUMENTUM.---1. Gregorius Constantinopolim mittitur a Pelagio II.---2. Eius uiuendi ratio in aula.---3. Quibus cum sociis.---4. Que ab eo Constantinopoli sint gesta.---5. De pellendis Langobardis Pelagii pape sollicitudo.---6. Eutychii nouam heresim Gregorius comprimit.---7. An cum Ioanne Eutychii successore iam tum decertauerit.---8. Ex tempore collationis cum Eutychio habite, nostra chronologia stabilitur.---9. De noua alia heresi fama. Quid de ipsa Gregorius senserit.---10. Libros Moralium elucubrat.---11. Precipui eius  amici ex aula. Filium imperatoris ex sacro fonte suscipit.---12. Quamdiu in urbe regia manserit.---13. Romam redit sacris reliquiis ditatus. 

1. Non multo post suam in Ecclesie Romane ministerio et diaconatu prouectionem S. Gregorius Constantinopolim migrare iussus est a Pelagio II, ut in ea urbe totius imperii sede, negotiis ecclesiasticis curam et sollicitudinem impenderet, apocrisiariique  ibi officio fungeretur. Etsi uero arduum sit decernere quo anno hec ei prouincia demandata est, uero tamen propius est cum ad id muneris assumptum fuisse an. 578 aut sequenti, quod Tiberius post Iustini obitum cepit imperare solus; nec diu post subrogatum Benedicto I Pelagium II, qui gratum  proculdubio se facturum Augusto putauit, talem tantumque uirum, precipuis olim reipublice muniis egregie defunctum ipsique probe notum legatum ad eum mittendo.

2. Quamuis autem in regia urbe inter aulicos uiueret, ac in ipso imperatoris palatio manere cogeretur, uite celestis propositum non intermisit, inquiunt sepe laudati uite eius scriptores, uenerabilem Bedam secuti. Cum enim usque ad extremum spiritum in monasterio perseuerare cupiens, uoti sui compos esse non potuisset, effecit quodammodo ut monasterium secum migraret, sibique semper adhereret. Ipsum audiamus ea de re ad S. Leandrum  scribentem: Cum in terreno palatio licentius excubarem, inquit, me multi ex monasterio fratres  mei germana uincti caritate secuti sunt. Quod diuina factum dispensatione conspicio, ut eorum semper exemplo, ad orationis placidum littus quasi anchore fune restringerer, ne causarum secularium incessabili impulsu fluctuarem. Ad illorum quippe consortium uelut ad tutissimi portus sinum . . . . . fugiebam. Et licet illud me ministerium ex monasterio abstractum a pristine quietis uita, mucrone sue occupationis exstinxerat, inter eos tamen per studiose lectionis alloquium, quotidiane me aspiratio compunctionis animabat. Quibus uerbis expressius adumbrari poterat, quam pie in obeunda Constantinopolitana legatione Gregorius sese gesserit?

3. Inter eos qui sancto uiro sese comites itineris  adiunxerunt, aut in urbe regia commorantem caritate moti adierunt, eminebat S. Maximianus presbyter et monasterii S. Andree abbas, postea Syracusanis datus episcopus, ex multis Gregorianis epistolis aut ad ipsum aut de ipso scriptis satis notus. At post aliquot annorum moram, iubente summo pontifice, Romam redire coactus est, ut suo monasterio prouideret ac inuigilaret. Pelagii epistolam Maximianum reuocantis exhibet Ioannes Diaconus, ex qua coniicere possumus quo tempore Romam redierit, relicto Constantinopoli Gregorio. Si quidem data est epistola quarto nonas Octobris, indictione tertia; sic enim legitur omnibus in manuscriptis quos consuluimus. Porro hec indictio, que mense Septembri inceperat, pertinet ad an. 584. Rediit Maximianus  uel desinente hoc anno, uel sequenti inchoato. Illo itaque anno 585 Gregorius adhuc in urbe regia commorabatur, uel potius exsulabat; se enim in exsilio positum tamdiu doluit, quamdiu inter aulicos strepitus uiuere coactus est.

Quod spectat ad Maximiani reditum, narrat S. Gregorius imminens mortis periculum a quo cum sociis in Adriatico mari liberatus est insigni miraculo: nam per octo dies nauis qua uehebantur, usque ad superiores tabulas aquis plena, iter proprium peragens enatauit: Nono autem die in Crotonensis castri portum deducta est. Ex qua exierunt omnes incolumes, qui cum predicto uenerabili uiro Maximiano nauigabant. Cumque post eos ipse quoque fuisset egressus, mox in eiusdem portus profundum nauis demersa  est, ac si illis egredientibus, pro pondere, subleuatione caruisset; et que plena hominibus in pelago aquas portauerat, atque natauerat, Maximiano cum suis fratribus recedente, aquas sine hominibus in portu non ualuit portare. 

Abeunte Maximiano, plurimi e fratribus Gregorio semper adheserunt; qui uidelicet siue legatus apostolice sedis, siue postea episcopus, tanti fecit monachos, ut eos in mensa conuictores, in operibus adiutores, consiliorum participes, et uite testes, pene dixerim moderatores et arbitros, semper habere uoluerit. Hinc monachorum cetui cum Gregorio in regia hospitanti frequens intererat S. Leander, monastice quoque uite cultor, de quo fusius postea erit agendum.

 4. Que gesserit apud Tiberium Constantinum Augustum Gregorius, non narrant scriptores; ipse quoque ab omni iactantia prorsus alienus humili obruit silentio. Duo tunc erant que precipue Romanam Ecclesiam totamque uexabant Italiam, schisma scililicet ob tria capitula conflatum, et Langobardorum bellum. De schismate sopiendo, reuocandisque ad Ecclesie sinum schismaticis, quam sollicitus fuerit Pelagius, testantur eius epistole breui a nobis commemorande. Nec minori zelo id prosecutus est noster Gregorius, quod etiam ex ipsius epistolis aliisque monumentis liquet; unde satis intelligitur frequenter sapientissimum legatum apud imperatorem egisse, ut tanto scandalo, tam fede scissioni, tam graui uulneri remedium afferret.

 Magna sane spes affulserat schismatis exstinguenli, cum Tiberius pius imperator, ecclesiastice 212 pacis amantissimus, ad reipublice clauum solus Iustino mortuo sedere ceperat, maxime uero Langobardos ab ipso tota ex Italia pellendos sibi Romani pollicebantur, post plurimas et preclaras quas de Persis reportarat uictorias. Tunc excusso regie potestatis iugo Langobardi tringinta sex ducibus obtemperabant, qui sibi partiti erant quas occupauerant ciuitates. Ab illis autem tyrannis toto decennio spoliatas ecclesias, sacerdotes interfectos, urbes euersas, populosque qui more segetum excreuerant, excisos narrat Paulus Diaconus  Huius interregni et ueluti anarchie tempore, anno circiter 579 aut 580, Casinense monasterium  tota Italia celeberrimum, a barbaris direptum et dirutum est.

5. Cum tot clades a Langobardis pateretur Italia, grauioresque Rome impenderent, Pelagius papa opportunum esse tempus liberande patrie existimauit, quando tot in partes, tot in duces diuisa barbare gentis potestas imminuta uidebatur. Ea de causa non solum ad Gregorium scripsit illam quam refert Ioannes Diaconus Epistolam , ut quantocius missis, pecunia, duce peritissimo, et copiis, periclitanti Romane reipublice subueniretur; sed etiam Aunacarium episcopum Antisiodorensem, qui erat regibus Francorum a consiliis, admonuit, ut ea qua pollebat apud eos auctoritate, Ecclesie Romane et Italie, unde Galliis fidei lumen affulserat, suppetias  ferri procuraret deterreretque pios principes quibus una cum Romanis erat fides ab omni federe cum Langobardis ineundo. Epistola Pelagii legitur data anno septimo imperii Tiberii, ubi necesse est eius imperii tempus computari antequam solus imperaret. Non multo post Childebertus rex bellum cum Langobardis qui iam sepe in Gallias irruperant, feliciter gessit, litteris Pelagii motus, ut par est credere. Quod uero spectat ad Tiberium Augustum, aliis bellis curisque distentus, parum de recuperanda Italia, aut etiam Roma conseruanda cogitauit; adeo ut solis piorum, maxime uero ancillarum Dei precibus et sanctorum apostolorum protectione, tunc et postea Urbs stetisse uideatur.

6. Nihil autem utilius reipublice Christiane prestitit  Gregorius Constantinopoli agens, quam cum nascentem Eutychii, Constantinop. patriarche, heresim de impalpabili sanctorum corpore post resurrectionem, oppressit. Integram de hac questione concertationem refert ipse libro XIu Moralium a num. 72 ad 75, unde transcripta apud Ioannem Diaconum legitur lib. I, c. 29. Gregorio uictoria cessit; at uictorie fructus Eutychio, qui errorem ante mortem paulo post secutam eiurauit. Gregorii doctrinam Tiberius August. calculo suo comprobauit, deliberauitque de libro Eutychii flammis abolendo. Eutychio subrogatus est inuitus et reluctans Ioannes, cognomento ieiunator.

7. Utrum uero iam tum Gregorius cum Ioanne  decertauerit pro ecumenici titulo quem usurparat, nos latet. Testatur quidem ep. 68 libri IX Ioannem, in synodo superbum hoc uocabulum usurpasse, ac Pelagium suum decessorem huius synodi gesta irritasse, atque adhibita prius in eum districtissima increpatione, prohibuisse ne suus diaconus seu apocrisiarius cum Ioanne procederet, hoc est in sacrorum celebratione communicaret. At quis esset ille diaconus, Gregorius, an qui ei successit Laurentius, silentio preterit. Si tamen de se loqui uoluisset, quare non dixisset, sibi a Pelagio preceptum non procedere cum Ioanne? alium ergo a se designare uidetur.

8. Cum legamus apud Gregorium concertationi cum Eutychio Tiberium imperatorem interfuisse,  constanterque asseuerent melioris note chronographi et historici ipsius mortem contigisse mense Augusto anni 582, inde nouum eruitur argumentum contra Baronii opinionem de monastica uita tardius a S. Gregorio suscepta, hoc est uel an. 582 uel 581, quo eum adhuc preturam gessisse contendit. Nostram chronologiam confirmat Gregorius Turon., qui scribit anno octauo Childeberti regis, Mauricium imperare cepisse, hoc est an. 582. Nam Sigeberto patre occiso successit Childebertus an. 575 et eius regni annus decimus quintus scilicet absolutus, teste eodem scriptore, conuenit cum an. 590. Accedit uenerabilis Bede auctoritas. Nam lib. I, c. 23, Eccl. hist.: Anno, inquit, ab incarnatione Domini quinquagesimo octogesimo secundo, Mauricius ab Augusto  quinquagesimus quartus, imperium suscipiens, uno et uiginti annis tenuit; nimirum uiginti annis integris et uno inchoato. Hac ratione temporum tam inconcussis fundamentis stabilita, interrogare liceat chronologie Baroniane propugnatores, qui possit intelligi Gregorium adhuc laicum et pretorem fuisse anno 581, postea monachum induisse, deinde auulsum a monasterio in quo se diu uixisse passim asserit, diaconum factum, mox Constantinopolim missum, ibique cum Eutychio patriarcha disputasse, saltem mense Aprili an. 582 quandoquidem constat, ut fatetur Baronius, Eutychii obitum, teste Eustathio, qui presens aderat, antecessisse quatuor mensibus Tiberii imperatoris mortem, qui ut diximus, e uita migrauit mense Augusto an. 582? sed de his satis.  

9. Eodem tempore quo in urbe regia commorabatur Gregorius, rumor inualuit de noua heresi, sed ut suspicatur ipse Gregorius, imaginaria: de qua egit epistola 45 libri XI. Illius sectatores dicebantur sub obtentu religionis coniugia soluere, et docere quod baptisma peccata penitus non auferat. Et si de iniquitatibus suis quis in triennium penitentiam ageret, postmodum ei peruerse uiuere liceret. Sed teste conscientia, inquit Gregorius, fateor nunquam in eis aliquid erroris, aliquid prauitatis, aliquid de his que contra eos dicebantur inueni. Unde et eos, opinione contempta, familiariter suscipere, et magis ab  insequentibus defendere curabam; quo exemplo docemur quomodo cum his qui de falso dogmate gratis infamantur, sit agendum.

10. Quidquid temporis a negotiis uacabat, illud sacre Scripture legende, piisque studiis impendebatur. Tunc [a 1Kb] Leander, episcopus Hispalensis, legatione et ipse fungens apud imperatorem, auctor fuit Gregorio exponendi libri Iob. Inter prestantissimos illos uiros magnam necessitudinem adstrinxerant uite monastice communis utrique professio, par fere morum sanctitas, eadem studia. De legatione S. Leandri apud imperatorem pro Hermenegildo, Wisigothorum rege, in Hispania, consulendi Hispanici scriptores; et legendum caput 31 libri III Dialog. Amicissimi uiri, necnon fratrum suorum  precibus cedere coactus Gregorius ad reseranda tante profunditatis mysteria, que in libro Iob latent sese accinxit, certus, inquit, quia impossibile esse non poterat, quod de fraternis cordibus caritas imperabat. uerum 213 de hoc opere quod Leandro nuncupauit sanctus Doctor, legere iuuat que de ipso prefatur, et admonitionem quam eidem premisimus.

11. Preter S. Leandrum Gregorius multos alios amicos in urbe regia sibi comparauit, in his precipue Domitianum, Mauricii Augusti consanguineum, Melitine episcopum, de quo infra; Theoctistam eiusdem imperatoris sororem; Narsem patricium bellis contra Persas feliciter gestis celeberrimum, quem re non satis perspecta, Baronius eumdem esse putauit, qui post multas de Gothis reportatas in Italia uictorias,  tam preclare gesta inuitatis postea Langobardis ad Italie direptionem, ulciscende priuate iniurie gratia, fedauit et deturpauit. Alios omittimus de quibus in historia pontificatus Gregorii frequens occurret mentio. Et ut paucis absoluamus, multorum quidem familiaritatem et amicitiam, omnium uero amorem et existimationem est consecutus. At silentio preterire non possumus quod Gregorius Turonensis refert , sanctum Diaconum, filium Mauricii Augusti , ex lauacro sacro suscepisse, dum Constantinopoli adhuc moraretur: quod quantum ei fuerit perhonorificum nullus est qui non intelligat.

12. Ex hoc Gregorii historici testimonio possumus facilius statuere quo anno uir sanctissimus Romam  redierit. Mauricius non prius Constantinam Tiberii Augusti filiam duxit, quam fieret imperator; sed simul et uxorem, et dotis nomine imperium accepit, anno scilicet 582, mense Augusto, ut iam supra demonstrauimus. Itaque nasci ei non potuit filius, nisi anno sequenti mense Aprili aut Maio. Ex iis euidenter probatur Gregorium ex urbe regia prius non discessisse. At ex epistola Pelagii ad eum scripta quam profert Ioannes Diaconus, lib. I, c. 32, multo longior mora colligitur; nam data legitur hec epistola mense octobri indict. 3, proindeque anno 584. Neque uero hoc anno Constantinopoli discessit Gregorius,  quia Maximianum laudata epistola reuocatum, ut supra diximus, et hoc anno uel etiam sequenti Constantinopoli profectum, reditum Gregorii antecessisse manifestum est ex libro III Dialog., c. 36. Hec quomodo stare possint cum sententia Baronii et [b 1Kb] Binii satis non uideo, quibus placet statim postquam Mauricius renuntiatus est imperator, quod contigisse mense Aug. anno 582 iam ostendimus, Laurentium fuisse a Pelagio missum ut in apocrisiarii officio succederet.

Diuturnioris mansionis in urbe regia probationem adhuc suppeditat ingens Moralium uolumen hac in urbe a Gregorio elucubratum, cui plures anni, maxime tot inter negotia uix potuerunt sufficere. Neque uero S. Leander, neque Gregorii fratres et  sodales, eum ad opus illud aggrediendum hortati essent, si Constantinopoli tam breuem moram, ut placet Baronio, fuisset facturus.

13. Iam uero de reddendo Rome Gregorio cogitemus, et quem abeuntem comitati sumus, redeuntem prosequamur. Rediit autem magnis muneribus, nimirum sanctissimus reliquiis ditatus, scilicet brachio S. Andree apostoli, et capite S. Luce, que sacra pignora ab imperatore impetrata in suo Romano monasterio collocauit, ut refert Baronius  ex priori pagina uaticani cod. signati numero 153. Neque huic narrationi contrarium est quod dicit ipse Gregorius lib. Iu, ep. 30, ad Constantinam Augustam, consuetudinem non esse, ut quando sanctorum reliquie dantur, quidquam de corpore tangere  presumatur; nam loquitur de Romanorum et Latinorum, non uero Grecorum more et consuetudine. Italie quoque reportauit ab Mauricio Augusto spem proximi auxilii, quod breui adfuit, duce Smaragdo exarcho Longini successore. Si tamen quis contendat Smaragdum Gregorii reditum preuenisse, de re tam incerta minime pugnabo; neque enim expeditum est certo assignare quo tempore Gregorius repatriauerit. Id uero constat eius precibus et sollicitationibus impetratum hoc subsidium. Ceterum ex epistola 1 Pelagii ad Eliam Aquileiensem episcopum, discimus quid Italie prestiterit Smaragdi aduentus: gratulatur enim summus pontifex, quod, per labores atque sollicitudinem excellentissimi filii Smaragdi exarchi et chartularii sacri palatii,  pacem et quietem Deus donare dignatus sit.



CAPUT uI.

ARGUMENTUM.---1. S. Gregorius monasterii sui fit abbas.---2. Pelagius eum sibi adiutorem adhibet scribendis epistolis.---3. Argumentum prioris epistole ad Eliam scripte contra schisma.---4. De secunda ad eumdem Eliam epistola.---5. De tertia.---6. Schisma ficte eiurant quidam episcopi.---7. S. Gregorius libros Moralium retractat. 

1. Romam reuersus Gregorius, in monasterii sui portum, urbis auleque tumultum exosus, iterum se recepit, ubi abbatis officium rogantibus, imo cogentibus fratribus [c 1Kb] exercuit. Quod in monasterio post  reditum et ante suam ad pontificatum assumptionem habitauerit et prefuerit, dubitare non sinit ipse Gregorius narrans lib. Iu Dialog., c. 55, infelicem Iusti Andreani monachi mortem quam dicit contigisse ante triennium, hoc est paulo antequam apostolicam cathedram ascenderet. Ex hoc loco liquet hunc monachum medicinali arte imbutum, Gregorio in eodem S. Andree monasterio constituto, sedulo obsequi atque in assiduis eius egritudinibus excubare solitum. Cum Iustus morti proximus deprehensus fuisset reus occultate pecunie, mox ut tantum malum Gregorio nuntiatum est, id equanimiter ferre non ualuit. Statimque uiolate regule monasterii uindex, quia abbas, cogitare cepit uel quid ad purgationem morientis faceret, uel quid ad exemplum uiuentibus  fratribus prouideret. Pretioso igitur eiusdem monasterii preposito accersito, iubet ut curet a rei consortio fratres omnes recedere. Precipit quoque 214 mortuo etsi in extremis penitenti stercorariam parari sepulturam, et super eius cadauer tres occultatos aureos proiici, fratribus clamantibus: Pecunia tua tecum sit in perditione. Tandem quia Iustus piaculi penitens diem extremum clauserat, procurat ut Pretiosus prepositus per triginta dies continuos pro ipsius absolutione [a 1Kb] sacrificium offerat. Quantum sapientissimi abbatis seueritas Iusto ceterisque fratribus profuerit, lege aut in laudato Dialogorum libro, aut apud Ioannem Diaconum. Que apud eumdem leguntur de largis eleemosynis a Gregorio factis dum in monasterio degeret, probant quoque eum tunc  monasterio prefuisse; alioquin non precepisset [b 1Kb] uestiario, ut tot daret numismata. Postea multa refert Ioannes Diaconus que Gregorio abbatis loco sedente contigisse testatur: qualia sunt miracula et signa quibus Deus quosdam monachos aut fugientes, aut de fuga cogitantes aut alterius, noxe reos terruit, et ad saniorem mentem reuocauit. Sed fallitur hic scriptor, quandoquidem ipsemet Gregorius scribens ad Rusticianam ep. 44 libri XI eadem commemorat, aitque ea sibi narrata fuisse ab abbate et a preposito huius monasterii. uerum quid indigemus aliunde quesitis argumentis, cum ipse Gregorius coram synodo diserte professus sit se olim rexisse monasterium, his uerbis: Quam sit necessarium monasteriorum quieti conspicere . . . anteactum nos officium,  quod in regimine monasterii exhibuimus informat? 

2. Sancto uiro in monasterii recessu otium et latebras querenti, diu tamen iis prorsus frui non licuit, aut ab omnibus penitus ecclesiasticis negotiis feriari. Nam ut olim Hieronymus S. Damaso pape, Prosper S. Leoni Magno, sic ille Pelagio Iuniori in scribendis epistolis adiutor fuit. Ita sensit Baronius; et sane ipsi tribuit Paulus Warnefridi lib. III de gestis Langobardorum, satis utilem epistolam  a Pelagio papa Elie, Aquileiensi episcopo, missam, quam, inquit, beatus Gregorius, cum adhuc esset, Diaconus scripsit. Tres edite sunt tum a Baronio , tum a Conciliorum collectoribus Pelagii II epistole ad Eliam et ad alios Istrie Ecclesie episcopos et filios, pro trium capitulorum causa tumultuantes. Unum est trium illarum epistolarum argumentum, unus scopus, stylus plane non absimilis; proindeque idem omnium scriptor Gregorius a quo unam saltem scriptam esse Pauli constat testimonio. Adde quod his in epistolis quas Gregorius iam pontifex factus ad eosdem schismaticos scripsit, uel ad alios quos in condemnatione trium capitulorum herere nouerat; eadem pro pacis hostibus caritas ferueat, pro anxiis et scrupulosis eadem  indulgentia elucescat. Et de iis quidem postea fusius; nunc autem paucis exponendum quid tribus epistolis nomine Pelagii II scriptis potissimum contineatur.

3. In prima prefatur piissimus Pater de uiscerum suorum diuisione, nimirum de schismate Ecclesiam scindente, se non sine graui fletu doluisse; ad pacem dissidentes cum lacrymis adhortatur. uacillantibus in fide, Petri fidem indeficientem opponit; titubantibus, sedis Petri firmitatem, contra quam porte inferi preualere non possint. Ceterum ut omnem prescindat sese calumniandi occasionem, profitetur amplecti que ab apostolis eorumque successoribus tradita sunt, et in quatuor ecumenicis conciliis explanata et confirmata, maxime in synodo Chalcedonensi, cuius auctoritatem pulsari et labefactari, trium capitulorum  damnatione in quinto post concilio conclamata schismatici querebantur. Si tamen hec ad compescendum scandalum sufficere non uideantur, rogat eos ut manentes in unitatis caritate eligant transmittantque aliquos e fratribus, ad proponendas et componendas pacifice questiones omnes. Et parati sumus, inquit bonus ille pastor ouibus errantibus compatiens, secundum preceptionem apostolicam, et cum caritate eos suscipere, et cum humilitate ad placita satisfactionis reddere rationem; et sine aliquo impedimento, cum omni dilectione, quando reuerti uoluerint, uoluntate sincerissima, relegare .

4. Ut ad hanc epistolam responderent schismatici, scripta diuersis infecta contagiis direxerunt, quibus Patrum testimonia incongrua et ad causam non pertinentia  inseruerunt, ordine ita turbato, ut quod scriptum nomine alterius fuerat, alterius nominis titulo promeretur, uti obseruat Pelagius in ep. 2 ad Eliam eiusque symmystas, unde ipsis hec ab Apostolo dicta tribuit: Nescientes neque de quibus dicunt, neque de quibus affirmant . Itaque ut ueris et genuinis falsa et supposititia destrueret, Pelagius curauit schismaticorum legatis ex antiquis polyptycis scrinii sancte sedis apostolice sincera synodorum acta exhiberi; ipsosque secunda sua epistola uehementer  est cohortatus ad caritatem et unitatem, cuius scissio culpa est ita inexpiabilis, ut ne martyrio quidem purgetur. Postremo inuitat eos ad collationem Rome per legatos habendam; aut si locorum obstent interualla, rogat ut apud Rauennatem urbem Istrie finitimam conueniant, quo se legatos missurum pollicetur, qui uice sui synodo intersint.

5. Irrita fuit uigilantissimi pastoris sollicitudo curaque erga oues extra Ecclesie septa et pascua uagantes. Utque suam in schismate pertinaciam tuerentur, pro defensione damnatorum in u synodo trium capitulorum, apologiam euulgarunt: ad quam refellendam Pelagius, Gregorii opera rursum usus, tertiam scripsit epistolam, quam ipse Gregorius librum appellat . Ex hac epistola intelligimus  coniuratos Istrie uicinarumque regionum episcopos, eo insanie prouectos, ut summo pontifici tam preclara humilitatis et caritatis exempla prebenti, deliberata iudicii sententia imperarent, a trium capitulorum damnatione resilire. De hac perduellione gemit Pelagius, doletque oues extra caulas, leonis rugientis morsibus patere, palmites a uite rescissos exsiccari et ad combustionem preparari, operarios extra uineam laborantes et desudantes mercede carere; nouo diluuio mundum obruente, uesanos homines arcam fugere. Ut autem satisfaciat omnibus que obtruderant schismatici, primum singillatim expendit ea quibus abutebantur S. Leonis pape pro concilio Chalcedonensi testimonia; que soli fidei definitioni fauere ostendit; at de ea non agi sed de  personis, ut etiam in superiori epistola luculenter probatum est, contendit. Deinde nodum soluit quem ex uigilii pape aliorumque Latinorum episcoporum reluctantia adstringebant; qui scilicet prius damnationi trium capitulorum 215 consentire constantissime recusarant. Ait nimirum Latinos lingue Grece minus peritos, errores in Theodoriti, Theodori et Ibe scriptis latentes statim non potuisse detegere; quibus tandem cognitis eorum condemnationi ultro subscripserunt; et prius acta retractarunt. Ceterum mirum non esse Petri successorem, in sententia uariasse, cum ipse Petrus qui prius restitit ne ad fidem gentes sancta Ecclesia sine circumcisione reciperet, postea Paulo reprehendenti cessit, et obstitit ne iugum Mosaice legis gentilibus imponeretur. Denique Pelagius multa ex Theodori Mopsuesteni  scriptis profert in Christum impiissima, multa quoque ex Ibe epistola, quibus palam fit quanta pertinacia Nestorio adheserit, et in S. Cyrillum impii Nestorii aduersarium exarserit; unde manifestum est eorum scripta uel heretica, uel heresi fauentia, non immerito fuisse damnata. Ad Theodoritum quod spectat, hec ait Pelagius: Neque Theodoriti omnia scripta damnamus, sed sola que contra duodecim Cyrilli capitula, sola que contra rectam fidem aliquando scripsisse monstratur, que tamen et ipse damnasse cognoscitur.

 Digna sane est hec epistola, que ex integro legatur. Nemo autem legens, nisi in S. Gregorii scriptis peregrinus, dubitare poterit, an sit ipsius fetus; quippe sapit Gregorianam phrasim, et explicande sacre Scripture methodum. Idem sit de duabus aliis criterium. Hinc eas hoc loco inserendas, aliqua saltem ex parte iudicauimus.

6. His armis cum expugnari non potuissent schismatici pertinaces, Smaragdus patricius, ueniens de Rauenna in Gradum, per semetipsum e basilica extrahens Seuerum, Aquileiensem seu Gradensem episcopum, Rauennam cum iniuria duxit, cum aliis tribus episcopis ; quibus comminans exsilia, atque uiolentiam inferens, communicare compulit Ioanni  Rauennati . . . Exacto uero anno ex Rauenna Gradum reuersi sunt, quibus nec plebs communicare uoluit, nec ceteri episcopi eos susceperunt. Seuerum incorporatum fuisse in unitatem Ecclesie quam postea deseruit testatur S. Gregorius lib. I, ep. 16, ad eumdem scripta.

7. Eo tempore cum paulo liberiori otio frueretur, suam in Iob expositionem ad limam reuocauit, multa augens, pauca subtrahens, ut ipse ait in preuia ad illos libros epistola, ubi lege cetera, que in hac ueluti secunda Moralium editione prestitit. Sed amicam illam quietem turbauit pestis grauissima que Romam Italiamque deuastauit, et Pelagium summum pontificem interemit; cuius loco Gregorius electus est. De his nunc morosius est agendum.



CAPUT uII.


ARGUMENTUM.---1. Tiberis exundatio.---2. Mala inde subsecuta. In his pestis. Pelagio peste sublato, Gregorius in eius locum eligitur. Petitur imperatoris consensus.---3. Iure an iniuria.---4. Num ad consensum impetrandum soluta pecunia.---5. Acrius deseuit pestis. Gregorius Romanos ad penitentiam hortatur.---6. Indicit publicas supplicationes.---7. Qua auctoritate.---8. Fugit et latebras querit. Indicio columne fulgide agnoscitur. 

1. Anno octogesimo nono supra quingentesimum, mense nono seu Nouembris tanta inundatione Tiberis fluuius urbem Romam obtexit, ut edes antique diruerentur; horrea etiam Ecclesie subuersa sint, in quibus nonnulla millia modiorum tritici periere, inquit primus rerum Francicarum scriptor ; obseruatque id contigisse anno XIu Childeberti regis; quod de anno hoc non inchoato, sed  completo intelligendum est. Nam eodem Gregorio historico teste, medio mense [a 1Kb] undecimo sequenti, hoc est ianuario, Pelagius papa peste percussus est. Et quia Ecclesia Dei absque rectore esse non poterat, Gregorium diaconum plebs omnis elegit. Gregorium ordinatum esse mense Septembri anni 590 nemo diffitetur. At si decimo quarto anno Childeberti tantum inchoato, Pelagius peste correptus interiisset, hoc est anno 588, per uiginti menses uacasset sedes Romano, scilicet a Ianuario anni 588 usque ad ordinationem S. Gregorii mense Septembri an. 590; tamdiu  autem Romam, imo totam Ecclesiam sine pastore tunc fuisse nullus ex historie scriptoribus litteris consignauit. Itaque inundatio de qua Gregorius Turonensis accidit mense Nouembri an. 589, Ianuario sequenti pestilentia Pelagium papam abstulit. Paulo post electus est Gregorius in summum pontificem. uerum cum reluctaretur, exspectandusque foret imperatoris consensus, eius ordinatio citius quam ineunte mense Septembri proximo non potuit impleri. His certis terminis deficienda fuit et stabilienda chronologia, antequam cetera que uel precesserunt Gregorii electionem, uel subsecuta sunt, prosequeremur.

Inundationis Tiberis meminit ipse Gregorius lib. III Dialog. cap. 19 his uerbis: Ante hoc fere quinquennium, quando apud hanc Romanam urbem alueum  suum Tiberis egressus est, tantum crescens ut eius unda super muros Urbis influeret, atque inde iam maximas regiones occuparet, apud ueronensem urbem fluuius Athesis excrescens, ad beati Zenonis martyris atque pontificis ecclesiam uenit. Hec magis ac magis confirmant stabilitam a nobis chronologiam. Gregorius enim scripsit Dialogos an. 593, qui erat fere quintus, hoc est quintus inchoatus ab anno 589. Tiberis inflatio iam antea Rome non semel exitialis fuerat, uideratque suis temporibus Horatius:

   Tiberim retortis
Littore Etrusco uiolenter undis
Ire deiectum monumenta Regis,
   Templaque ueste. .

Inter maximas autem Urbis et orbis clades huius fluminis exundatio censebatur. Unde Tertullianus  216 Apologetici c. 40: Si Tiberis, inquit, ascendit ad menia, si Nilus non ascendit in arua; si celum stetit, si terra mouit; si fames, si lues: statim Christianos ad leonem; quasi tot calamitatum suis flagitiis prouocatores et auctores.

2. Quanta mala intulerit hec Tiberis prope immensa effusio, narrat Gregorius Francicus his uerbis: Multitudo etiam serpentium cum magno dracone in modum trabis ualida, per huius fluuii alueum in mare descendit; sed suffocate bestie inter salsos maris turbidi fluctus littori eiecte sunt. Subsecuta est de uestigio clades quam inguinariam uocant. Primus omnium hoc flagello percussus interiit Pelagius papa, eodem Gregorio teste, iuxta illud quod in Ezechiele propheta legitur: A sanctuario meo incipite. Mox  subsecuta est magna populi strages. In tanta ergo calamitate populus Romanus ad Gregorium confugit, eumque in summum pontificem elegit. At ille hunc apicem attentius fugere tentans, ne quod prius abiecerat, rursum ei in seculo de adepto honore iactantia quedam subreperet, Mauricium Augustum, cuius filium ex sacro fonte susceperat, confestim supplicibus litteris orauit, ut consensum eligenti populo seque ad episcopatum deposcenti denegaret. Scripsisse quoque ad Ioannem, Constantinopolitanum patriarcham,  ut imperatori, apud quem gratia plurimum pollebat, rescindende huius electionis suasor et auctor esset, coniicitur ex epistola 4 libri I, in qua cum ipso expostulat, quod ne ad episcopatum eueheretur minime obstiterit. Sed prefectus urbis Rome, [a 1Kb] germanus eius, preoccupato nuntio, misit ad imperatorem solemne electionis decretum. Mauricius Deo gratias agens, quod diaconus sibi amicitia coniunctissimus, ad tanti honoris culmen populi suffragiis fuisset uocatus, dato ex more precepto iussit eum institui et ordinari. Hec ex Gregorio historico excerpta, que ipse ab oculato teste, Turonensis Ecclesie diacono , didicerat. Inter optimates qui ad electionem Gregorii suis suffragiis et fortasse consiliis auctoritateque  plurimum contulerunt, precipuam laudem meruerunt Ioannes, exconsul et questor, uir Patricie nobilitatis, necnon Philippus, excubitorum comes, de quibus eam ob rem queritur epistolis 31 et 32 libri I.

Gregorium solummodo diaconum fuisse cum ad pontificatum euectus est, ex hoc alterius Gregorii testimonio liquet. Neque uero legimus eum [b 1Kb] presbyteratu donatum, antequam in pontificem ungeretur et consecraretur; quod hodiernis quidem moribus aduersari haud diffitemur; sed non ita fortasse antiquis.

3. Nonnullorum quoque mentem haud dubie pulsabit, quod narrat laudatus scriptor, de petito et expectato imperatoris consensu, antequam Gregorius  electus ordinaretur. Sed a regum Gothorum Italiam obtinentium saltem temporibus usurpatum erat, ut electus papa non sederet nisi accedente prius principis confirmatione. Huic iuri uel iniurie quesitus hic color, quod cum summi pontificis electio, non solum ad clerum, sed etiam ad senatum populumque Romanum tunc spectaret, citra auctoritatem imperatoris aut principis, qui senatus populique caput erat, stare non deberet. Neque uero Gregorius, qui sacrum [c 1Kb] sibi ministerium ab imperatore commissum agnoscit , hunc morem usquam damnare uisus est, aut improbasse. Nam quod affert Baronius ut displicuisse sanctissimo pontifici morem nunc ostendat, id ex spurio uel saltem dubio commentarii in [d 1Kb] Psalmos Penitentiales loco deprompsit.  Restituto in Occidente imperio, Carolus Magnus eiusque posteri, hoc iure confirmandi summi pontificis, nullo repugnante, potiti sunt, ut ex Anastasio, Ecclesie Romane bibliothecario et ex aliis passim non iniquis erga sedem apostolicam scriptoribus constat.

4. Idem [e 1Kb] eminentissimus cardinalis existimat Mauricii consensum in Gregorii electionem soluta pecunia comparatum fuisse; quod nescio an in huius aut inferioris eui scripto aliquo legatur. Querela  enim de sponsa Christi captiua facta et tributo subdita, que profertur ex commentario in Psalmos penitentiales neque id significat, neque extra suspicionem interpolationis et suppositionis est. Non me fugit Athalaricum Arianum aliquando imperasse tria solidorum millia pro confirmatione apostolici pontificis, et duo millia pro confirmanda aliorum patriarcharum, hoc est metropolitanorum electione; sed catholicos principes, liberata a Gothis Italia, idem exegisse, aut Gregorium ab huiusmodi simoniaca pecunie pensitatione non abhorruisse nusquam sibi persuadere poterit, qui legerit eius epistolas quamplurimas contra simoniacam heresim scriptas. Preterea rex Arianus pecuniam persolui non iubet, nisi cum de electione aut ordinatione presulum, ad palatium  producta fuerit altercatio populorum. [a 1Kb] At in electione Gregorii mirus fuit populorum consensus. Addo insuper obscurum esse locum hunc ex rescripto ad Ioannem papam quesitum, quandoquidem in eo rex contra simoniacos, siue qui dant, siue qui accipiunt, saluberrima promulgat decreta. 

5. Interea dum expectaretur Augusti responsio et assensus, in dies augebatur pestilentia, Romaque continuis funeribus deuastabatur. Ab hac lue immune non fuit S. Andree cenobium; tuncque enituit maxime fratrum omnium sollicitudo et caritas erga Theodorum adolescentem hoc morbo correptum, et ad extrema perductum; quem eorum orationibus a duplici morte anime scilicet ac corporis liberatum  refert Gregorius tum homil. 19 et 38 in Euangelia, tum lib. Iu Dialog. cap. 38.

Aberat tunc a monasterio sanctus Pater, procurandis afflicte ciuitati solatiis totus incumbens. Ut autem pene iam despondentes animum Romanos spe in Deum erigeret, atque ad penitentiam tot inter flagella uel inuitos prouocaret, concionem ad populum habuit, dignam sane quam litteris consignauerit 217 Gregorius Turonensis. Eiusdem meminerunt Paulus et Ioannes diaconi, necnon alii quamplurimi. In prioribus editis legitur habita indictione sexta, cuius loco potius legendum, indictione uiii. Constat enim Gregorium incipiente indictione nona fuisse ordinatum. Erroris causa fuit, quod hec oratio libro Epistolarum olim XI, nunc XIII, fuerit premissa,  cuius uidelicet libri indictio est sexta. [b 1Kb] Nec minus mendose assignatur dies quarta Kalend. Septembris.

6. Post concionem S. Gregorius publicas supplicationes seu litanias indixit, precepitque ut conuenientes ad septem designatas in totidem Urbis regionibus basilicas, omnes clerici, monachi, sacre uirgines, infantes, laici, uidue, coniugate, inde cum singularum  regionum presbyteris, ad sancte Dei Genitricis basilicam ex conducto cum precibus et lacrymis procederent. Insuper congregatis Clericorum cateruis, precepit psallere per triduum. Hora igitur tertia  ueniebant omnes chori psallentium ad Ecclesiam, clamantes per plateas, Kyrie eleison. Ipso autem supplicationis tempore intra unius hore spatium octoginta homines spiritum exhalarunt. Hec Gregorius Turonum episcopus, ex sui diaconi qui tunc Rome erat haud dubia relatione memorie prodidit, cui subscripsit Paulus Diaconus . Ioannes Diaconus uero et alii non parum discrepant ab aliis scriptoribus siue in recensendo personarum ordine, siue in assignandis basilicis. Nam Ioannes Diaconus assignat pro litania  clericorum ecclesiam S. Ioannis, consentitque charta de litaniis que nunc legitur in appendice Epistolarum: Gregorius Tur. uero, basilicam sanctorum Cosme et Damiani. Hoc tamen dissidium componi potest si dicamus non semel indictas fuisse supplicationes illas; et in his quidem seruatum ordinem a Gregorio Turonico relatum, in aliis alterum a Ioanne assignatum; quod ex ritualibus libris potest confirmari, si Emin. Annalium Eccl. parenti fides sit. Habent, inquit Baronius , rituales libri ultimis litaniis esse processum ad basilicam apostolorum principis, atque ab Gregorio sanctam imaginem [c 1Kb] Deipare magna ueneratione delatam. Tunc ferunt prope molem Hadriani Tiberi adiacentem uisum esse angelum, in signum reconciliati Numinis, nudatum  gladium in uaginam reponere, eoque symbolo morbum cessasse significare uoluisse. De supplicationibus sepius habitis, et ultimo loco factis in basilica S. Petri contendere minime uolumus, etsi de multiplici, aut etiam duplici processione tempore pestis habita scriptores omnes sileant. At que narrantur de uiso angelo et sedata peste dubie uidentur fidei. Si enim id contigit, quonam pacto Gregorius Turon. id a suo diacono non accepit? Si uero ipsum audierit tanta miracula referentem, quomodo ab ipsis commemorandis abstinuit, qui aliquando leuissima nec ita certa referre delectatur? Altum est quoque de istis Bede, Pauli, et Ioannis silentium. Pestilentiam tamen quieuisse Paulus et Ioannes, qui res a Gregorio gestas accuratius prosecuti sunt, non obscure  testantur; sed breui recruduisse postea ostendemus. Cum de supplicationibus iterum aut sepius tempore pestis habitis, scriptores omnes sileant; felicius fortasse dissidentes scriptores ad concordiam reuocabuntur, dicendo unius eiusdemque litanie ordinem uarie indictum ac prescriptum. Nempe cum prius assignate fuissent he et ille basilice quo uarii conuenirent ordines, alie postea mutato consilio delecte  sunt, uel quod ampliores, uel quod propiores forent, uel quod in regionibus ubi site erant ecclesie ille pestis minus grassaretur. Nimirum cauendum erat a locis in quibus acrius morbus deseuiebat. Itaque iuxta opinionem hanc quam ultro fateor nullibi legisse me, tum Ecclesia S. Ioannis, tum sanctorum martyrum Cosme et Damiani designate sunt, quo conueniret litania clericorum, et unde postea procederet , sed ad alterutram tantum conuenere clerici.

Ab illis supplicationibus originem traxisse uidentur [a 1Kb] litanie que dicuntur maiores, et in festo S. Marci quotannis celebrantur, cum ille que in triduo ante Ascensionem Domini fiunt, dicantur minores.

 7. Queri potest quo nomine quaue auctoritate Gregorius adhuc diaconus tantum, electus quidem ad pontificatum, sed nondum ordinatus, Ecclesie Romane gubernationem, quodam modo preoccupauit, omnia que superius retulimus decernendo. Eum quidem iam presbyterum factum fuisse putant nonnulli, quos inter eminet Baronius, propter illa de eo Gregorii Turonensis dicta: Sed non destitit sacerdos tantus predicare populo, etc. At uero sacerdotis nomine non solebant ueteres designare presbyterum. Itaque Turonensis episcopus nostrum Gregorium hic non alia ratione sacerdotem appellat, quam quod esset ad summum electus sacerdotium; unde paulo post non obscure innuit eum adhuc in diaconatus  gradu positum. Neque uero presbyteratus ordo ius ipsi contulisset exercende in Romanam Ecclesiam potestatis. Subodoramur ergo Gregorium tanquam electum pontificem, uacantis sedis administrationem nactum esse cum aliis Ecclesie Romane uicariis; idque coniicimus ex epistola cleri Romani ad Scotos reddita, cum mortuo Seuerino papa sedes apostolica uacaret anno circiter 640. Illa enim epistola scripta legitur nomine Hilarii, archipresbyteri et seruantis locum, scilicet, ut auguror, uicarii, sancte sedis apostolice; Ioannis, diaconi et in Dei nomine electi, qui fuit Ioannes Iu; Ioannis, primicerii et seruantis locum apostolice sedis; et Ioannis, serui Dei, consiliarii eiusdem sedis apostolice. Quod monumentum exhibet uenerab. Beda lib. II Hist., c. 29; unde  addiscere licet, quibus demandata foret Ecclesie Romane administratio, donec qui electus erat pontifex consecraretur.

8. De conciuium suorum salute sollicitus Gregorius, pene sui oblitus fuerat, et propositum fugiende pontificie dignitatis intermiserat. Securus forsan dormiebat, quod Mauricium imperatorem suis supplicibus litteris permotum electioni facte non consensurum speraret. Ut uero accepit interceptam fuisse suam ad Augustum epistolam et aliam delatam qua prefectus Urbis eum de electione unanimi consensu facta, et de incredibili populi totius erga  electum studio, certiorem faciebat, sibi maxime timendum ratus, de fuga quamprimum cogitauit. Formidabat enim celsum quidem, at arduum 218 locum, Et sic metuebat paupertatis sue securitatem perdere, sicuti auari diuites solent perituras diuitias custodire, ut eiusdem Gregorii  uerba usurpem. uerum cum latibula fuge prepararet, capitur, trahitur, et ad beati apostoli Petri basilicam deducitur, ibique ad pontificalis gratie officium consecratus, papa Urbi datus est. Hec Gregorius Turon. cuius ultima uerba exscripsit Paulus Diaconus. Addit uero Gregorium, cum ad portas Urbis sollicite excubaretur, ne euaderet, a negotiatoribus impetrasse ut in cratera occultatus educeretur extra Urbem; sicque per triduum delituisse, sed tertia nocte  indicio fulgide columne fuisse detectum et comprehensum. Missa facio cetera que tum obtigerunt, mira quidem et stupenda, quia apud Paulum legi queunt. Ioannes Diaconus in omnibus fere Paulum secutus, nullius tamen alius signi meminit, quam columne fulgide. Ipse Gregorius miracula tunc facta, etsi premere silentio, pre modestia et animi demissione (que ambe uirtutes in ipso presertim enituerunt, plurimum optasset, dissimulare tamen omnino non potuit, scribens ad Natalem, Salonitanum episcopum: Conscientiam nostram indicamus, ipsius honoris onera me egro animo suscepisse. Sed quia diuinis iudiciis non poteram resultare, etc. . Et ad Cyriacum, Constantinopolitanum patriarcham: Ego quoque qui indignus ad locum regiminis ueni,  infirmitatis mee conscius, secretiora loca petere ali quando decreueram; sed superna mihi iudicia aduersari conspiciens, iugo Conditoris subdidi ceruicem cordis.  Fuge latebrarumque suarum meminit quoque initio libri Regule Pastoralis. Ita Gregorius uocantis, melius dixerim, cogentis Dei signis, potius quam hominum uotis obtemperans, accedente imperatoris consensu et gratulatione, ordinatus est die 3 Septembris an. 590, in ipso indictionis none principio, que dies in tabulis ecclesiasticis consignata, olim fuit celeberrima. Cum enim sanctissimi Pontificis natalis incidat in diem 12 Martii, quo tempore propter Quadragesimam nulle antiquitus erant Sanctorum solemnes ferie, anniuersaria eius ordinationis dies, ipsius memorie celebrande fuit consecrata.

 Nunc uero paululum subsistamus, et admirati pene inuictam Gregorii in fugiendo pontificatu pertinaciam, doleamus Ecclesie uicem, cuius dignitates et summa sacerdotia inuadunt plerique ambitiosi, ea uel natalium suorum splendori, uel consanguineorum bellice fortitudini, uel suis in aula obsequiis assiduisque precibus et excubationibus debita existimantes. Tantum e Gallia malum magna iam ex parte depulit Rex Christianissimus Ludouicus XIu, cuius exemplo utinam obsequantur omnes quorum interest: Et tamen nomen Christi etiam per lucrorum sectatores sue glorie  retinet potestatem. Et fiunt in talibus causis ministri mercenarii, sicut naues onerarie . . . . . quarum rectores potius eorum quos ducunt pecuniis inhiant, quam saluti:  et tamen mare seculi huius necessarios habet huiusmodi transuectores. 



LIBER SECUNDUS. Quatuor priores pontificatus S. Gregorii annos complectens



CAPUT PRIMUM.


ARGUMENTUM.---1. S. Gregorius ordinatur, et fidei symbolum emittit.---2. Eiusdem synodica epistola ad patriarchas.---3. De ipsius inscriptione.---4. Cur dicta synodica.---5. Gratulantibus de suscepto pontificatu quam humiliter rescripserit.---6. Alie preter animi demissionem, detrectandi episcopatus cause, grauissima Ecclesie mala.---7. Ea magna ex parte sustulit.---8. Eius hoc in opere adiutores, Ioannes CP.---9. Eulogius Alexandrinus.---10. Anastasius Antiochenus.---11. Ioan. Ierosolymitanus.---12. Domitianus, Arabie metropol.---13. Dominicus Carthag.---14. S. Leander in Hispania.---15. uirgilius Arelat., Syagrius, etc., in Galliis. 

 1. [a 1Kb] Consecrandus de more Gregorius, ad Confessionem S. Petri apostolorum principis ductus est , ubi fidem orthodoxam exposuit, quam intra paucos articulos complexus est. Illud autem symbolum exhibent Registri Epistolarum codices fere omnes manu exarati, uel in capite uel ad calcem, legiturque apud Ioannem Diaconum lib. II, c. 2: idcirco ipsum tanquam genuinum S. Gregorii fetum epistolis subiiciendum duximus.

2. Ut etiam recepte iamdudum [b 1Kb] consuetudini morem gereret, synodicam epistolam scripsit ad omnes patriarchas, in qua suscipere ac uenerari profitetur quatuor concilia, Nicenum, Constantinopolitanum  primum, Ephesinum, et Chalcedonense, sicut sancti Euangelii quatuor libros . In eadem epistola synodica, ea qua par erat ueneratione, Gregorius amplectitur quintum concilium, in quo epistola que Ibe dicitur, erroris plena reprobatur; Theodorus personam Mediatoris Dei et hominum, in duabus 219 substantiis separans, ad impietatis perfidiam cecidisse conuincitur; scripta quoque Theodoriti, per que beati Cyrilli fides reprehenditur, ausu dementie prolata refutantur. Subdit: Cunctas uero quas prefata ueneranda concilia personas respuunt, respuo . Tandem quoslibet aliter sentientes anathemate ferit. In alia rursus epistola , quatuor uniuersalis Ecclesie synodis cum totidem libris Euangeliorum collatis summam supremamque tribuit auctoritatem.

 3. In huius epistole synodice ad patriarchas inscriptione primum omnium occurrit Ioannis Constantinopolitani nomen, quod a Gregorianarum epistolarum collectoribus factum, non ab ipso Gregorio iure censet Baronius . Singulis enim patriarchis singula misit illius epistole exemplaria, in quibus  solum nomen patriarche ad quem unumquodque mittebatur erat inscriptum. Neque enim exemplum quod ad Ioannem delatum est, aliud quam Ioannis ipsius nomen preferebat. [c 1Kb] Hinc legitur Frater carissime, non Fratres karissimi. Nostram sententiam confirmat, quod subiunctum fuerit, a paribus, post patriarcharum nomina, ut in notis obseruauimus. Nihilo tamen minus iam consentientibus aliis patriarchis, Constantinopolitanus primum locum post Romanum pontificem obtinebat.

 Tunc duo erant Antiocheni patriarche; nam [d 1Kb] Anastasio, ex hac sede pulso, Gregorius subrogatus fuerat; quod cum iniuria magis quam iure factum fuisset, aliundeque Anastasius precipua laude pietatis et doctrine inter Orientalis Ecclesie antistites fulgeret; noluit sanctus pontifex pro exauctorato eum habere, sed ad ipsum sicut ad ceteros patriarchas synodicam transmisit. Iamque ad eiusdem litteras de suscepto summo pontificatu gratulatorias responderat. Sed quia Gregorius ei successor datus, pro legitimo pastore in uniuersa Orientis Ecclesia, nemine reluctante agnoscebatur, uir alioquin ob sanctissimos mores, episcopatu dignus, eum preterire insalutatum non debuit nouus papa, ne pacem turbaret.

 4. Synodica uel synodalis dicta est prelaudata epistola. Simul ac enim quis creatus erat Romanus pontifex, collectis uicinis episcopis, synodum habebat, in qua se fidei catholice assertorem profitebatur; ex eaque synodo epistola synodica transmitti solebat ad absentes uniuersi orbis episcopos, potissimum uero ad precipuarum ecclesiarum patriarchas. Huius sane consuetudinis exempla in antiquis Ecclesie monumentis passim sunt obuia. Porro fidei sue confessionem recens assumptus ad pontificatum mittebat, non solum ut se orthodoxum probaret, sed etiam ut sub qua fide uiuendum esset secundum statuta patrum, sibi subditos doceret. Hac etiam in epistola, primariis Orientalis Ecclesie episcopis, ipse primus pastor Gregorius, uoluit absolutissimam recte regendi et  pascendi Christi gregis formam prebere: ad illos enim fusissime ac doctissime scribit de munere pastorali; adeo ut in ea epistola suo de Regula Pastorali aureo plane libro prelusisse uideatur. uerum nichil magis elucet in ea, quam stupenda uiri sanctissimi humilitas, imparem se episcopali cure ex animo profitentis. 

 5. Eamdem animi demissionem testatam reliquit in plurimis quas paulo post susceptum pontificatum rescripsit epistolis. Quippe statim ac fama de eius ad summum pontificatum assumptione percrebuit, illustres uiri quamplurimi, maxime qui in urbe regia eius modestie, sapientie, pietatis, ceterarumque uirtutum testes et conscii fuerant, eum amicis et gratulatoriis litteris compellauere, quibus potius lacrymas et gemitus quam uerba, rescribendo reddidit et rependit. Legende sunt pre ceteris tertia cum quatuor sequentibus, uigesima prima, et quadragesima tertia lib. I, in quibus uehementissime dolet imposita sibi immerito et impari episcopatus pondera: Tanto, inquit Narsetem patricium alloquens, me percussum merore agnoscite, ut uix loqui sufficiam; oculos enim  mentis mee doloris tenebre obsident. Triste est quidquid aspicitur, etc. Quia uero suas lacrymas, etsi iuges, ad deplorandam mutatam sortem, minime sufficere putabat, familiaribus suis pro amicitie tessera, fletus ea de re suspiriaque imperabat.

Ioannes exconsul non parum contulerat tum ad Gregorii electionem, ut iam monuimus, tum ad huius electionis confirmationem; idcirco in illum amice excandescere uidetur. Sed nullibi magis prodit dolorem de amissa uite monastice tranquillitate, et suscepta pastorali cura, quam hom. 11 in Ezechielem. Unde non immerito Ioannes Diaconus nonnullorum ex Langobardis uesaniam exagitat, quos non pudebat affirmare Gregorium appetiisse magis pontificatum quam fugisse .

 6. Quid cause esset cur a pontificatu tantum abhorreret sanctus uir, preter singularem animi demissionem et uite solitarie amorem, hic inuestigare opere pretium uidetur. Tunc Roma, totaque Italia cruentissimo Langobardorum bello premebatur, cui accesserunt fide comites fames et pestilentia. uerum grauioribus adhuc malis Ecclesia laborabat. De his dolens ita scribit ad amicum Leandrum:

Respondere epistolis uestris tota intentione uoluissem, nisi pastoralis cure ita me labor attereret, ut mihi magis flere libeat quam aliquid dicere. Quod uestra quoque reuerentia in ipso litterarum mearum textu uigilanter intelligit, quando ei negligenter loquor, quem uehementer diligo. Tantis quippe in hoc loco huius mundi fluctibus quatior, ut uetustam ac putrescentem  nauem, quam regendam occulta Dei dispensatione suscepi, ad portum dirigere nullatenus possim. Nunc ex aduerso fluctus irruunt, nunc ex latere cumuli spumosi maris intumescunt, nunc a tergo tempestas insequitur. Interque hec omnia turbatus cogor modo in ipsam clauum aduersitatem dirigere, modo curuato nauis latere, minas fluctuum ex obliquo declinare. Ingemisco, quia sentio quod negligente me crescit sentina uitiorum, et tempestate fortiter obuiante, iamiamque putride naufragium tabule sonant. 

Certe si fluctibus obrui potuisset Petri nauis, ex seuientibus tunc procellis nunquam emersisset.  Quippe Langobardi aut [a 1Kb] idololatrie addicti, aut impietatis Ariane sectatores, Rome totius Christiane religionis arci imminebant; parumque abfuit quin expugnarent. Nuper Autharis, ipsorum rex Arianus, liberos eorum in fide catholica baptizari prohibuerat, orthodoxisque sese infensissimum ostendebat . Feruebat furebatque in Istria et in finitimis prouinciis schisma pro tribus capitulis excitatum. In Hispania et Gallia Narbonensi Wisigothi Arianam heresim ad hec usque tempora disseminarant 220 et propagarant. Qui Britanniam inuaserant Angli, adhuc idolorum cultui mancipati, Christi nomen ignorabant. Pergebant Donatiste Africanam Ecclesiam scindere uexareque iam pene tribus a seculis. Feda erat Orientalis Ecclesie facies, propter grassantes  ubique Nestorii aut Eutychetis errores, quorum plurimi surculi pullularant. His accensebantur Agnoite, qui non ita pridem apud Alexandriam fuerant exorti. In Galliis, que catholice fidei semel recepte tenacius inheserant, uarie morum irrepserant corruptele, ipsamque disciplinam ecclesiasticam labefactarant, maxime simoniaca heresis  et Neophytorum, hoc est ad eiusdem mentem, laicorum immature precipitesque ad sacerdotium promotiones.

7. Tot malis mederi Gregorio incumbebat, cui cum summo pontificatu Ecclesiarum omnium sollicitudo fuerat demandata. Sed ad tante molis opus imparem se pre humilitate iudicans, maxime infirma semper attritaque ualetudine, magna animi  anxietate laborabat. uerum adiutorem expertus est Deum, cui uocanti obsecutus fuerat; eiusque ope qui se seruum inutilem existimabat et dictitabat, schismaticos Italiam turbantes cercuit, Langobardos ad fidem catholicam perduxit, Gothos Ecclesie reconciliauit, Anglos Christianis preceptis imbuit et sacro lauacro tinxit, repressit Donatistas in Africa tumultuantes, Agnoitas aliosque in Oriente hereticos debellauit, uarios ubique succrescentes contra fidem aut pios mores exstirpauit errores, tot denique tantaque intra paucorum annorum spatium prestitit ut iure omnium gentium consensu Magni cognomen sit consecutus. Precipuos autem quos habuit laboris socios et adiutores, qui scilicet maioribus tunc preerant Ecclesiis, recenseamus.

 8. Ioannes, propter miram abstinentiam dictus Ieiunator, ob insignes uirtutes ad Constantinopolitanam sedem, que secundum post Romanam locum iam sibi uendicabat, mortuo Eutychio assumptus fuerat, ut supra diximus. At usurpato in synodo CP. ecumenici patriarche titulo, quem deponere nunquam consensit, Pelagium papam et postea S. Gregorium in se concitauit. De illo deinceps frequenter acturi sumus. Eum summis laudibus efferunt scriptores Greci, propter doctrinam, pietatem, singularemque in pauperes, cum sibimet foret parcissimus, liberalitatem et munificentiam. Diem clausit extremum an. 596, et a Grecis in Sanctorum catalogum  est relatus. Hunc excepit Cyriacus in eadem sede CP.

9. Eulogius ex monacho, si auctori Prati spiritualis fides sit, factus patriarcha, Ecclesiam Alexandrinam rexit ab anno 581 ad an. 608, hereticorumque hostem acerrimum et strenuissimum fidei orthodoxe uindicem se semper probauit. Quinque libros scripsit aduersus Nouatianos seu contra Nouatum, impugnauitque uarios temporum illorum hereticos, contra concilium Chalcedonense et S. Leonem papam rebellantes. De ipso eiusdemque lucubrationibus agit Photius multis in locis. S. Gregorio propter eximias quibus preditus erat uirtutes et animi dotes, fuit semper acceptissimus, ut ex epistolis infra commemorandis palam fiet. Post obitum, Sanctorum albo fuit additus. 

10. Anastasius, quem Sinaitam esse multis scriptis celebrem plurimi putarunt, ad sedem Antiochenam assumptus, eamdem Gregorio, monasterii apud montem Sina, ut aiunt, prefecto, cesserat anno 572, a Iustino imperatore pulsus et deiectus. Ipsum tamen pro legitimo patriarcha sedis huius habuit semper S. Gregorius; unde ad eum scripsit : Apud me semper hoc estis, quod ex omnipotentis Dei munere accepistis esse, non quod ex uoluntate hominum putamini non esse. Mortuo Gregorio Antiocheno, cuius laudes fuse persequitur Euagrius lib. quarto, propter uirtutes multiplices et prestantissimas, recteque administratam Ecclesiam, Anastasius sue sedi restitutus  est an. 594. uel, ut aliis placet, 592, quam usque ad an. 599, quo deuixit, sanctissime gubernauit. Que scripserit aut scripsisse uulgo sit creditus, lege apud sacrarum Bibliothecarum auctores. Plurimos autem spectate sanctitatis sue laudatores et admiratores nactus est, inter quos Gregorio Magno primus extra controuersiam locus debetur. Non mediocre concepte de Anastasio existimationis et singularis in eum amoris testimonium exhibuit S. Gregorius, quando statim post sumptum pontificatum, suggestionem summis precibus plenam fecit apud piissimos dominos, ipso teste , ut uirum beatissimum domnum Anastasium patriarcham, concesso usu pallii, ad beati Petri apostolorum principis limina secum celebraturum solemnia missarum transmittere debuissent: quatenus si ei ad sedem suam  minime reuerti liceret, saltem secum in honore suo uiueret. Utrum tamen suggestionem hanc uel libellum supplicem miserit, dubios nos facit, quod ibidem additur. Quam tenera uero caritate amicum hunc complecteretur, que ad ipsum scripsit palam demonstrant. Sic prefatur in epistola 26 libri I: [a 1Kb] Scripta uestre beatitudinis, uti fessus requiem, salutem eger, fontem sitiens, umbram estuans inueni. Neque enim illa uerba per linguam carnis uidebantur expressa: quia sic spiritalem amorem suum quem gestabat, aperuit, ac si mens per semetipsam loqueretur. Que hoc loco describere uoluimus, [b 1Kb] ut qualem se  erga amicos Gregorius ostenderet, quisque possit intelligere.

11. Ut ab Antiochena sede ad Ierosolymitanam transeamus, eam obtinuit Ioannes Iu ab anno 561, quo Eustochio demortuo subrogatus est, usque ad annum 595, successoremque habuit Amos, cui Nicephorus octo episcopatus annos tribuit, uerum exstat S. Gregorii epistola ad Isachium , qui ei suffectus est, scripta indictione 4, hoc est anno 601 uel 600. Unde erroris arguitur Nicephorus, probaturque iam ab anno 600. Isachium Ierosolymitanum patriarcham creatum esse, ac synodicam epistolam ad S. Gregorium misisse, cui respondit hac epistola indictionis quarte. 

 12. Domitianus, Mauricii Augustini consanguineus, Melitine episcopus et Armenie metropolitanus erat, quando summum pontificatum auspicatus est uir sanctissimus. Eum ad res maximas gerendas aptissimum, et in consiliis prudentissimum expertus imperator, multis in negotiis adiutorem adhibere consueuerat, 221 ac liberis suis tutorem designarat. Fuit quoque Gregorio Magno carissimus, ob eximiam uite sanctitatem, ut ex litteris ad eum scriptis liquet. Mortuus apud Theophanem in chronographia legitur indictione 5, que anno 601, ex modica parte, et 602 respondet. Peragrato Oriente, nunc Occidentalem orbem perlustremus. 

13. Ecclesie Carthaginensi totique Africe a Wandalorum Arianorum iugo non ita pridem uindicate preerat Dominicus, ob pastoralem sollicitudinem,  strenuamque in cercendis hereticis nauatam operam plurimis S. Gregorii epistolis celebratus. Ultima ad eum scripta, quinta indictione ineunte, hoc est mense Septembrianni 601, probat eum saltem ad hoc usque tempus superstitem fuisse.

14. Quamuis episcopus Toletanus, qui nunc totius Hispanie primas audit, iam tum primatus titulo, plurimis eiusdem Hispanie preesset Ecclesiis, in uniuersa tamen Wisigothorum monarchia que Hispanias et Galliam Narbonensem complectebatur, S. Leander Hispalensis episcopus, omnium erat antistitum celeberrimus, quod Recharedum, regem uniuersamque Wisigothorum gentem, Arianis prius erroribus impietatibusque mancipatam ad catholicam fidem perduxisset. Arianam heresim a Recharedo, annitente  S. Leandro in concilio Toletano an. 589 aut 590, proscriptam fuisse auctor est Nicolaus Antonius.

15. Sub pontificatu Gregorii, uirgilius Arelatensis archiepiscopus, inter ceteros Gallicanos presules, non solum dignitate sedis eminebat, sed morum etiam integritate omnibusque uirtutibus que pastorem decent. Ex monacho Lirinensi abbas monasterii Augustodunensis primum factus fuerat; dein mortuo Licerio Arelatensi episcopo an. 588, Syagrius, multe apud Gallie principes auctoritatis et gratie episcopus, cui perspectissime erant sancti uiri dotes eximie, uacanti Ecclesie preficiendum eum  curauit, quam annis 49 sanctissime rexit. Florebant tunc in eadem Ecclesia Gallicana Etherius Lugdunensis, Desiderius uiennensis, Gregorius Turonensis, Aregius uapincensis, inprimisque iam laudatus Syagrius, et alii ex Gregorianis epistolis satis noti.

De Britannicis insulis in quibus nunc Anglie, Scotie, et Hibernie regna numerantur, de Germania ad Boream uergente, de Polonia seu Sarmatia aliisque Septemtrionalibus regionibus nichil hic attinet dicere: quippe que Christi suaue iugum, nondum excussa idolorum seruitute, ad hec usque tempora detrectarant.



CAPUT II.

ARGUMENTUM.---1. Orbis Christiani status politicus sub Mauricio imperatore.---2. Status Italie.---3. Galliarum sub tribus Francorum regibus.---4. Hispanie sub Recharedo.---5. Maioris Britannie.---6. Quas ad regendam  Ecclesiam dotes attulerit Gregorius.---7. Summa eius humilitas.---8. Et caritas.---9. Animi constantia. 

1. Delineato breuiter, quantum ad ecclesiasticum statum, orbis Christiani quodammodo situ, idem nunc eadem breuitate, quantum ad statum politicum, prestare opere pretium est. Mauricius ab anno 582 renuntiatus imperator, iisdem uirtutibus, prudentia maxime fortitudine ac - religione rempublicam administrabat, quibus ad imperium uiam sibi munierat. Post multas de Persis, assiduis Romanorum hostibus, relatas uictorias, eorum regem Chosrem profugum benigne suscepit, et dato exercitu, in regnum pristinamque dignitatem restituit. Cum zelo catholice fidei flagraret, eo regnante, ut etiam testis est S. Gregorius , hereticorum ora  conticuerunt, et praua que sentiebant, eloqui non presumpserunt.

2. De Italie Romeque presertim salute sollicitus, Smaragdum, prestantissimum ducem, exarchum constituerat, et bello aduersus Langobardos prefecerat. Francos etiam ab ipsis iam lacessitos, missis legatis, oblataque pecunia, ad ultionem sollicitauerat. Qua re audita Langobardorum duces, de rege sibi constituendo serio cogitarunt, et Autharim [seu Autharith], Clebi, qui ultimus apud eos regium nomen obtinuerat, filium, uirtutis fama nulli secundum, elegerunt. Hic [a 1Kb] Flauii prenomen apud Romanos illustre, quo sibi plus dignitatis et gratie apud Italos conciliaret, assumpsit. Moxque Brixellum defectione Droctulfi nuper amissum oppugnauit ac recuperauit. Cumque  Childebertum, francorum Regem, Alpes cum exercitu superasse accepisset, belli Langobardis inferendi gratia, equo uero marte cum ipsis confligere posse diffideret, ducibus suis precepit ut intra urbium munitarum et arcium muros sese continerent. Interim legatos ad Childebertum de pace misit, quam, demissis precibus amplissimisque muneribus, consecutus est. Ex hac expeditione Childebertum pene adhuc impuberem plurimum glorie reportasse scribit Gregorius Turonensis lib. uI, c. 42. Sepe postea contra eosdem hostes ancipiti plerumque euentu, aut etiam  infausto, bellum redintegrarunt Franci, quorum impetum bellicamque uirtutem, artibus cunctabundaque prudentia frangere solitus erat Autharis. Anno tandem 590, quo S. Gregorius pontificatum auspicatus est, rex Langobardorum pacem supplex orauit, et magno Italie detrimento, a Francis impetrauit.

Superiore anno fedus cum Baioariis inierat, ducta in matrimonium Theodelinda, Garibaldi eorum regis filia, que cum catholice fidei ardore flagraret, ad eam postea totam fere Langobardorum gentem pellexit. Interim Francorum metu soluti Langobardi, tota fere Italia, nimirum ab ultimis Istrie finibus, Rhegium usque in extrema Calabria, libere potiti sunt; uixque caput orbis Roma furorem barbarorum euasit. 

222 3. Que de bellis a Childeberto Italie illatis attigimus non sufficiunt, ut quo statu tunc res Francorum essent, intelligatur. Francia omnis tunc in tria regna diuisa, totidem parebat regibus. Clotarius II, Chilperici anno 584 occisi filius ex Fredegunde, Neustrie seu Francie Occidentali adhuc iunior imperabat. Childebertus Sigeberti et Brunichildis ex regia Wisigothorum stirpe filius, Austrasiam seu Franciam Orientalem, cui tunc magna Germanie pars accensebatur, obtinebat. Guntramnus utriusque regis patruus, Burgundiam, cuius tunc prouincia portio erat, orbus liberis regebat; sed Childebertum heredem instituit. Hec Francie diuisio, et duarum presertim reginarum Fredegundis et Brunichildis  odia, multorum bellorum seminarium fuere.

4. Hispania longe pacatior erat, ex quo eiurata Ariana heresi, ad fidem orthodoxam Wisigothi transierant. Antea enim fuerat cum Francis decertandum. Guntramnus etenim indigne ferens Ingundem, fratris filiam, Hermenegildi regis uxorem, ab Leuuigildo et a Gosuuitha Hermenegildi nouerca, in odium fidei catholice, ad mortem usque uexatam fuisse, duobus missis exercitibus bellum Wisigothis mouerat. Sed exstincto Leuuigildo, cum Recharedus eius filius ac successor, amplexatus fidem catholicam, Ecclesie reconciliatus fuisset, pacem a Francis impetrauit, ac pro pacis et federis pignore Clotsindem in uxorem. Ea erat Childeberti soror, quam Authari Langobardorum regi enixe petenti collocare noluerat.  Recharedi laudes abunde persequitur S. Gregorius lib. IX, ep. 122, et libro III Dialog. c. 31, ubi ait eum tanto fidei catholice ardore flagrasse, ut nullum in suo regno militare permitteret, qui regni Dei hostis existere per hereticam prauitatem non timeret: quod ad conuersionem bellicosissime gentis non parum contulit.

5. Britannia uulgo dicta maior ab Anglis idolorum cultoribus occupata, plures in dynastias diuisa erat. Qui supererant ex pristinis incolis Britones in Wallie loca inaccessa, iugum nouorum dominorum  fugientes sese receperunt, aut in Aremoricam Gallie prouinciam. Hibernia suis regibus obtemperabat.

6. En aperuimus stadium in quo Gregorius decurrens, et decertans, iam spectaculum futurus est mundo, imo et angelis et hominibus; licet si ipsi credamus, uilis homuncio, ignauia torpens. uerum, ut res est, gigas fortissimus, et mollis otii pre ceteris pastoribus impatientissimus. Quas autem dotes ac uirtutes ad pontificatum attulerit ut eo rite fungeretur, ex iam dictis facile poterit intelligi, et ex dicendis clarius elucebit. Sufficiat hoc obseruare loco, in sanctissimo pontifice, ad miraculum et stuporem usque effulsisse humilitatem et caritatem. Per humilitatem sollicitus ubique et semper de circumstantibus periculis, cauebat ne de collato tanto honore sibi  blandiretur et assentaretur. Per caritatem cum iam sibi uiluisset, in Deum semper erectus, e supremo illo fastigio subditi gregis necessitatibus et commodis uigilantissime prospiciebat. 

7. Humilitatis abyssum produnt multa iam ex eius epistolis prolata, quibus longe plura addere licuisset. Quo fuisse animo erga supremam, cui alligatus non sponte fuerat, Ecclesie dignitatem Gregorium existimamus, quando amico Leandro scribebat octo annis a sua inauguratione iam elapsis: Summopere esse decreueram opprobrium hominum, et abiectio plebis, atque in eius sorte currere, de quo rursus per Psalmistam dicitur: Ascensus in corde eius disposuit in conualle lacrymarum, ut uidelicet tanto uerius intus ascenderem quanto per conuallem lacrymarum foris humilius  iacerem . At me multum nunc deprimit honor onerosus, cure innumere perstrepunt, et cum sese ad Deum animus colligit, hunc suis impulsibus quasi quibusdam gladiis scindunt. Nulla cordis quies est. Prostratum in infimis iacet sue cogitationis pondere depressum. Aut rara ualde aut nulla hoc in sublimia penna contemplationis leuat. Torpet ignaua mens, et circumlatrantibus curis temporalibus, iam pene ad stuporem deducta, cogitur modo terrena agere, modo etiam que sunt carnalia dispensare .

Cum Natalis, Salonitanus episcopus moleste tulisset se a Gregorio correptum fuisse, ipse ad eum rescripsit: Ab omnibus corripi, ab omnibus emendari paratus sum; et hunc solum mihi amicum estimo per cuius linguam, ante apparitionem districti Iudicis,  mee maculas mentis tergo . Quod et facto comprobauit: cum enim Anastasius, Antiochenus patriarcha, motam de usurpato ecumenici titulo controuersiam paruipendens, ad S. Gregorium summa libertate scripsisset, pro nulla causa eum dare locum scandalis non debere, et maligno spiritui querenti animas cribrare, quibus non obscure amico significabat leuem sibi uideri questionem in qua zelus eius ita efferbuerat, sanctissimus pater, ad cathedre sue primatum non attendens, aculeum apis  infixum modestissime ac patientissime tulit, et pro aculeo mel reddidit; epistolam dico  caritate mellifluam, in qua inter cetera rescripsit, Meliora sibi esse uulnera diligentis, quam inimici blandientis oscula . Atque ut Anastasio monenti morem gereret, Cyriaci, nuper ad sedem CP. euecti, epistolam synodicam in qua ecumenici patriarche titulum sibi uendicabat, sine mora suscepit, ne unitatem Ecclesie turbaret.

Denique singularem omnibus in epistolis animi demissionem testatam, et quodammodo insculptam reliquit, cum primus omnium Romanorum pontificum in ipsis [a 1Kb] seruum se seruorum Dei prefari uoluit; hanc modestie tesseram uano et superbo ecumenici titulo quo gloriabatur CP. episcopus obiiciens, simulque non obscure significans pontificatum duram sibi uideri seruitutem, cui sola ex caritate collum iubente  Deo subdiderit. .

8. Ad caritatem quod spectat, quanto erga Deum amore flagraret, satis probant continue quas singulis fere epistolis inspergit querele de amisso illo pre sollicitudine pastorali, uel remisso: qui enim de sacri huius ignis iactura ita est anxius, dolet, lacrymatur, quanto ardore se Deum diligere uel hoc ipso demonstrat. De caritate erga proximum dicere hoc loco nichil attinet, post tot effuse illius in pauperes liberalitatis argumenta, que suppeditant eiusdem epistole, recensetque Ioannes Diaconus, presertim lib. II, capitibus nouem, scilicet a 22 ad 30.

9. Ex utraque illa summa uirtute prodiit infracta quedam animi constantia, que in arduis, et in 223 grauioribus periculis maxime elucebat: quippe, quo  magis sibi diffidebat Gregorius per humilitatem, eo maiori in Deum fiducia dicebat cum Apostolo: Omnia possum in eo qui me confortat . Ita de se loquitur ep. 47 libri Iu, ad Sabinianum: Mores meos bene cognitos habes, quia diu porto. Sed si semel deliberauero non portare, contra omnia pericula letus uado

uerum si uelimus nosse qualis ad summum pontificatum accesserit S. Gregorius, et qualiter in eo uixerit, legamus librum Regule Pastoralis, de quo strictim iam loquendum; ut enim de S. Benedicto ait , eum non potuisse aliter docere in Regula Monachorum a se promulgata, quam uixit, idem quoque de sanctissimo papa, Regule Pastorum auctore, affirmare non ueremur.



CAPUT III.


ARGUMENTUM.---1. S. Gregorius librum Regule Pastoralis elucubrat.---2. Et librum Sacramentorum cum Antiphonario meliorem in formam restituit.---3. De sua domo constituenda et ordinanda statim cogitat.---4. Laicis ualere iussis, clericos et monachos pietate ac eruditione conspicuos, conuictores sibi assumit.---5. Quanta ei pauperum et peregrinorum cura.---6. Nullos laicos procurandis Ecclesie patrimoniis preficit.---7. Dei uerbo suum pascit gregem.---8. Eius predicandi ratio.---9. Barbaris nondum Christianis predicatores mittit.---10. Episcoporum rigidus, censor, sed sui maxime fuit. 

1. Paulo post assumptum pontificatum S. Gregorius librum Regule Pastoralis elucubrauit, tum ut in Ecclesie gubernatione quidquid ad pastoris officium  spectat ob oculos haberet semper, tum ut amicorum, presertim Ioannis, Rauennatis episcopi querelis, quibus assidue pulsabatur, propter diu recusatum episcopatum, responderet. In hoc enim opere plane aureo, tot tantaque esse episcopatus onera, uel ualidissimis humeris plurimum formidanda probat; ut nullus nisi mentis impos, ad illa attendens possit episcopalem dignitatem ambire, aut etiam oblatam ultro suscipere. uerum cum ea que de hoc libro prefati sumus adiri facile possint, ceteris hac de re dicendis nunc supersedemus. Optimum uero foret ipsum opusculum sepius legere, et assidue terere, ad queque uite Christiane precepta, quorum refertissimum est promptuarium, animo imbibenda. Nunc quomodo ex perfectissime huius regule prescripto  S. Gregorius tum uixerit tum rexerit Ecclesiam perspiciamus.

2. Omnis pontifex ex hominibus assumptus, pro hominibus constituitur in his que ad Deum sunt, ut offerat dona et sacrificia . Quod intelligens S. Gregorius mox ut pontificatum iniit, de Liturgia rebusque sacris rite disponendis cogitauit. Ordinem itaque Romanum a Gelasio I quibusdam aut detractis, aut additis, aut immutatis, meliori forma donauit. Canoni misse attexuit: Diesque nostros in tua pace disponas, atque ab eterna damnatione nos eripi et in electorum tuorum iubeas grege numerari. De stationibus et processionibus ad sanctorum martyrum basilicas et cemeteria ab ipso institutis, necnon de missarum solemniis super beatorum apostolorum  Petri et Pauli corpora celebrari iussis, de plurimis oliuetis ad basilicarum luminaria concessis, de aucto sacrorum ministrorum qui in his basilicis famularentur numero, consulendus est Ioannes Diaconus. Psalmodiam et cantum ecclesiasticum, quod amplificando diuino cultui et fouende in Christiana plebe pietati plurimum conferat, ex grauioris musice regulis ad accuratiorem harmoniam et modulationem reuocauit, instituta cantorum schola, et ordinato antiphonario. uerum de iis uberius in prefationibus ad librum Sacramentorum, Antiphonarium, etc. .

3. Cum Apostolus graui notet censura episcopos qui domui sue preesse nesciunt, infidelique deteriorem  iudicet eum qui curam suorum non habet, maxime domesticorum , Gregorius in regenda domo familiaque sua precipuam statim curam adhibuit, et uitam ita suam composuit ut omnibus exemplum se preberet bonorum operum et quarumlibet uirtutum. uilis erat eius supellex, uestimenta iuxta [a 1Kb] monasticam normam simplicia et inculta; pontificalia quoque, quibus rem sacram facturus utebatur, indumenta, modestie potius quam magnificentie  consona. Sciebat enim iuxta preceptum Apostoli , ornatum quidem esse debere episcopum, sed pudicitia, candore morum, caritate, doctrina: pompam autem, luxum, pretiosas aut molles uestes, superbi aulici, aut etiam lasciuientis muliercule insignia potius esse quam episcopi et apostolorum successoris. Dedit operam in ipso pontificatus exordio, ut praue consuetudines eliminarentur, maxime uero que uel tantisper simoniam redolebant. 

4. Mos ad superioris etatis pontifices inualuerat, ut ad ministerium cubiculi sui [b 1Kb] laicos pueros adhiberent; quem Gregorius exemplo suo prius improbauit, postea uero in synodo Romana publico decreto damnauit; iussitque ut selecti ex clericis et monachis  ad cubiculi officia summo pontifici ministrarent: Nimirum ut is, inquit S. Gregorius, qui loco est regiminis, habeat testes tales, qui uitam eius in secreta conuersatione uideant, et ex uisione sedula exemplum profectus sumant. Decreti huius in synodo facti meminit Ioannes Diaconus lib. II, capp. 5, 11 et 15. Aitque sanctissimum papam, remotis a suo cubiculo secularibus, sibi prudentissimos consiliarios familiaresque delegisse: ex clericis quidem, Petrum Diaconum, Aemilianum Notarium, Paterium, Ioannem defensorem; ex monachis uero, Maximianum, Augustinum, Mellitum, Marinianum, Probum, Claudium. Porro 224 quales fuerint hi pape conuictores, et quibus uirtutibus, quibus studiis, quibus scriptis gestisue insignes euaserint, disces tum ex  Ioanne Diacono, lib. II, c. 11, tum ex infra dicendis. Ita Gregorius quidquid statuebat, exemplo magis quam auctoritate confirmabat.

Cum his sociis et commilitonibus Gregorius uitam communem retinuit semper, nichil de monastica perfectione remisit, nichil tamen omisit quod a pontificis officium curamque pertineret. Magna sollicitudinis eius pars fuit in promouendis litterarum et optimarum artium studiis, que Rome presertim, et maxime in pape palatio, reflorere uisa sunt, cum neminem in famulitium reciperet aut in sodalitium nisi quem singularis uite sanctimonia uel alicuius artis ex liberalibus non mediocris peritia commendaret. 

5. Peregrinos tamen et pauperes hospitio excipiebat   et ad mensam non modo inuitabat, sed cogebat. Effusam in egenos liberalitatem condiebat mira quedam affabilitas qua ipsos compellabat, maxime senes, honoris causa [d 1Kb] patres eos uocans; utque inopia laborantes omni uerecundia siue in petendo siue in accipiendo liberaret, dicere solebat non a se sed a sancto Petro dari, que tam liberali manu profundebat; quod ex plurimis eius  [a 1Kb] epistolis infra recensendis patebit. Ea comitate potissimum utebatur erga nobiles uiros aut matronas quos ad inopiam redactos nouerat, ne dum eorum subleuaret egestatem eosdem pudore suffunderet. Monasticam uitam sectantibus omnia ad sumptus necessaria in primis erogari curabat, ut liberiori mente Deo rebusque diuinis uacarent. In perquirendis et quodammodo uenandis pauperibus assiduus, latebras omnes explorabat; obscuriora queque tecta in quibus tamquam sepulti iacebant scrutabatur; et si quos offenderet, quorum os metus pressisset ac uerecundia, eos serio increpabat quod sibi beneficentie occasionem inuidissent. Amplissimos egenorum catalogos, dictos olim [b 1Kb] matriculas, apud se habebat, quibus abunde omnia suppeditabat necessaria

 6. Quo maiori sollicitudine pauperum necessitatibus aut commodis prospiceret, omnia Ecclesie patrimonia, que in toto orbe Christiano plurima erant, solis clericis procuranda et administranda commendauit. Cum enim sine liberis essent, futurum sperabat ut pauperes in filios adoptarent et susciperent. Si qui autem parcius eleemosynas erogarent, eos acriori censura et uindicta quam si ecclesiastici fundi depredatores fuissent, afficere consueuerat. 

Cum itaque laici omnem sibi aditum ad patrimonia et officia ecclesiastica precludi sapientissimis Gregorii decretis moleste ferrent, in hereditatem Christi subdole irrepere tentarunt, et ex optimatibus etiam  nonnulli clericali militie per tonsuram adscribi curarunt; at eorum ficte conuersioni sapiens pontifex noua opposuit decreta, quibus cautum erat ut qui ad seruitium Dei conuerti desiderarent, probarentur prius in laico habitu, deinde seruire Deo in monasterio permitterentur. Postquam uero in monastico habitu fuissent exercitati, et post prefixa sacris canonibus tempora, ad quodlibet ecclesiasticum officium licite proueherentur. Ceterum aiebat eum qui secularem habitum deserens ad ecclesiastica officia uenire festinaret, non relinquere seculum sed mutare. 

7. De spirituali cibo non minus quam de corporali filiis suis ministrando semper sollicitus fuit optimus pastor. Sane inter precipua episcopi munera merito  recenset predicandi et docendi officium, de quo fusissime  agit tota tertia parte libri Regule Pastoralis, omnium amplissima. Huic itaque ne deesset, quamdiu per uires corporis licuit, Euangelia et selectos quosdam sacre Scripture libros in publico cetu exposuit; antecessores suos emulatus, [c 2Kb] quibus nichil antiquius erat quam uti exemplo, ita uerbo gregi suo prodesse. Ex eius autem homiliis adhuc supersunt quas in uarias Euangelii certis anni Dominicis diebus aut solemnitatibus assignatas lectiones perorauit, et que in Ezechielem prophetam sunt habite.

8. [d 1Kb] In his nichil mollius, nichil comptius occurrit; sed pura et casta, sine fuco, sine lenocinio, fluit eloquentia. Ponderosa uerba, grauiores sententie, quales et Scripture sancte maiestati, et tanti sacerdotis  dignitati conuenirent; magno cum delectu inserta ex diuinis libris testimonia, non per uim tracta, sed quasi sponte adducta. Hec sunt que laudatas homilias maxime commendant. Ex priori autem in Euangelia, paucas duntaxat sententias decerpsimus, hocque loco subiiciendas in ceterarum specimen duximus. Exponens itaque sanctus doctor illa uerba Luc. XXI: His autem fieri incipientibus, respicite et leuate capita uestra, ad diligendum optandumque Christi aduentum, ac mortem non formidandam ita nos adhortatur: Qui Deum diligunt, ex mundi fine gaudere atque hilarescere iubentur: quia uidelicet eum quem amant mox inueniunt, dum transit is quem non amauerunt. Absit enim ut fidelis quisque qui Deum uidere desiderat, de mundi percussionibus lugeat, quem  finiri eisdem suis percussionibus non ignorat. Scriptum namque est: Quicumque uoluerit amicus esse seculi huius, inimicus Dei constituitur . Qui ergo appropinquante mundi fine non gaudet, amicum se illius esse testatur, atque per hoc inimicus Dei esse conuincitur. Sed absit hoc a fidelium cordibus, absit ab his qui et esse aliam uitam per fidem credunt, et eam per operationem diligunt. Ex mundi enim destructione lugere, eorum est qui radices cordis in eius amore plantauerunt, qui sequentem uitam non querunt, qui illam neque esse suspicantur. 225 Nos autem qui celestis patrie gaudia eterna cognouimus, festinare ad ea quantocius debemus. Optandum nobis est citius pergere, atque ad illam breuiore uia peruenire. Quibus enim malis mundus non urgetur? Que nos  tristitia, que aduersitas non angustat? Quid est uita  mortalis, nisi uia? Et quale sit, fratres mei, perpendite, in labore uie lassescere, et tamen eamdem uiam nolle finiri. Et post nonnulla, mundum senescentem describens: Sicut, inquit, in annis senilibus statura curuatur, ceruix exsiccata deponitur, frequentibus suspiriis pectus urgetur, uirtus deficit, loquentis uerba anhelitus intercidit : ita mundus in annis prioribus uelut in iuuentute uiguit, ad propagandam humani generis prolem robustus fuit, salute corporum uiridis, opulentia rerum pinguis; at nunc ipsa sua senectute deprimitur, et quasi ad uicinam mortem molestiis crescentibus urgetur. Nolite ergo, fratres mei, diligere quem uidetis diu stare non posse. Cetera commodius ex ipso fonte possunt hauriri. Attentius  autem has homilias legenti perspectum erit quam sapienti consilio Ecclesia eas omnes, si unam aut alteram eximas, cursui seu officio suo inseruerit.

Quando in sanctorum natalitiis concionabatur, non solebat in steriles eorum laudes excurrere; sed que ad mores recte componendos conferre poterant, hec urgere curabat, ut patebit legenti homilias in solemnitatibus S. Andree apostoli, sanctorum martyrum Nerei et Achillei, sancte Felicitatis, etc. 

9. Cum per se non posset, per discipulos suos, maxime per sui monasterii alumnos, Euangelium apud barbaras gentes iugo Christi nondum subditas disseminauit et propagauit. Et quidem superioris eui pontifices idem strenue prestiterant, quippe qui se  toti reipublice Christiane prefectos fuisse intelligerent: hincque ex Romana sede per totum orbem fides dimanauit. At nunquam tanta felicitate, facilitate tanta, quanta Gregorio ad Ecclesiastice nauis clauum sedente. Audeo dicere Petrum iussum a Domino ducere in altum et laxare retia in capturam, uix unquam maiorem, quam tunc piscium multitudinem, intra sagenam conclusisse; quippe Britanniam fere integram, omnium olim notarum insularum maximam, missis semel aut iterum retibus, cepit, et ad littus, hoc est ad uere fidei stationem tutam, traxit.

10. Si nouis in Ecclesiis Christo congregandis tam sedulam nauauit operam S. Gregorius, de antiquis recte ordinandis multo sollicitior fuit; et ut ipsis  digni preficerentur pastores, imprimis curauit. Quos si contingeret aliquando suo deesse officio, paterna caritate admonebat; contumaces autem acrius insequebatur. uerum erga nullum episcopum seueriorem censuram quam in semetipsum exercuit. Quis non admiretur prestantissimum hunc uirum quem suspiciebat orbis uniuersus, publica confessione et quidem ex suggestu facta, leuiora in se piacula, ut putabat, redarguentem his uerbis: O quam dura mihi sunt ista que loquor: quia memetipsum loquendo ferio, cuius neque lingua, ut dignum est, predicationem tenet, neque in quantum tenere sufficit, uita sequitur  linguam. Qui otiosis uerbis sepe implicor, et ab exhortatione atque edificatione proximorum torpens et negligens cesso. Qui in conspectu Dei factus sum mutus et uerbosus: mutus in necessariis, uerbosus in otiosis. Sed ecce sermo Dei de speculatoris uita compellit ut loquar. Tacere non possum, et tamen loquendo me ferire pertimesco. Dicam, dicam, ut uerbi Dei gladius etiam per memetipsum ad configendum cor proximi transeat. Dicam, dicam, ut etiam contra me sermo Dei sonet per me. Ego reum me esse non abnego, torporem meum atque negligentiam uideo. Erit fortasse apud pium Iudicem impetratio uenie, ipsa cognitio culpe . A reliquis abstineo; nam pauca hec satis ostendunt Gregorium seueritatem plusquam censoriam in semetipso  arguendo adhibuisse.

Ista Gregoriani pontificatus prima ueluti lineamenta modo sufficiant. Singulas autem res ab eo gestas, seruato annorum et temporum ordine quantum licebit, iam euoluamus.



CAPUT Iu.

ARGUMENTUM.---1. S. Gregorius in Sicilia synodum quotannis celebrari iubet.---2. Inde frumenta Romam aduehi curat.---3. Luctuosus Rome status. Cuius occasione Romanos ad penitentiam hortatur S. Gregorius.---4. Ecclesiis destructis qua ratione prouiderit, et egenorum episcoporum necessitatibus. Translationes episcoporum.---5. Gregorii erga monasteria sollicitudo et liberalitas.---6. uagos et flagitiosos monachos cercet.---7. Noua monasteria iubet construi.---8. uiduarum curam suscipit. 

1. Parum fuisset Gregorio seipsum domumque suam recte regere, aut etiam Romane Ecclesie  singulariter spectate inuigilare, nisi toti simul Christi gregi, cui auctoritate preerat, paterna caritate ac sollicitudine prouidisset. Prima eius epistola ad episcopos Sicilie scripta constituitur, ut singulis annis ad synodum conueniant, cuius moderatorem esse iubet Petrum subdiaconum, patrimonii S. Petri procuratorem hac in insula; et ideo suas ipsi uices intra prouinciam hanc se commisisse significat. Erat enim Sicilia una ex suburbicariis prouinciis, que Romano episcopo immediate subiiciebantur, de quibus legendus sextus canon Nicenus ex Rufini translatione. Consulendus etiam uetus codex canonum a Iustello editus, in quo sextus canon ex Nicenis, ecclesiarum [a 1Kb] suburbicariarum meminit. Utrum tunc forent in Sicilia metropolitani disceptatur: in  partem negantem, quam sequitur et tuetur Rochus Pirrus, in notitia secunda Ecclesie Messanensis propendemus; eamque sententiam multis grauissimis rationibus confirmauimus in notis ad laudatam epistolam. Cum fortasse 226 molestum foret Siculis episcopis subdiacono apostolice sedis uices agenti obtemperare; S. Gregorius eas anno sequenti S. Maximiano, Syracusano episcopo, commisit , ut infra dicemus. Iisdem postea indulsit, ut uno quoque quinquennio tantum Romam ad synodum conuenirent, cum prius intra triennium semel se sistere tenerentur.

 2. Rome totiusque Italie horreum erat Sicilia, indeque frumenta Romam transmittere penes insule pretorem erat. Magistratum hunc gerebat Iustinus Gregorii familiaris, quem statim ac pontificatum auspicatus est, rogauit ut debitam et indictam frumenti copiam in Urbem transuehi curaret, ne interitus totius populi Romani reus fieret, id minus strenue implendo; simulque officii sui eum admonuit: Nulla uos lucra, inquit, ad iniustitiam pertrahant. Nullius uel mine uel amicitie ab itinere rectitudinis deflectant. Quam sit uita breuis aspicite. Ad quem quandoque ituri estis Iudicem, qui iudiciariam potestatem geritis, cogitate . Neque enim uerbis adulatoriis amicos palpare consueuerat. Eumdem hortatus est ut ab omni aduersus ecclesiasticos uiros simultate abstineret;  cupiens maxime concordiam fouere inter sacerdotium et imperium, ac utriusque ministros.

3. Quis tum esset Rome status describit S. Gregorius hom. 1 in Euangelia, tempore aduentus habita, tribus post initum episcopatum circiter mensibus, et lib. II Dialog. c. 15. Pestilentia deseuiebat, et multos repentina morte opprimebat; subito turbine annose arbores erute nuperrime fuerant, destructe domus, euerse a fundamentis ecclesie. Sic implebatur hoc S. Benedicti uaticinium, ut ipse Gregorius obseruat: Roma a gentibus non exterminabitur, sed tempestatibus, coruscis, turbinibus ac terre motu fatigata, in semetipsa marcescet . Ne ad tot flagella omnium forsan grauius, fames uidelicet, accederet, merito formidabat piissimus patrie pater; que ad Iustinum pretorem scribendi fuit precipua ratio.

 Tot flagellis castigatos, tot calamitatibus attritos, filios ad penitentiam flectore tentabat Gregorius, et salutari metu concutere: Si enim, inquit, per tenuissimi uenti spiritum Deus terram mouit edificiorumque fundamenta subruit, si per leuissimam nubem ita ferit, quid facturus est cum ipse aduenerit Iudex ac uindex cumque in ultionem peccatorum ira eius exarserit? 

4. Predicandi studium, quominus Gregorius publicis Ecclesie utilitatibus assiduam operam daret, minime obstabat. Destructe iacebant quamplurime in Italia ecclesie, ob continua Gothorum, posteaque Langobardorum bella, occisis aut fugatis clericis, ceterisque fere in seruitutem abductis. Graues presertim  calamitates passe erant Minturnensis et Populoniensis, in quibus nullus supererat sacerdos, a quo uel penitentia decedentibus uel baptisma posset infantibus dari. Quocirca uiduatas et desertas illas ecclesias, reliquasque parem calamitatem passas aut proximis ecclesiis adhuc integris uniuit, aut uicinis episcopis uisitandas et regendas commendauit. Mauricius imperator iusserat ut episcopi quos a propriis locis hostilitatis furor expulerat, ad eos episcopos se conferrent, qui suis ab ecclesiis auulsi non fuerant, et ab eis stipendia uiteque necessaria acciperent. Hoc decretum Gregorius laudauit, hortatusque est  episcopos illos ut fratres et cepiscopos suos sibi conuicturos sociarent, eorumque inopiam subleuarent. Aliquos etiam episcopos suis ecclesiis depulsos, alios ad episcopatus transtulit, ut patet ex pluribus eius epistolis. Obseruatione dignum est quod legitur de [a 1Kb] Paulo, Nepesino episcopo, quem sapientissimus papa uisitatorem et administratorem Ecclesie Neapolitane, sede uacante, constituerat, commendata Ecclesie Nepesine uisitatione et cura Ioanni episcopo, maxime ut in solemnibus Pasche diebus sacra faceret. Paulus dum traditam sibi prouinciam exsequeretur, grauissimam iniuriam passus est in Castro Lucullano prope Neapolim. Eum Gregorius litteris consolatus est; et ne tantum scelus inultum remaneret, misit [b 1Kb] Epiphanium subdiaconum, ut simul  cum Campanie iudice de perpetrato facinore inquireret, ac sententiam ferret. Ex dictis autem probatur eo tempore Italie episcopos immediate Romano pontifici tamquam suo metropolitano subditos, ad eius nutum a propriis ecclesiis ad alienas quandoque migrasse, eorumque ecclesias aliis episcopis eadem auctoritate fuisse commendatas. 

5. Post primas iis ecclesiis curas impensas, alteras caris sibi monasteriis seruauit. Itaque egestate laborantibus munificentissime subuenit. Ab episcopis grauari se uexarique conquerentes monachos in suam tutelam suscepit, inhumanum censens eis interdicere suis in monasteriis missarum celebrationem et mortuorum sepulturam. Ipse spectandum humilitatis et  equitatis exemplum omnibus presulibus prebuit, erga monachos S. Theodori in territorio Panormitano. Gregorius seruus Dei presbyter et abbas huius monasterii oblato libello supplici conquestus fuerat fines possessionum suarum ab actoribus Ecclesie Romane fuisse peruasos. Quapropter Petro subdiacono, qui sedis apostolice negotia et patrimonia tunc in illis oris curabat, precepit S. Gregorius ut res quas repetebat abbas, restituere festinaret, si eas continuis annis quadraginta quiete cenobium possedisse probaretur. Ubi [c 1Kb] priuilegio Ecclesie Romane, concesso a Iustiniano, uti noluit: quo uidelicet abbatem ad centenariam possessionem probandam cogere potuisset. 

6. Aliud erat S. Theodori monasterium apud Messanam,  in quod recludi uoluit monachos ciuitatis Tauri apud Brutios a barbaris fugatos, et per totam Siciliam sine rectore uagantes. Qua de re scripsit tum ad Felicem, episcopum Messanensem, tum ad Petrum subdiaconum iam laudatum . Alia sanctissimi pape epistola monachi quidam Surrentine diecesis eadem uagandi licentia abrepti et peculio insuper studentes, ad officium reuocantur. Nonnulli quoque ex istis erronibus, usque ad tantum nefas prosilierant, ut uxores publice duxissent, de quibus scribit ad Anthemium subdiaconum , ut omni uigilantia perquirantur, et in monasteriis digna cercitione tanti flagitii penas luere cogantur. Usque adeo monastice stabilitatis assertor fuit, ut clericis in monasterio conuersis nullam ad 227 Ecclesias in quibus prius militauerant remeandi licentiam relinquendam censuerit, et multo minus ad alias transeundi, nisi eos ad sacerdotia assumendos iudicauerit episcopus.

Quanta fuerit sanctissimi pontificis de ordine monastico sollicitudo et uigilantia probat alia ad eumdem Anthemium Epistola, qua duo precipit non leuiter pretereunda. Unum est ut mulieres que hostium metu ad Eumorphianam insulam confugerant inde amouerentur, ne monachis hanc insulam incolentibus occasionem lapsus preberent. Alterum est  ut ante annum etatis octauum decimum nulli adolescentes ad monasticum habitum hac in insula, in Palmaria, et in aliis insulis susciperentur. Quia, inquit prouidus pontifex, dura est in insulis congregatio monachorum; hoc est, quia durissimam uitam hic agebant monachi, propter eris inclementiam et rerum ad uitam requisitarum penuriam. Perperam autem ex hoc loco quidam arguunt hic definitum absolute a S. Gregorio tempus professionis monastice, cum ibidem iubeat pueros his in monasteriis repertos infra annum etatis 18 Romam transmitti, proculdubio ut in monasteriis ubi mitior esset disciplina possent institui. uerum de his iam diximus libro primo  et in nota ad hanc epistolam 50.

Ad restauranda et construenda etiam noua monasteria,  aut his in insulis aut in adiacentibus, usus est Gregorius Horosii abbatis opera, ut ex uariis hoc anno scriptis epistolis intelligimus . Monachi in insula montis Christi degentes a regule monastice preceptis penitus exorbitarant: nec qui habitabant in insula Gorgonia religiosius leges suas obseruare ferebantur. Hec erat perturbatorum et iniquorum illorum temporum conditio, circumstrepentibus undique armis, inter que leges etiam sanctiores aut silent aut uix audiuntur. De fratrum tamen illorum emendatione non desperans Gregorius, Horosio abbati iam laudato in mandatis dedit ut hec monasteria uisitaret tanquam sedis apostolice [a 1Kb] legatus, et que correctione digna inueniret ea satageret exstirpare, atque monachos ad  meliorem frugem reuocaret.

7. Neque uero propter nonnullorum monachorum corruptos mores a nouis monasteriis excitandis abstinendum iudicauit equus ille rerum estimator. Quinimmo eidem Horosio et Symmacho defensori precepit, ut preter monasterium a Labina religiosa femina nuper edificatum in Corsica insula, ad quod instituendum monachos a Gregorio postulauerat Symmachus, aliud in loco eiusdem insule munito edificari curarent: Quatenus, inquit, insula ipsa que monasterium nunc usque non habuit, etiam in huius  conuersationis uia meliorari debeat . Sed in rebus monasticis diutius non est immorandum.

8. Ut episcopi uiduas honorent iubet Apostolus , quod etiam de suppeditando uictu ceterisque uite necessariis est intelligendum. Idcirco Gregorius non solum eas episcopis [b 1Kb] commendauit, sed tueri quoque ac in egestate subleuare semper ipse curauit. Huius autem paterne erga eas caritatis argumentum est imprimis epistola 39 libri I, qua imperat Anthemio subdiacono, ecclesiastici patrimonii curatori in Campania, ut mille modios tritici et octoginta solidos tribus eroget uiduis necessitatem patientibus. Annuam fuisse largitionem hanc ex ep. 59 eiusdem libri coniicimus. Exordium prioris epistole nos docet, nichil sancto et pio pastori cordi  magis fuisse quam pauperum curam, precipuamque actorum et procuratorum ipsius prouinciam fuisse indigentibus subsidium ferre, ad quod et coram et scriptis eos hortabatur. At si officio suo negligentius incumberent, et pauperibus presto non adessent, acrioribus Gregorii increpationibus stimulati sue socordie statim penas dabant.

Ex tribus uiduis modo commemoratis erat Pateria, thia seu amita aut matertera S. Gregorii: quam etsi uiduam expresse non dicat, innuit tamen, dum eam aliis uiduis annumerat, et de ipsius filiis loquens, de uiro tacet. Tanti pontificis exemplo discere possunt episcopi consanguineis et proximis suis  misericordie tamen uiscera non claudere, sed inter alios pauperes illis  locum dare. Si qui autem propinquitate sibi coniunctos pauperes a se repellant, uideant ne superbo id pudori adscribi possit.

Cum beneficia conferre, non fenerare cuperet uir munificentissimus, et beatius esse dare iudicaret quam accipere, munera renuebat, ut ex eius epistola ad Felicem Messanensem hoc anno scripta  potissimum discimus. Nimirum intelligebat se ideo in summo Ecclesie fastigio constitutum, ut a se in subditos dona copiose sponteque defluerent; non, inuerso ordine, a subditis ad se refluerent.



228 CAPUT u.

ARGUMENTUM.---1. S. Gregorii misericordia in hereticos, per prudentiam temperata.---2. Quomodo se gesserit erga schismaticos pro tribus capitulis tumultuantes. Damnatio  trium capitulorum num in Hispaniis recepta; et in Galliis.---3. Exempla caritatis et equitatis Gregorii in Iudeos.---4. Autharis Langobardorum rex moritur. Cuius successor Agilulfus catholicis fauet.---5. Quid pro fide et pro disciplina restauranda Gregorius decreuerit.---6. Quid statuerit de subdiaconorum celibatu. Putida heterodoxorum fabella exploditur.---7. De uenantio monastici status desertore.---8. Eum S. Gregorius ad penitentiam hortatur. De monachorum coniugiis quid sentiendum. 

1. Qua caritate Gregorius suos et Ecclesie filios complecteretur, satis superque demonstrant, que ex eius epistolis primo pontificatus anno scriptis iam eruimus. Nunc uero de eiusdem in alienos, uidelicet  hereticos aut schismaticos, imo etiam in Iudeos misericordia, quedam iisdem ex monumentis depromenda: ubi quomodo se gesserit erga omnes illos Christi et eius sponse hostes, simul ostendemus. Mansuetudinem seueritati preferendam esse, ut in heresim lapsi ad ueram fidem reuocentur, docet ep. ad Demetrium Neapolitanum episcopum : ipsosque ad communionem etiam interpositionis anime periculo facile suscipiendos. Ne tamen summa hec indulgentia in nimiam remissionem declinaret, aderat moderatrix prudentia, que maxime eluxit in responsione ad questionem de unica aut trina mersione baptismi a S. Leandro Hispalensi propositam. Ritus apud Arianos receptus erat tribus uicibus in conferendo baptismo mergere, sed orthodoxis  unica sufficiebat mersio. Nuper ad fidem catholicam conuersi Wisigothi, auctore presertim Recharedo rege et doctore S. Leandro, pristinum ter mergendi morem retinere cupiebant. Obstabant ueteres catholici, sui quoque ritus retinentissimi. De hac controuersia consultus Leander, sedem apostolicam adeundam censuit, eaque inconsulta nichil decernere est ausus, antiquam [a 1Kb] patrum suorum secutus consuetudinem. Scripsit itaque ad Gregorium et in utramque partem disseruit, uarias tum pro unica tum pro trina immersione rationes exponens. Ad quesitum respondit sanctissimus magister, citra fidei periculum, alterutrum indiscriminatim ritum sequi licere, quia ubi una est fides, nichil officit Ecclesie consuetudo diuersa. Addit tamen: Sed quia nunc usque ab hereticis infans in baptismate tertio mergebatur,  fiendum apud uos esse non censeo, ne, dum mersiones numerant, diuinitatem diuidant; dumque quod faciebant faciunt, se morem nostrum uicisse glorientur . Prudentissimum sane responsum. Atque eadem est ratio cur fratribus nostris nuper e prauo Caluini dogmate ad nos reuersis, plurima non indulgeamus, que alias inter censeri possint.

2. Eadem lenitate per prudentiam attemperata usus est Gregorius erga schismaticos, eos maxime qui pro trium capitulorum defensione dissidebant ab Ecclesia. Pro schismate isto soli tunc stabant Istri episcopi et ueneti. Quamuis enim prius in Africa et in Illyrico acrius conflagrasset, his in prouinciis iam sopitum fuisse non temere coniicimus, ex tot epistolis tum ad Illyricanos tum ad Africanos episcopos a  S. Gregorio missis, in quibus nulla schismatis huius fit mentio. Schismaticis autem non accensemus eos, qui, etsi concilium u non reciperent, et trium capitulorum condemnationi minime subscripsissent, tamen ab eorum communione qui synodum hanc admiserant, et conclamatam in ea trium capitulorum damnationem, nullatenus abstinebant. Certe pro schismaticis eos nunquam habuit S. Gregorius, sed illos tantum qui occasione quinte synodi secedebant, et aliorum communionem respuebant, ut infra manifestis documentis ostendemus.

Quippe obseruandum est, in Hispaniis, Galliis et  aliis fere prouinciis que Romano imperatori non parebant  de eorum damnatione decretum nonnisi tardius fuisse receptum. De Hispaniis id luculentissimis argumentis probat eminentissimus cardinalis Henricus Norisius, dissertatione historica de synodo u, cap. 9, § 2, presertim ex conciliorum Hispanie silentio synodum hanc suscipiendam nullibi decernentium, atque ex S. Isidoro qui tum in catalogo Scriptorum Eccles. de Theodoro Mopsuesteno loquens, tum in Chronico, Iustinianum imperatorem quod episcopos intra imperii fines, ad tria capitula damnanda compulerit, liberius redarguit.

De Galliis idem probatur Tomo II, seu in appendice  ad opera S. Leonis Pape magni, in obseruatione ad Iudicium Chrodoberti Turonensis episcopi; prolatis etiam uigilii et Pelagii pontificum epistolis id non obscure significantibus. Sane qui diu uixerat in Galliis S. Columbanus, ita sensisse satis aperuit in epistola ad Bonifacium u, ubi inter cetera hec contra uigilium papam intorquet: uigila itaque, queso, papa, quia forte non bene uigilauit uigilius, quem caput scandali isti clamant, qui uobis culpam iniiciunt. Etsi uero de Columbani doctrina et ritibus mota sit quandoque in Gallicanis synodis controuersia, nunquam tamen in suspicionem erroris aut schismatis adductus est ob trium capitulorum damnationem reiectam.

Si intra lineas istas sese continuissent Istrie antistites, satisque habuissent toties decantate damnationi  non subscribere, communionis et caritatis uinculum non abrumpendo, minime schismatici audiuissent. At nunquam tumultuari cessarunt, et in Romanam sedem debaccari. Eos tamen eorumque 229 antesignanum Seuerum Aquileiensem seu Gradensem episcopum relapsum et reuersum ad eiuratum prius schisma S. Gregorius affectu paterno ad pacem inuitauit, et ad synodum imperatoris iussu celebrandam. Ioannes Diaconus refert  Seuerum tunc apostolica simul imperialique iussione coactum, et imminente Smaragdo, Rauennam uenisse, ubi ueritus cum Gregorio synodalem subire conflictum, mediante Ioanne Rauennate episcopo, ad unitatem Ecclesie rediit, a qua paulo post eum resiliisse testatur, subrepta quoque Mauricii Augusti iussione qua  precipiebat ut schismatici redire ad unitatem Ecclesie minime cogerentur. uerum que hic narrat Ioannes, prius contigerunt, ut patet ex Paulo Diacono . Constat enim Smaragdum exarchum iam locum cessisse Romano, quando Gregorius Seuerum litteris suis ad pacem compellauit. In iis quoque S. Gregorius meminit tum reditus Seueri ad Ecclesiam, tum eiusdem recidiui lapsus in schisma: Quantum, inquit, incorporatum te iam pridem fuisse in unitate Ecclesie gauisi fueramus, abundantius nunc dissociatum a catholica societate confundimur. Obturauit aures episcopus schismatis incentor  cum suis sociis; at de paterno erga perduelles affectu nichil remisit sanctissimus uir, ut ex aliis ipsius epistolis infra ostendemus.

3. Ipsos etiam Iudeos non solum equitatis, sed etiam caritatis Gregorii periculum fecisse iam demonstremus. Petrus Terracinensis episcopus, Iudeos de loco in [a 1Kb] quo ad celebrandas festiuitates suas conuenire consueuerant, expulerat, assignato tamen alio loco, ubi libere possent religionis causa congregari. At paulo post eosdem inde quoque migrare cegerat. De iniuria sibi facta Iudei conquesti sunt apud papam, qui Petro rescripsit: Si ita est, uolumus tua fraternitas ab huiusmodi se querela suspendat, et ad locum quem cum tua conscientia quo congregentur adepti sunt, eos, sicut mos fuit ibidem liceat conuenire.  Eos enim qui a religione Christiana discordant, mansuetudine, benignitate, admonendo, suadendo, ad unitatem fidei necesse est congregare: ne quos dulcedo predicationis et preuentus futuri iudicis terror ad credendum inuitare poterat, minis et terroribus repellantur. 

Huic sententie prorsus consona sunt que paulo post ad uirgilium Arelatensem, et ad Theodorum Massiliensem episcopum scripsit, uidelicet Iudeos ad baptismum suscipiendum cogi non debere, [b 1Kb] ne necessitate potius quam uoluntate Christiani facti, ad pristinam superstitionem relaberentur, indeque deterius morerentur, unde renati esse uidebantur. 

Delinquentes tamen Iudeos, maxime si periculum  foret ne contemptui esset religio Christiana, cercere quantocius satagebat. Hinc ubi accepit Iudeum quemdam Ecclesie uenafrane ministeria seu uasa sacra  comparasse, presertimque calices duos, iussit Anthemio subdiacono ut emptorem per iudicem prouincie faceret conueniri, et ad sacra illa cimelia restituenda cogeret, relegatis in penitentiam diacono et aliis clericis sacre supellectilis impiis uenditoribus.

4. Nunc Langobardorum res primo Gregoriani pontificatus anno gestas summatim attingamus. Hoc anno exstinctum fuisse Autharim eorum regem discimus ex ep. 17 libri I, prolato Regium usque in extremis Brutiorum finibus Langobardorum imperio . Paulo antea princeps Arianus  sue secte propagande zelo abreptus, edicto solemni prohibuerat, ne suorum gentilium filii, in fide catholica baptizarentur. At non multo post Deum expertus est uindicem, et pro hac culpa e uiuis est sublatus. Eum ueneno interiisse narrat rerum Langobardicarum scriptor , postquam sex annis regnasset. Cognita eius morte, Langobardorum duces et optimates Papiam conuenerunt, de successore eligendo deliberaturi. Quibus in comitiis unanimi sententia decretum est ut Theodelinda, spectate prudentie uirtutisque regina, regni gubernaculo  semper assideret, et quem mallet e ducibus in maritum sibi et in totius gentis regem deligeret. Illa habito cum maioribus natu consilio Taurinatium ducem, Agonem seu Agilulfum nomine, in regni thalamique consortem adsciuit: cui Mediolani in frequenti totius gentis conuentu imposita est, ut habent scriptores Mediolanenses, corona aurea ex incluso ferreo circulo dicta ferrea; que celeberrima deinceps euasit. Tanto beneficio sibi deuinctum Agilulfum Theodelinda catholice fidei ardore incensa impulit ad eamdem fidem amplectendam, si Paulo Diacono credimus . Regis uero exemplum secuti magna ex parte Langobardi, Arianismum eiurarunt. Quod tamen de suscepta catholica fide ab Agilulfo Paulus ait, tardius factum intelligimus ex S.  Columbani ad Bonifacium papam epistola, non ante annum 607 scripta, quo tempore rex Langobardorum adhuc erat Arianus, de eo namque sic loquitur: Fertur enim dixisse, si certum sciret, et ipse crederet. Eius rei causa Columbanus librum contra Arianos composuit, teste Iona. Constat nichilominus Agilulfum, etsi nondum orthodoxam sequeretur fidem, catholicis multum fauisse, ab ipso regni exordio; quod etiam expertus est S. Columbanus ab eodem benigne exceptus.

5. Gregorius audita regis Autharis morte, scripsit ad uniuersos Italie episcopos , ut Langobardorum paruulos in Ariana baptizatos ad catholicam fidem conciliare, imminente maxime graui mortalitate, curarent; postea uero ad resarciendam  in Italia Ecclesie disciplinam, que inter barbarorum heterodoxorum gladios pessumdata fuerat, mentem applicuit. De sacerdotum aliorumque ex clero lapsorum penitentia sollicitus, iussit eos in pauperrima monasteria, ubi regularis obseruantia uigeret, retrudi, eisque sufficientia stipendia suppeditari, ut ex iis etiam subsidium ad uictitandum haberent monachi, qui de eorum emendatione sollicitudinem gererent.

Ambitum in clericis comprimere satagebat. Unde Liberatum diaconum ambitionis spiritu inflatum et distentum, in ultimo inter ceteros diaconos loco stare iussit, quo humilitati et subiectioni assuesceret . Episcopos de crimine postulatos, in concilio de more iudicari, neque alia quam  synodali sententia deponi precepit . Clericos peregrinos absque episcopi sui cessione seu litteris dimissoriis non recipiendos aut incardinandos esse statuit. De subdiaconorum celibatu quid decreuerit, nunc morosius explorandum 

230 6. Pelagius papa II, ante triennium, legem celibatus Sicilie subdiaconis, [c 1Kb] more Romane Ecclesie, imposuerat; iusseratque ut qui iam uxorati essent, ab uxoribus separarentur; quod durum Gregorio incompetensque uisum est, ac plurimis peius cadendi  periculis obnoxium. Hoc itaque decretum ita temperauit sapientissimus pontifex, ut sineret coniugatos subdiaconos uxores retinere, ea lege ut ad sacros ordines nunquam peruenirent: Quia nullus debet ad ministerium altaris ascendere nisi cuius castitas ante susceptum ministerium fuerit approbata . De cetero prohibuit ne deinceps episcopi subdiaconum ullum ordinarent, nisi qui uicturum se caste promitteret. His exploditur fabella quam Centuriatores Magdeburgenses ex conficta nomine S. Udalrici Augustani episcopi epistola ad Nicolaum papam deprompserunt, scilicet nostrum Gregorium prius uxores sacerdotibus solemni decreto ademisse, at cum ex piscina sua capita infantium ad sex millia extracta fuisse a piscatoribus  intellexisset, hocque infanticidium sibi tribueret , decretum suum refixisse, et de tanto scelere penituisse.

Quot uerba hic, tot putida et stolida legis mendacia. Qua ratione in piscinam potius pontificiarum edium proiecta isthec infantilia capita, quam in Tiberim, aut in cloacas publicas? Capita inueniuntur et numerantur, quid de reliquis cadaueribus factum est? Quasi uerisimilitudinem uel minimam habeat infantium illorum parricidas quorum adeo intererat tantum scelus occultare, proiectis ex condicto in piscinam pontificiam occisorum capitibus, illud ultro quasi per ludum uoluisse publicare? Quam perfricte uero frontis sunt, qui uolunt Gregorium penituisse,  quod presbyteros et ministros sacros legi celibatus adstrinxerit, cum nec ipse talis legis unquam auctor fuerit , nec ullum fere sui pontificatus annum elabi siuerit, in quo de maiorum clericorum celibatu aliquid non scripserit. Lege presertim sequentes epistolas lib. I, epp. 44 et 52; lib. Iu, epp. 26 et 36; lib. IX, ep. 60; lib. X, ep. 62; lib. XI, ep. 64, ad Secundam, interrogat, respondendo, ubi de clericis loquens quibus liberum est uxores accipere, excludit eos qui sacris in ordinibus sunt constituti; denique lib. XIII, epp. 35 et 36.

Ceterum opere pretium non est, pluribus argumentis fabulam hanc explodere, que statim euanescit,  cum expenditur quo tempore uixit S. Udalricus episcopus. Neque enim ceuus esse potuit aut Nicolai I aut II. Qua de re consulendus est em. card. Baronius ad an. 591, num. 21.

7. Haud minori zelo Gregorius cauit monachorum castitati et fame quam clericorum, ut premonuimus cap. superiori num. 6. Et quidem arctissime alligatos illos uoto seu proposito castitatis perpetue censuit, ut ex ipsius ad uenantium epistola hoc anno scripta extra dubium ponitur. uenantius, patricio genere in Sicilia, ut uidetur, ortus, uitam amplexus erat monasticam; uerum, relicto postea monasterio, uxorem duxerat [a 1Kb] nomine Italicam, aut ad prius ductam redierat,  ex qua duas filias Barbaram et Antoninam suscepit. Tunc temporis aliquos monachos uxores publice duxisse dolet S. Gregorius lib. I, ep. 42, iubetque ut ab ipsis auulsi, in monasterium retrudantur, uti iam obseruauimus. Suspicatur noster Mabillonius Italicam fuisse uenantii parentem, non uxorem ; at, quod tanti uiri pace dixerim, coniectura hec ruit lecta inscriptione epistole 123 libri IX. Non firmiori fundamento nititur Cancellarii Italie titulus qui gratis huic patricio confertur, ex corruptis epistolarum inscriptionibus quas habent codices editi, non uero manu exarati. Barbaram et Antoninam ante uenantii lapsum natas nichil cogit dicere. uenantius aliquot annis ante susceptum a Gregorio pontificatum e monasterio excesserat.  Eius nate litteris Gregorium compellarunt undecimo eius pontificatus anno, una forte duodecim, altera decem annorum . Quid supra illam etatem? Non magis abhorrebat a sanctissimi pontificis pietate, uirgines nobiles etsi ex iniquis nuptiis natas honorifice salutare ac tueri, quam ad earum parentes uenantium et Italicam reuerentissimis et amicis uerbis scribere, Ioannemque, Syracusanum episcopum, ob repulsas uenantii oblationes redarguere . Parumper extra metas excurrimus, uiri doctissimi coniecturas expendendo; nunc ad id unde digressi sumus, redeundum.

8. Gregorius ad uenantium propositi monastici desertorem grauem epistolam scripsit, ut eum ad  penitentiam hortaretur, que facile legi potest. Notatu presertim digna sunt uerba hec: Ananias pecunias Deo uouerat, quas post, diabolica uictus persuasione, subtraxit . Sed qua morte mulctatus est, scis. Si ergo ille mortis periculo dignus fuit qui eos quos dederat nummos Deo abstulit, considera quanto periculo in diuino iudicio dignus eris, qui non nummos, sed temetipsum, Deo omnipotenti, cui te sub monachali habitu deuoueras, subtraxisti? Considera iudicium Dei, quod mereatur, qui semetipsum Deo uouit, continuoque mundi desideriis irretitus, mentitus est quod uouit . Quibus uerbis quid expressius ad uotorum monasticorum obligationem adstruendam? Incesta monachorum et sanctimonialium coniugia diu antea Siricius papa tanquam publicis legibus et ecclesiastico iuri contraria damnarat,  scribens ad Himerium, Tarraconensem episcopum . Suffragantur concil. Chalced. can. 16, et Carthagin. Iu, cui subscripsit Augustinus cap. 104. Docere tamen uidetur Augustinus, coniugia eorum qui continentiam uouerint, adulteria non esse, quamuis eorumdem lapsum quouis adulterio peiorem censeat . Sed hoc uitium nubentium esse contendit, non ipsarum nuptiarum, que sancte sunt et nunquam damnande. Ita uero loquitur sanctus doctor, ne Manicheis nuptias damnantibus consentire uideatur. Hanc questionem sibi propositam  attingit S. Bernardus lib. de Precepto et Dispensatione cap. 17, at nichil decernit.

Non resipuit uenantius; neque tamen ab eius amicitia resiliit Gregorius, sperans opportunius aliquando sibi tempus adfuturum, amicum ad penitentiam iterum adhortandi. Sane audita postea graui qua decumbebat egritudine, de eius salute sollicitus scripsit ad Ioannem, Syracusanum episcopum, 231 ut de anima eius cogitare debeat, exhortando, rogando, Dei terribile iudicium proponendo, ineffabilem eius misericordiam promittendo, ut ad habitum suum redire uel in extremis debeat, ne ei tante culpe reatus in eterno iudicio obsistat . uerum quid inde secutum sit, ignoramus. De uenantio adhuc postea erit agendum. Nunc e Sicilia in Africam transmittamus,  ubi pontificia S. Gregorii auctoritas, et sollicitudo pastoralis, primo anno quo Romanam ascendit sedem, innotuerunt.



CAPUT uI.

ARGUMENTUM.---1. Quid de primatibus inter Africanos episcopos S. Gregorius decreuerit.---2. Num Columbus tunc Numidie primas esset.---3. S. Gregorii labores in Donatistas. Quo successu.---4. Quedam notatu digna de reis episcopis iudicandis. De ecclesiasticis immunitatibus. De litibus. A quibus monachos eximit.---5. Prauas consuetudines tollit.---6. De monachorum testamentis.---7. De bonis lapsorum et deiectorum sacerdotum.---8. Oratoriorum dedicationes tunc percelebres. 

1. Mos erat apud [a 1Kb] Africanos episcopos, ut singulis in prouinciis inter eos loco primatis aut metropolitani haberetur, qui ordinatione foret antiquior; unde non  primas, sed senex, aut prime sedis episcopus uocabatur. Sola Carthaginensis ecclesia, inter ceteras diuersarum prouinciarum Africe, pene innumeras, primatu perpetuo gaudebat. Cum itaque sedes episcopales etiam in exiguis ignotisque uicis essent institute , sepe fiebat ut ignobilis oppidi episcopus reliquis prouincie sue episcopis tamquam primas preesset. Quod cum incongruum S. Gregorio uisum fuisset , optimum esse iudicauit primo eligi primatem non ex ordine loci , uidelicet aut propter antiquitatem ordinationis, aut propter sedis dignitatem concessi, sed habita potius morum ac meritorum ratione. Secundo primatem non passim, sicut moris erat, per uillas, sed in una  ciuitatum residere, quo facilius Donatistarum in Africa grassantium insidiis et conatibus resistere ualeret. Tertio prohibuit ne hi qui ex Donatistis ad episcopatum peruenerant, primatis dignitatem possent adipisci. Loquitur autem de Donatistis ad fidem et unitatem Ecclesie reuersis: Sufficiat, inquit, illis  commisse sibi plebis tantummodo curam gerere, non autem etiam illos antistites quos catholica fides in Ecclesie sinu et edocuit et genuit, ad obtinendi culmen primatus anteire . Hec Gregorius ad episcopos Numidie scribens, [b 1Kb] et ratas habens reliquas eorum consuetudines, quas sibi seruari supplices a Pelagio II petierant.

2. Qui Columbum episcopum tunc primatem [c 1Kb] Numidie fuisse cum Baronio  asserunt, a uero prorsus aberrant, refellunturque ab ipsomet Gregorio ad Columbum scribente: Itaque erga primatem synodi tue esto sollicitus. Ad eum scripta est epistola 49 lib. III, in cuius titulo legitur: Adeodato episcopo, primati prouincie Numidie; eumque hortatur S. Gregorius ut officium primatus, quod Deo  auctore habet, studeat tota intentione sagaciter exhibere. Paulo infra suadet ut Columbum pre ceteris adiutorem adhibeat in omnibus. Adeodato successit in primatu uictor, de quo in epistola 28 lib XII, ad Columbum scripta: uictori fratri et cepiscopo nostro, qui primatus inter uos locum tenet, curauimus scribendum. Ad Columbum tamen in precipuis prouincie Numidie negotiis scribere solet sanctus papa quasi uicarium sancte sedis eum constituisset, quod nichilominus nullibi factum legitur.

3. Singulari Gregorii erga Ecclesias Africanas diligentia prestitum est ut prius tumultuantes Donatiste tandem quiescerent. Nimirum satis non fuit uigilantissimo pastori aduersus illos lupos in gregem Christi seuientes, alios sibi subditos pastores ad uigilantiam  et constantiam excitare, scriptis ad eos plurimis epistolis, inflictaque negligentibus et mercenariis pena ; sed etiam Gennadium patricium et exarchum Africe, qui multis bello preclare gestis illustris erat, rogauit ut hereticorum contra Ecclesiam catholicam colla subrigentium conatus comprimeret, ac superbas eorum ceruices inflecteret, omnemque adimeret nocendi licentiam . Postea cum resciuisset Pantaleonis, Africe prefecti, nimia in hereticos indulgentia factum esse, ut eorum audacia in dies cresceret, insolescerentque in Ecclesie catholice sacerdotes, ab eis baptizatos iterum baptizando; de socordia prefectum increpauit, quamque graui peccato subiaceret, reserpendi occasionem heresi tribuendo,  liberrime admonuit .

Tandem frequentibus S. Gregorii monitis tum ad episcopos, tum ad prefectos et magistratus, tum ad ipsummet Augustum, habitum est concilium in quo, annitente presertim Dominico, Carthaginensi episcopo totiusque Africe primate, constitutum est inuestigandos  esse ab episcopis hereticos, et compescendos ; quod decretum qui exsequi negligerent, bonorum ac dignitatum priuatione esse plectendos. Laudauit papa Dominici zelum; neque tamen omni ex parte probauit decretum de spoliandis qui negligentius hac in re incumberent episcopis. Resipuisse tandem Donatistas aut [a 1Kb] quieuisse 232 inde autumamus, quod sanctus pontifex ad Dominicum et ad alios Africe tum episcopos tum imperatoris ministros deinceps frequentius scribens, nusquam de illis cercendis amplius agat, post indictionem XIu.

4. Cum cetera que primum Gregoriani pontificatus annum commendant, fusiori stylo prosequi non liceat, quedam tantum ex eius epistolis nondum supra  delibatis decerpemus notatu digniora. Episcopos nonnisi a synodo iudicari uoluit, etiamsi grauiorum noxarum rei forent, ut in causa Blandi, Hortensis episcopi, non obscure significauit .

Septa ecclesiastica tunc habita pro asylis probat epistola 37. Que uero loca per septa ecclesiastica debeant intelligi, docent note ad hanc epistolam.

Cum a strepitu forensi multum abhorreret uir sanctissimus, si qua litigandi occurreret occasio inter episcopos, clericos, monachos, etiam laicos nobiles, suadebat ut pro componenda controuersia eligerentur arbitri qui nullo uel minimo sumptu, precisis dilationibus frustratoriis, ius cuique litigantium tribuerent. Ipse, si qua oriretur questio de finibus et fundis, inter actores Ecclesie Romane qui eius predia  curabant, et uicinorum agrorum possessores, huiusmodi iudices eligi uolebat. Quo animo esset erga lites, non potuit melius prodere quam his uerbis: Non solum nunquam mota suscitari uolumus; uerum etiam que praua foris admouentur, sopire modis omnibus festinamus .

Quanto studio monachos a forensibus litigiis et strepitibus curaret submouere testatur eius epistola 69: cum enim Ioannes abbas ipsi suggessisset plurima se habere pro monasterio suo negotia, quibus intendere uix posset citra regularis obseruantie dispendium, optimum uisum est prouido patri ut huius monasterii tuendi contra litigantes cura commendaretur [b 1Kb] cuidam Fausto, Romani expretoris Cancellario, eique salerium pro impensa opera constitueretur.  Expedit enim, inquit, paruo incommodo a strepitu causarum seruos Dei quietos existere, ut et utilitates celle per negligentiam non pereant, et seruorum Dei mentes ad opus Dominicum liberiores existant. Hec uidetur prima commendatariorum abbatum origo; qui utinam tales forent ut seruos Dei ab omnibus negotiis eximerent, non in lites immergerent.

5. In ep. 44. Petro subdiacono, pleraque Ecclesie patrimonia in Sicilia curanti, precipit emendare plurimas consuetudines quibus Ecclesie colonos uexari  nouerat, et quecunque percepta forent iniuste rusticis abunde restitui. Quin etiam ueritus ne Petrus sibi mandata minus strenue impleret, iudicium ultimum ei comminatur, et his uerbis epistolam claudit: uide ut omnia absque imminutione custodias, quia de his que tibi pro seruanda iustitia scribo ego absoluor, et tu si negligis obligaris. Terribilem Iudicem considera uenientem, et de aduentu illius nunc tua conscientia contremiscat, ne tunc sine causa iam timeat, cum coram illo celum et terra tremuerit. Audisti quod uolo: uide quid agas.

6. In eadem epistola legitur Ioannem monachum morti proximum, Fantinum defensorem heredem in sex uncias, hoc est in dimidiam bonorum partem instituisse. Quod non improbat S. Gregorius. Ne tamen  inde inferas licuisse tunc monachis testamentum condere, lege notam qua locum hunc illustrauimus. Consule quoque nostrum Mabillonium in Annal. Bened. ad an. 599, num. 31, et ad an. 601, num. 6.

7. Ex laudata epistola compertum habemus quam sollicite S. Gregorius caueret, ne ii quorum ministerio in Ecclesie negotiis utebatur, in sacerdotum et aliorum clericorum lapsorum e suo gradu deiectorum bona inuaderent, unde sane graue scandalum oriri potuisset; nimirum ita deiecti haud dubie conquesti fuissent se ideo loco motos, et ad penitentiam in monasteria detrusos, ut sua bona, sue facultates pontificiorum ministrorum prede paterent. Decernit ergo S. Gregorius ut eorum bona, uel monasteriis  in quibus penitentiam agunt, cedant, uel eorum parentibus dentur: ita tamen ut eorum stipendium qui in penitentiam dati fuerint, sufficientur debeat procurari; uel, si ex ecclesiastica fuerint familia illi lapsi, res eorum ecclesiastico iuri non subtrahantur, seruata penitentibus alimentaria pensione. Consule notas ad hunc laudate epistole locum.

8. Quanta celebritate tunc uel oratoriorum dedicationem fierent, et que his in festis esset in pauperes munificentia docet ep. 56. Dedicationes ecclesiarum et oratoriorum sine sacris reliquiis que in eis conderentur uix fiebant. Nullum autem, ubi collocabantur, [c 1Kb] corpus prius humatum fuisse constare oportebat; sane optimis de causis, ut explicatur in not. ad ep. 54 lib. I. In Italie prouinciis Romane  sedi tanquam metropolitane arctius adstrictis nullas tunc factas fuisse templorum consecrationes non audet asserere Mabillonius. In hanc tamen sententiam ualde propendet, nec immerito. At de hoc argumento alibi fortasse opportunior erit dicendi locus. Interim lege ep. 37 lib. u.



233 CAPUT uII.

ARGUMENTUM.---1. De causa Natalis episcopi Salonitani.---2. Archidiaconus ab eo deiectus apostolicam sedem appellat.---3. Que responderit Natalis. Resipiscit.---4. Illo mortuo S. Gregorius de eligendo successore curat.  Electus est Honoratus archidiaconus.---5. Mauricius imperator mitius cum schismaticis agit.---6. Langobardi Romam premunt.---7. S. Gregorius Ezechielem prophetam exponit. Luctuosus Rome status. 

1. Nunc ordo rerum temporumque ratio postulant, ut de Natali, Salonitano episcopo, Dalmatie metropolitano, loquamur. Qui cum aduersus summum pontificem diu rebellasset, hoc secundo Gregorii anno, ad saniorem mentem, eius inuicta magnanimitate ac patientia debellatus, feliciter tandem rediit. Hic episcopus ferebatur, pastorali cura derelicta, solis uacare conuiuiis, et, quod grauius est, uasa sacra pretiosamque Ecclesie supellectilem, suos ut ditaret, distraxisse. Cui sacrilegio cum obstaret Honoratus archidiaconus, quod eius esset res sacras  asseruare, Natalis eum, ut ab hoc officio remoueret, honoris specie, licet renitentem, presbyterum ordinare uoluit; neque enim presbyter tunc archidiaconi munere fungi poterat, ut obseruauimus maxime ex S. Leone et Apoll. Sidonio in notis ad epistolas indicatas. Sententiam suam de Honorati deiectione ab archidiaconatu in prouincie sue concilio ratam haberi et gestis synodicis confirmari curauit. Quibus sane nichil iniquius, nichil insulsius: eodem enim iudicio, ab archidiaconi ministerio tanquam indignus repellebatur Honoratus, et ut dignus ad presbyteratum assumebatur. 

2. De ui sibi illata iam expostulationem fecerat Honoratus, et ad Pelagium papam confugerat; qui utrumque, archiepiscopum uidelicet archidiaconumque  adesse saltem per procuratores iusserat, ut de ea controuersia iudicium ferret. Natalem cunctantem et moras nectentem iterum ad causam dicendam uocauit S. Gregorius primo sui pontificatus anno, precepitque ut ante omnia Honoratum in pristinum gradum restitueret. Anno uero sequenti comminatus est ei pallii priuationem, si obtemperare abnueret, ac demum excommunicationem, ut a corpore et sanguine Domini esset abstentus, nisi male acta emendaret. De episcopatu, an in ipso permanere deberet, alio definiendum iudicio reseruauit. Preterea in locum Honorati ordinatum archidiaconum depositione plectendum censuit, et si ultra hoc in officio ministrare presumeret, sacre communionis exsortem esse pronuntiauit.

 De his Gregorius certiores fecit uniuersos Dalmatie episcopos et Antonium subdiaconum, ecclesiastici patrimonii rectorem in hac prouincia, cui iubet latam in Natalem et in intrusum ab eo archidiaconum sententiam, utrique premissis adhortationibus, denuntiare. Ne uero Iobinus, Illyrici prefectus, Natali patrocinaretur  illum scriptis litteris rogauit ne opem reo contra iustitiam ferret. 

3. Natalis egre tulit papam sibi penam excommunicationis esse comminatum, et in sui defensionem ad eum scripsit: conuiuia non dedecere episcopum, que in sacra Scriptura et apud ueteres Christianos  commendata leguntur et laudata; sibi tribulationibus presso liberum non esse lectioni sacre operam dare, at non ideo intermissum predicationis opus. Quid de uasis sacris distractis, quid de Honorato ab archidiaconatu auulso responderit, subticetur in epistola quam ad eumdem Gregorius scribendam iudicauit, ut hominem exasperatum, de sincera tamen obedientia spondentem, pia humilitate mitigaret, ac in spiritu lenitatis, uti docet Apostolus, instrueret. Admiremur eum ita blandis, efficacibus tamen uerbis, oleum simul et uinum Natalis uulneribus infundentem: Ecce, inquit, fraternitas tua egre tulit se de conuiuiis esse reprehensam, cum ego, qui etsi hanc non uita, tamen loco transgredior, ab omnibus corripi, ab omnibus emendari paratus sim . Addit  post multa: Quod si quilibet ex quatuor patriarchis fecisset , sine grauissimo scandalo tanta contumacia transire nullo modo potuisset. Tamen postquam fraternitas uestra ad suum ordinem rediit, nec ego mee nec decessoris mei iniurie memor sum .

Magnam Gregorio letitiam attulit Natalis penitentia, de qua his uerbis certiorem fecit hoc ipso anno Ioannem Rauennatem: De fratre autem et cepiscopo nostro Natali ualde contristabar, quod de illo quedam superba cognoueram; sed quia mores suos ipse correxit, meam tristitiam simul meipsum uincendo consolatus est .

4. Natali paulo post e uiuis sublato, Gregorius ad Antoninum subdiaconum scripsit, ut de successoris electione sollicitus esset. Et quia ex eius epistola  quenam electionum tunc esset forma licet intelligere, quedam ex ea decerpta hoc loco subiiciemus. Experientia tua, inquit, omni instantia omnique sollicitudine clerum et populum eiusdem ciuitatis admonere festinet, quatenus uno consensu ordinandum sibi debeant eligere sacerdotem, factoque in personam que fuerit electa decreto, ad nos transmittere studebis, ut cum nostro consensu, sicut priscis fuit temporibus, ordinetur. Illud quidem pre omnibus tibi cure sit, ut in hac electione nec datio quibuscunque modis interueniat premiorum, nec quarumlibet personarum patrocinia conualescant .

Quid uero cure impenderent sancte sedis ministri aut legati, qualis erat Antoninus subdiaconus, ut intacta conseruarentur Ecclesie bona mortuo episcopo,  discimus ex his uerbis: De rebus uel ornamento eiusdem ecclesie, fideliter rerum inuentarium facito te presente conscribi. Et ne rebus ipsis possit aliquid deperire, Respectum diaconum atque Stephanum primicerium notariorum ut ipsarum rerum omnino gerant, custodiam admoneto, interminans eis de propria eos satisfacturos esse substantia, si quidquam exinde eorum negligentia fuerit imminutum. Denique de suppeditandis omnibus ad electionem necessariis ita 234 monet: Expensa uero que necessaria fuerit, per economum qui tempore mortis predicti episcopi inuentus est erogetur, quatenus rationes suas futuro episcopo ipse, ut nouit, exponat.

Non leuiter pretereunda fuerunt hec, in quibus  tanta elucet Romane sedis auctoritas, etiam in metropolitanas extra Italiam ecclesias. Aliquando Gregorius hanc electionum curam dabat episcopis , aliquando etiam iudicibus et magistratibus, ut argumento est epistola 15 lib. III, ad Iudicem Campanie ea de re scripta. Sed laicis nullam in bona Ecclesie potestatem tradidit, facta scilicet ipsis tantum copia plebis Christiane ad eligendum episcopum conuocande.

Electus fuit a clero in Salonitanum archiepiscopum Honoratus archidiaconus, de quo iam sepe dictum; quod pergratum Gregorio fuit: perspectam enim habebat huius uiri probitatem, constantiam, et in rebus gerendis prudentiam. Sed eius sedem inuasit Maximus, auctoritate optimatum fretus, ut infra suo loco  dicetur: que enim hic de morte Natalis eiusque successoris electione attigimus, per antecessum dicta sunt, ut una eademque serie, quidquid ad controuersiam illum inter et Honoratum motam pertineret contractum ob oculos poneretur. Nunc quo nos reuocat ordo temporum redeamus.

5. Cum in Italia res imperii nutarent, ne schismatici uenetie et Istrie desperatione acti Langobardis deditionem facerent, si ad eiurandum schisma compellerentur, Mauricius Augustus Gregorium admonuit ut a ui et coactione interim abstineret. Nuper Gradus, Seueri schismaticorum patriarche sedes, incendio uastata fuerat; quod mouit Ioannem Rauennatem a sancto pontifice postulare, ut illuc eleemosynas mittere curaret ; cui respondit  Seuerum abunde habere, unde munera in aulicos profunderet, et in suas eos partes contra sedem apostolicam pertraheret. Misericordiam quidem Ecclesie hostibus denegandam non esse, sed prius fidelibus exhibendam. In proximo uero esse ciuitatem, cuius multi ciues in captiuitatem abducti, ad quos redimendos mittendum esse cum pecunia Claudium abbatem.

Hanc Gradi conflagrationem contigisse credimus quando Agilulfus contra tres duces qui rebellauerant profectus est. Ex his Minulfus, dux Insule S. Iuliani [siue S. Iulii], qui ad Francos defecerat, eorumque partes aperte fouerat, uictus et interemptus est. Gaidulfus [Al. Gandulfus] Pergamensis seu Bergomensis, deditione facta, in gratiam est receptus; Ulfari autem, Taruisii dux, urbe capta, in uincula coniicitur. 

 6. Hoc anno Ariulfus, secundus post Faroaldum dux Beneuentanus, agrum Romanum inuasit, et e Romana plebe plurimos, aut occidit aut detruncauit, inquit Gregorius , qui pre mestitia in cholicam molestiam incidit; choleram forsitan seu bilem qua intestina laborarent et stomachus hic significat. Tristitiam augebat Romanus exarchus, qui etsi bello impar esset, paci nichilominus toto nisu repugnabat, lucrum ex publicis calamitatibus aucupans. Omni fere presidio uacua erat, Roma et qui ad murorum custodiam relicti fuerant [a 1Kb] Theodosiani, cum stipendia non acciperent, uix ad excubias aliaque militaria  officia poterant cogi. Reliquas copias eduxerat exarchus, quibus aucto exercitu, receperat subito uelut impetu Sutrium, Polimartium, Hortam, Tudertum, Ameriam, Perusium. Hinc queritur Gregorius ad Mauricium scribens , Romam, ut Perusium teneretur, fuisse relictam: maxime uero pacem quam ipse impetrauerat a Langobardis, Etruriam obtinentibus, temere uiolatam deflet amare pius ille pacis angelus. Ita cum tanta spes affulsisset pacande totius Italie, cum Ariulfus ipse iam in partes Romanorum inclinaret, neque a pace abhorreret Agilulfus rex, a Theodelinda, que Gregorii obseruantissima erat, mitigatus, atrocius bellum, ob Romani exarchi perfidiam, recruduit. Rex etenim illatam sue genti mala fide iniuriam ulturus, Perusium obsedit expugnauitque,  capto Maurisione Langobardorum duce qui ad Romanos defecerat. 

Legenda est ex integro iam laudata epistola , ut exploretur quanta calamitosis illis temporibus esset pape cura, ut periclitantibus ciuitatibus subueniretur, ut bello capti data ex Ecclesie erario pecunia redimerentur, maxime uero ut pax in tam deploratis rebus omnino necessaria equis conditionibus compararetur. Ex aliis epistolis hoc anno scriptis liquet in rebus bellicis quam sollicitus, quam peritus foret 

7. In ea de qua locuti sumus Agilulfi expeditione, Langobardi non solum agrum Romanum Perusio uicinum depredationibus, incendiis, cedibus fedarunt,  sed ad ipsius Urbis muros castrametati sunt. Tunc S. Doctor Ezechielem prophetam Christiane plebi exponebat eadem animi tranquillitate, ac si nichil ab hoste fuisset metuendum. Neque postquam accepit regem Padum iam transiisse et ad Urbis obsidionem festinare, ceptum opus intermisit, quod merito Bernardus admiratur. Sed ab eius uerbis referendis abstineo, que in prefatione ad homilias in Ezechielem legere licet, uti cetera que ad illas homilias pertinent. Hoste tamen Urbi iamiam imminente, finem concionandi facere coactus est ut ipse ait. Partem hanc homilie ultime attexo, quod in ea miserabilis Rome status quasi ob oculos positus conspiciatur. Ecce hec, ut Deo largiente potuimus, coram uobis, fratres karissimi, rimati sumus. Nemo autem me reprehendat,  si post hanc locutionem cessauero: quia sicut omnes cernitis, nostre tribulationes excreuerunt: undique gladiis circumfusi sumus, undique imminens mortis periculum timemus. Alii detruncatis ad nos manibus redeunt, alii capti, alii interempti nuntiantur. Iam cogor linguam ab expositione retinere, quia tedet animam meam uite mee. Alibi testatur uisos a se Romanos more canum in collis funibus ligatos, qui ad Franciam ducebantur uenales . O duram illorum quondam Orbis dominorum sortem!

Hec Agilulfi expeditio, inter res anno 595 gestas referri solet, sed ad annum 592 potius pertinere, hec mihi persuadent. Agilulfus Romam tentauit,  quando ad Perusii expugnationem est profectus, ut colligitur ex Paulo Diacono: Statim Ticino egressus rex, Perusium petiit . . . huius regis aduentu in tantum beatus Gregorius papa exterritus est, ut ab expositione templi, de quo Ezechiel scripserat, desisteret . Id contigisse statim ac rex accepit Perusium, cum aliis urbibus iam enumeratis, ab exarcho fuisse occupatum, idem scriptor clare docet. At Romanum exarchum Perusio potitum esse saltem anno secundo pontificatus S. Gregorii, scribit ipse in epistola hoc anno data, que cum alia iam sepe laudata conferri debet .



235 CAPUT uIII.

ARGUM.---1. Roma fame laborat.---2. Quid passus sit Gregorius ab aduersariis.---3. Pacem ab Langobardis impetrat.---4. A turpi lucro quam alienus foret.---5.  De iudicum rapinis conqueritur.---6. Archidiaconum ob superbiam deponit.---7. Sancte sedis uices Maximiano tribuit.---8. uaria ab eo constituta.---9. Legum amicitie fuit obseruantissimus.---10. Pacem inter Maximianum episcopum et Eusebium abbatem conciliat. Prudentissima utrique dat monita.---11. Priuilegium Ariminensi monasterio concessum. 

1. Eodem anno ad belli incendium quo Romanus ager conflagrauit, famis flagellum accessit, ob quam Gregorium prefectum Urbis, Castorium magistrum militum, et summum pontificem, negligentie criminari ausi sunt apud Augustum eorum inimici et emuli quanquam omnem curam adhibuisset noster Gregorius [a 1Kb] ut hanc penuriam depelleret: cum enim superiori anno pauce ob sterilitatem collecte essent segetes in Italia, opportuno tempore operam dedit ut a Petro Subdiacono  magna frumenti copia  compararetur in Sicilia, aut ab ecclesiasticorum prediorum colonis, absque tamen uexatione suppeditaretur. Deindeque ut multe quibus deportaretur naues onerarie presto essent, curauerat; sed hanc egestatis quam passa est Urbs assignat causam, quod uidelicet frumenta diu Rome seruari non possunt incorrupta. Hoste autem imminente, obsessisque uiis, integrum non erat nouis subinde commeatibus Urbi subuenire.

2. Incredibilis tunc enituit Gregorii constantia, tum in perferendis equo animo calumniis, tum in asserenda illustrium uirorum sibi amicitia coniunctorum aduersus obtrectatores innocentia. Obscurum non erat Romanum exarchum rerum infeliciter gestarum inuidiam ut a se deprecaretur, in prefectum  Urbis ipsumque summum pontificem reiecisse. De eo sic loquitur S. Gregorius in epistola ad Sebastianum, Sirmiensem episcopum: Que, frater sanctissime, de amici uestri domni Romani persona in hac terra patimur, loqui minime ualemus. Breuiter tamen dico, quia eius in nos malitia gladios Langobardorum uicit; ita ut benigniores uideantur hostes, qui nos interimunt, quam reipublice iudices, qui nos malitia sua, rapinis atque fallaciis in cogitatione consumunt. Et uno tempore curam episcoporum, atque clericorum. Monasteriorum quoque, et populi gerere, contra hostium insidias sollicitum uigilare, contra ducum fallacias atque malitias suspectum semper existere, cuius laboris,  cuius doloris sit, uestra fraternitas tanto uerius penset, quanto me qui hec patior, purius amat .

3. Paulo post admota meniis Urbis castra recessit Agilulfus. Pacem tunc factam, suadente Theodelinda, narrat Paulus Diaconus. Ad eius consilia Gregorii preces accesserunt et munera, quibus populi Romani libertatem uitamque redimere solebat, ut ipse describit, rerum statum Constantine Auguste exponens: uiginti autem iam et septem annos ducimus, quod in hac urbe inter Langobardorum gladios uiuimus. Quibus quam multa hac ab Ecclesia quotidianis diebus erogantur, ut inter eos uiuere possimus, suggerenda non sunt. Sed breuiter indico, quia sicut in Rauenne partibus dominorum pietas apud primum exercitum Italie sacellarium habet, qui causis superuenientibus  quotidianas expensas faciat, ita et in hac urbe in causis talibus eorum sacellarius ego sum. Et tamen hec Ecclesia, que uno eodemque tempore clericis, monasteriis, pauperibus, populo, atque insuper Langobardis tam multa indesinenter expendit, ecce adhuc ex omnium Ecclesiarum premitur afflictione .

4. Ecclesie Romane facultates  tot necessitatibus, Gregorio eas dispensante, suffecisse, miraculo uidetur proximum, presertim cum nichil antiquius haberet, quam illata colonis et rusticis a patrimoniorum Ecclesie rectoribus et economis damna resarcire, ut supra obseruauimus, atque in posterum cauere. Quantum ab iniustis exactionibus abhorreret,  indicant uerba hec ep. 44 lib. I: Nos sacculum Ecclesie ex lucris turpibus nolumus inquinari. Quin etiam in concilio Romano  non solum rectores patrimoniorum Ecclesie ultra quam par esset illis amplificandis studentes, et alienos fines appositis titulis inuadentes, anathematis pena multandos censuit; sed ipsos etiam pontifices, si id fieri, aut preciperent, aut non prohiberent.

5. uerum eius equitas, integritas, et animi magnitudo nullibi clarius elucent, quam in epistola ad Constantinam Augustam, ea occasione scripta . Cum gentilium non paucos adhuc in Sardinia superstites esse cognouisset, ac insule sacerdotes pre torpore de eorum conuersione parum esse  sollicitos; illuc quemdam episcopum ex Italia mittere curauerat, cuius predicatione plurimi ad fidem accesserant, accepto baptismate, idolisque sacrificare desierant. At quia pretori seu iudici prius nescio quid pretii persoluere soliti erant, ut immolandi copiam consequerentur, iudex hoc turpi lucro carere nolens, etiam a baptizatis, nec amplius alii quam uero Deo seruientibus, idem tributum exigebat. Qua de re correptus ab episcopo, responderat sibi ipsi tantum pecunie imperari, ut nisi iniusta hec exigendo, id persoluere non posset. Tam immensis etiam in Corsica insula exactionibus opprimebantur incole, ut eis facere satis, etiam uenditis liberis, uix  possent; nec minoribus depopulationibus uexabatur Sicilia. Quorum scelerum et latrociniorum Gregorius certiorem fecit Augustam, ut de his, explorato commodo tempore, Mauricium commonere curaret. Occupat autem hac in epistola, quod respondere poterat imperator: Nimirum quia in Italie expensis transmittebatur quidquid de predictis insulis aggregabatur. Ad quod sanctissimus papa: Sed ego, inquit, suggero ad hoc, ut etsi minus expense in Italia tribuantur, a suo tamen imperio oppressorum lacrymas compescat. Nam et idcirco fortasse tante 236 expense in hac terra minus ad utilitatem proficiunt, quia cum peccati aliqua admixtione colliguntur. Precipiant ergo serenissimi domini nil cum peccato colligi. Et scio quia, etsi parum reipublice attribuitur utilitatibus, ex eo  multum respublica adiuuatur. Quam etsi fortasse contingat expensis minoribus minus adiuuari, melius est tamen temporaliter nos non uiuere, quam uos ad eternam uitam obstaculum aliquod inuenire. Que enim mentes, qualia uiscera parentum esse possunt, perpendite, quando filios suos distrahunt ne torqueantur. Nunc ad res ecclesiasticas conuertamur.

6. Ineunte hoc anno secundo Gregoriani pontificatus, Laurentius Romane Ecclesie archidiaconus  ob superbiam et alia depositus est. Eius locum accepit Honoratus in synodo presbyterorum diaconorumque omnium et uniuersi cleri ; ut palam faceret summus pontifex quantum sibi cordi  esset indignos a sacro ministerio remouere; sapientissime scilicet intelligens rempublicam etiam ecclesiasticam, uti premio, ita pena contineri .

7. Eodem anno sedis apostolice uices in cunctas Sicilie Ecclesias commisit sancto Maximiano, Syracusano episcopo, de quo iam egimus: quam dignitatem non loco tribuit, sed persone; ex transacta uita probe intelligens, quid de subsequenti eius conuersatione presumere liceret . Maiores tamen causas difficilioresque dirimendas ad se deferri uoluit. Ex epistola ad eumdem paulo post scripta  liquet quam curiose inuestigaret, quinam episcopatu fungi  digni uiderentur, ut eos ad pastoralem curam prouehi satageret.

 8. Inter cetera obseruatione digna que hoc anno constituit, non obiter pretereundum hoc aduersus iteratas ordinationes decretum: Sicut baptizatus semel iterum baptizari non debet, ita qui consecratus est semel, in eodem iterum ordine non ualet consecrari. Sed si quis forsitan cum leui culpa ad sacerdotium uenit, pro culpa penitentia indici debet, et tamen ordo seruari .

Attente quoque legenda sunt uerba hec sancti pontificis: Absit hoc a me, ut statuta maiorum consacerdotibus meis in qualibet Ecclesia infringam: quia mihi iniuriam facio, si fratrum meorum iura perturbo . Quibus ostendit quam religiosus cultor foret institute a Christo episcopalis potestatis,  etiam in subiectis episcopis. Idem testatur ad Dominicum episcopum rescribens: De ecclesiasticis priuilegiis quod uestra fraternitas scribit, hoc postposita dubitatione teneat: quia sicut nostra defendimus, ita singulis quibusque Ecclesiis sua iura seruamus. Nec cuilibet, fauente gratia, ultra quam meretur impertior, nec ulli hoc quod sui furis est, ambitu stimulante derogo, sed fratres meos per omnia honorare cupio .

9. Epistolam Dominici de suscepto pontificatu congratulatoriam detulerant ad Gregorium honoris causa duo episcopi, quibus duo comites dati, diaconus unus et alter notarius. Cum honoris uices reddere non posset  amorem certe amori rependit, etiam cum fenore,  non minus uidelicet sollicitus amicitie quam episcopatus iura seruare. Id pro certo habebit qui hanc ad Dominicum epistolam legerit. Quanta enim caritatis fragrantia his in uerbis: Hanc matrem custodemque uirtutum , sanctissime frater, inconcussa stabilitate teneamus. Nulle in nobis eam subdolorum lingue imminuant, nulle antiqui hostis insidie corrumpant. Hec namque diuisa iungit, et coniuncta custodit. Hec humilia sine tumore subrigit. Hec erecta sine deiectione submittit. Per hanc uniuersalis Ecclesie unitas, que est compago corporis Christi, exequatione mentis gaudet in singulis, cum sit ei disparilitas in diuersitate membrorum. Per hanc eadem membra et alieno gaudio in suis afflicta exsiliunt, et alienis meroribus etiam in suis leta contabescunt. Teste  enim magistro gentium, dum si quid patitur unum membrum compatiuntur cetera membra, et si gloriatur unum membrum congaudent omnia membra, uos non ambigo de nostra perturbatione ingemiscere, cum nos omnino certum sit de uestra pace gaudere. Et post multa: Per caritatis compagem et tua sunt que de me loquor, et mea que te agere concupisco.

10. Ut de rebus monasticis ad secundum pontificatus Gregoriani annum pertinentibus pauca delibemus, nichil notatu magis dignum nobis occurrit quam pape sollicitudo ad componendum dissidium inter Maximianum episcopum Syracusanum, et Eusebium abbatem. Quante sanctitatis foret Maximianus iam non semel a nobis dictum. Sancte sedis uices ipsi commissas a Gregorio, ineunte hoc anno supra commemorauimus. uirum tamen sanctum, et in intimis fere  primum, redarguendum censuit sanctus pontifex ob inflictam, leuiori ex causa et ex animi commotione, Eusebio abbati excommunicationem. Ea de re monendum eum putauit a Petro subdiacono in Sicilia pro negotiis Romane sedis agente, ad quem ita scribit: Aegre tuli quod  domnum Eusebium excommunicauit, uirum tante etatis et tante egritudinis. Unde necesse est ut eidem domno episcopo secrete dicas, quatenus in proferendis sententiis preceps non sit, quia cause que per sententiam decidende sunt, necesse est ut prius studiosa et frequentissima consideratione mensurentur . Nota domni titulum ab ipso papa honoris causa seni concessum abbati. Nec satis fuit Gregorio Maximianum alloqui per  Petrum sed litteris eum admonuit ut lenire et consolari Eusebium tanto furore exasperatum studeret. Hac in epistola ad Maximiani mentem reuocat, quoties eum admonuerit, ut in proferenda sententia preceps non esset . Miratur eum ita furore exarsisse in abbatem, cuius antiqua conuersatio, etas longa et egritudo diuturna episcopi animum ab ira deflectere debuissent. Quilibet enim in eo fuerit excessus, inquit, ipsa egritudinis afflictio ei debuit pro flagello sufficere . . . . . sed fortasse ideo excedere in tali persona permissus es, ut cautior in uilioribus fias. Utinam hec sanctissimi doctoris monita ob oculos haberent semper in suis erga subditos iudiciis antistites et rectores. Obtemperauit Maximianus, et Eusebio communionem ac gratiam reddere uoluit; sed accipere  detrectabat abbas. Unde illum ad officium reuocare studuit S. Gregorius hac epistola: Credat mihi caritas tua, quia ualde contristatus sum de tristitia tua, ac si in te iniuriam ipse pertulissem. Sed cum postmodum agnoui quia etiam reddente reuerendissimo uiro fratre et cepiscopo nostro Maximiano gratiam atque communionem, tua dilectio ab eo communicari nolebat, cognoui et illud prius iustum fuisse quod factum est. Seruorum Dei humilitas in afflictionis tempore debet apparere. Qui uero se contra prepositos suos erigunt, profecto ostenditur, quia serui Dei esse contemnunt. Et quidem 237 ab illo hoc quod factum est, minime fieri debuit, a te tamen cum omni debuit humilitate suscipi; et rursum cum gratiam reddebat, ad eum cum gratiarum actione debuit occurri. Quod quia ita a te factum non est, ad hoc cognosco quia nobis  omnino lacrymarum opus est. Non enim grande est iis nos esse humiles, a quibus honoramur, quia et hoc seculares quilibet faciunt; sed illis maxime humiles esse debemus, a quibus aliqua patimur. Nam Psalmista dicit: uide humilitatem meam de inimicis meis. Nos cuius uite sumus, qui humiles esse etiam patribus nolumus? Proinde, dilectissime fili, rogo ut omnis amaritudo de corde tuo transeat, ne fortasse finis uicinus sit, et antiquus hostis per iniquitatem discordie, uiam regni celestis intercludat. Integram fere hanc epistolam plene auream hic recudendam existimauimus, ex qua discant omnes humilitatem et erga maiores etiam iniquius agentes reuerentiam. At uero ne Eusebius libera hac increpatione forsitan exacerbaretur, ad  eum demulcendum, centum ei solidos a Petro subdiacono ad eius monasterii necessaria erogandos curauit; quod summam uiri probat simul et liberalitatem et prudentiam.

11. Alio modo composuit rixas inter episcopum Ariminensem et monachos monasterii SS. Andree et Thome apud Ariminum, quibus amplum concessit priuilegium, ut his uerbis Castorio, Ariminensi episcopo, significauit: Fraternitatem tuam hortamur, ut obeunte abbate monasterii ipsius, Ecclesia tua, in describendis prouidendisque acquisitis acquirendisue eiusdem monasterii rebus, nulla se occasione permisceat. Abbatem uero eidem monasterio non alium, sed quem  dignum moribus atque aptum monastice discipline communi consensu congregatio tota poposcerit, te uolumus ordinare . De aliis priuilegiis in gratiam monachorum datis infra loquemur .



CAPUT IX.

ARGUM.---1. Duos metropolitanos castigat S. Gregorius, causa Thebani episcopi.---2. Episcopum percussorem excommunicat.---3. De Isaurie monachis a Ioanne CP. male habitis. Epistole S. Gregorii ad Ioannem ea de causa scripte.---4. Monachos post oblatam fidei confessionem absoluit. De Ioanne presbytero ab heresi quoque absoluto.---5. Ioannes CP. heresim obiiciens, in errorem incaute labitur.---6. Ioannis Rauennatis fastum comprimit S. Gregorius.---7. De Domitiano Melitine episcopo. Qui predicat Persis irrito conatu. Eum consolatur sanctus pontifex. 

1. Quanta Gregorius caritate complectebatur  optimos episcopos, tanta seueritate cercebat eos qui sua potestate non ad edificationem, sed, contemptis ecclesiasticis regulis, ad destructionem utebantur; quod in ipso tertii anni sui pontificatus exordio contra Ioannem, prime Iustiniane, et alterum Ioannem, Larisse archiepiscopum, demonstrauit.

Hadrianus, Thebarum episcopus, cum duos diaconos exauctorasset, unum quod uiolate castitatis esset reus, alterum propter fraudem in rerum ecclesiasticarum administratione factam, ab utroque fuerat apud Mauricium Augustum prouocatus, tam de pecuniariis quam de criminalibus causis. Imperator, seruato canonum ordine, constituit ut a Ioanne, Larisse archiepiscopo, Thebarum metropolitano, pecuniaria controuersia dirimeretur; de criminibus autem obiectis, ad se referretur quidquid habita inquisitione  cognitum et exploratum fuisset. Hec Hadriano impacta legimus, quod Stephanum, turpissime uite diaconum, loco non mouisset, et quod infantes baptizari prohibuisset postea sine baptismate mortuos. 

Larisseus archiepiscopus, insuper habita imperiali iussione, de utroque controuersie capite iudicium tulit, et Hadrianum condemnauit, prouocantemque ad Augustum nichilominus in arctissimam custodiam detrusit. Suscepta eius appellatione, Mauricius que gesta erant expendi uoluit ab Honorato diacono, sancte sedis apocrisiario, et ab Sebastiano [a 1Kb] antigrapho, quibus auditis eum absoluit. At nescio quibus machinationibus impetratum est postea ut de hoc negotio  Ioannes, prime Iustiniane episcopus, apostolice sedis uicarius, cognosceret ac iudicaret: Qui, diuino humanoque iure contempto, abruptam in condemnatione Hadriani sententiam protulit.

Gregorius his ad se relatis Hadrianum iniuste depositum in pristinam dignitatem restituit, eumque ac eius Ecclesiam a iure Larissei episcopi  eximi uoluit. Ioanni tamen, eiusdem urbis episcopo, penam excommunicationis eius preuaricationi et presumptioni debitam remisit; ea lege ut nisi abstineret in posterum ab omni iurisdictione in Ecclesiam Thebanam exercenda, ipso facto communione sacra careret, nec  illam unquam, excepto mortis articulo, nisi prius iudicio Romani pontificis absolueretur, perciperet. Cum Ioanne, prime Iustiniane, seuerius actum; rescissis enim eius sententie decretis, ipse triginta dierum spatio sacre communionis expers, iussus est penitentiam agere.

Hadriani accusatores cum eo in gratiam rediisse docet epistola 39 lib. III, ad episcopos Corinthios: uix enim dubitare licet utrum idem sit Hadrianus episcopus de quo hec agit epistola. Sic illatam episcopo, totique simul ordini episcopali ultus est iniuriam S. Gregorius; et qui episcopos omnes  secundum rationem humilitatis equales esse putauit , cum culpa nulla in eos animaduertere cogeret, supremam  quam obtinebat potestatem in delinquentes exercere sollicitus fuit, ad quantumlibet gradum in episcopatu prouectus esset, et in quouis orbis Christiani loco sederet.

2. Eius quoque magnanimitas hoc anno exarsit in Andream, Tarentinum episcopum. Illum concubinam 238 habuisse compertum erat, et post susceptum sacrum ordinem eam adhuc retinuisse quibusdam nata fuerat suspicio. Preterea pastoralis mansuetudinis immemor, mulierem quamdam fustibus crudeliter cedi iusserat, que migrauerat e uita post octo menses; quam ob seuitiam statuit Gregorius eum per duos menses in penitentia transigendos a missarum celebratione suspensum feriari debere . Quia uero non ita certum erat, ipsum carnali se flagitio  maculasse, cum in rebus dubiis absolutum iudicium ferre non liceat, eumdem sue conscientie dimittendum ut ab ea iudicaretur, censuit; simulque admonuit, ut si tanti flagitii sibi conscius foret, sacerdotii honore abdicato, nunquam ad sacrum opus accedere presumeret. Ut huiusmodi suspicionibus, quibus etiam optimorum episcoporum fama potest laborare, tolleretur occasio, olim preceptum fuit, Ennodio teste , ut omnes episcopi cellularios haberent, occasione fortasse calumniarum quibus uexatus nuper fuerat Symmachus papa, ut iam diximus in notis ad decreta S. Gregorii col. 1289, nota g.

3. In cercenda etiam Ioannis, patriarche Constantinopolitani, seuitia et immanitate, paterna Gregorii  pietas eodem fere tempore laborauit; quod satis probat nullum episcopum esse, ut alibi docet, qui sedis apostolice potestati et castigationi, si culpa exigat, non subiiciatur . Ex Isaurie monachis unus dignitate sacerdotii insignis, in ecclesia CP. fustibus cesus fuerat. Tanti facinoris reus ferebatur iuuenis quidam Ioannis familiaris, multorum scelerum infamia satis notus; qui, ut ait Gregorius, adhuc de Deo nichil didicerat, qui uiscera caritatis nesciebat ; qui insidiari quotidie diuersorum mortibus per occulta testamenta dicebatur, nec Deum metuens, nec homines erubescens.

Hanc uim et ignominiam Athanasio illatam  cum Gregorius accepisset, semel et iterum ad Ioannem scripsit, ut criminis perpetrati ueritatem exploraret. At ille dissimulans respondit, se qua de re interrogaretur penitus ignorare; sicque uiolate in monacho et sacerdote religionis inuidiam deprecari uolens, culpam augebat: etenim uel ipsam cumulabat mendacio, uel se ueterni et socordie arguebat. Nimirum, ut obiicit Gregorius, quid deterius esse potest, quam ut agantur talia contra seruos Dei, et ipse nesciat qui presto est? Que uero potest esse pastoris excusatio, si lupus oues comedit, et pastor nescit? Hec prefatus papa, Ioannem ad saniora consilia reuocat, et ad canones obseruandos hortatur, qui episcopos pastores esse uolunt, non percussores. Noua enim et inaudita  est ista predicatio que uerberibus exigit fidem, inquit: si autem canones non custoditis, et maiorum uultis statuta conuellere, non cognosco qui estis. Ad extremum suadet ut emendato iuuene totius mali artifice, reiectisque eius consiliis, monachos a se male habitos in suis ordinibus suscipiat, eisque pacem prebeat. Sabiniano quoque, suo apud Mauricium legato, precepit ut de eodem negotio patriarcham sui officii admoneret. Illum statim non obtemperasse satis indicat alia epistola ad Narsem patricium: De causa, inquit, presbyterorum, que cum fratre meo et cepiscopo, uiro reuerendissimo Ioanne patriarcha, agitur, ipsum, puto, aduersarium patimur, quem asseris uelle canones custodire. Charitati autem tue breuiter fateor quia omni uirtute et omni pondere eamdem causam, auxiliante  omnipotente Deo, exigere paratus sum. In qua si uidero sedi apostolice canones non seruari, dabit omnipotens Deus quid contra contemptores eius faciam . Athanasium eiusque socios de Manicheorum heresi infamatos esse docet epistola 14 libri sexti.

4. Quid postea factum sit disce ex eadem epistola et ex 66 eiusdem libri, quam integram hic exhibemus, ut que esset Gregorii prudentia in tractandis huiusmodi negotiis ostendamus: Gregorius Athanasio presbytero de Isauria. Sicut de eis quos ab unitate Ecclesie heretice prauitatis error abscidit affligimur et dolemus, ita his quos intra sinum suum catholice fidei professio continet congaudemus; et ut pastorali sollicitudine illorum nos oportet impietatibus obuiare, sic piis horum professionibus congruit fauorem impendere,  et sincera esse que sapiunt declarare. Atque ideo, dum tibi Athanasio presbytero, monasterii sancti Mile, cui est uocabulum Tamnaco, quod in Lycaonia est prouincia constitutum, contraria integre fidei fuisset orta suspicio; ut professionis tue potuisset integritas apparere, ad apostolicam sedem cui presidemus elegisti recurrere, asserens etiam te corporaliter uerberatum aliqua iniuste ac uiolenter fecisse. Et quanquam ea que ui impulsionis fiunt canonum minime censura recipiat, et iure habeantur infirma, quia ipse ea dissoluit qui iniustum fateri fierique compellit; sed magis illa suscipienda est et amplectenda confessio, que ex spontanea uoluntate monstratur procedere, sicut apud nos fecisse dignosceris. Ne quid tamen nobis ambiguum potuisset  existere, sanctissimo Ioanni quondam fratri et cepiscopo nostro, Constantinopolitane ciuitatis antistiti, de te preuidimus scribendum , ut suis nos quid actum esset epistolis informaret. Qui sepe a nobis admonitus, rescribens  innotuit, codicem apud te fuisse inuentum in quo plurima continebantur heretica; et ob hoc se aduersus dilectionem tuam fuisse commotum. Quem quia ad nos studuit pro satisfactione transmittere, priores eius partes sollicita lectione percurrimus. Et quoniam manifesta in eo heretice prauitatis uenena reperimus, ne denuo debuisset legi, uetuimus. Sed quia hunc te simpliciter testatus es legisse, et ad amputandam ambigue suspicionis materiam libellum nobis manu tua porrexisti perscriptum, in quo fidem tuam exponens, omnes generaliter  hereses, uel quidquid aduersus catholice fidei uel professionis integritatem est, apertissime condemnasti; et cuncta que sancte quatuor uniuersales synodi recipiunt, te semper recepisse ac recipere, et que condemnant condemnasse, condemnareque professus es; eam quoque synodum que Iustiniani imperatoris temporibus de tribus capitulis facta est, et suscipere et custodire promisisti, et prohibitus a nobis codicem ipsum legere in quo pestifere fraudis uirus innexum est, libentissime consensisti; reprobans etiam atque condemnans ea omnia que contra catholice fidei integritatem in eo dicta uel latenter inserta sunt, nec eum te legere denuo promisisti. Hac ratione permoti, postquam etiam ex probati a te libelli pagina, fides tua nobis catholica Deo custodiente perclaruit, ab omni te heretice peruersitatis macula iuxta professionem tuam liberum esse decernimus  atque catholicum, et sincere fidei in omnibus professorem atque sequacem, Christi Iesu Saluatoris gratia claruisse pronuntiamus; liberam quoque tribuimus licentiam ad tuum monasterium in tuo te loco uel ordine nichilominus remeare. De hoc quoque et dilectissimo fratri nostro, Constantinopolitane ciuitatis antistiti, qui in supradicti sancti Ioannis loco ordinatus est, nostra uolumus scripta transmittere. Sed quia consuetudo non est, ut priusquam ad nos eius 239 synodica deferatur, debeamus scribere: idcirco distulimus. Sed postquam ea nobis delata fuerit, ei hec, dum opportunum fuerit, indicabimus.

Huic negotio affinis est causa Ioannis presbyteri Chalcedonensis, quem eodem tempore ab ignaris accusatum de heresi Marcianistarum, uel potius  Marcionitarum, iudices ab eodem Ioanne CP. deputati iniuste damnauerunt. At papa facto concilio eumdem absoluit, maxime quia libellus ab ipso oblatus fidei sinceritati per omnia concordaret. De hac sententia Ioannem presbyterum ab heresis crimine liberum pronuntiante scripsit Gregorius ad Mauricium Augustum et ad Theoctistam . Synodalis quoque iudicii huius certiorem fecit ipsum Ioannem CP. patriarcham . In ea quam ad ipsum scripsit epistola S. Doctor aperte damnat eos qui falso abrepti zelo, hereses etiam inuitis, et orthodoxam fidem profitentibus obtrudunt. Notanda sunt pre ceteris uerba hec: Sicut hereticorum prauitas zelo recte fidei comprimenda, ita uere confessionis  est integritas amplectenda. Nam si credi fideliter confitenti despicitur, cunctorum in dubium fides adducitur, atque errores mortiferi ex incauta districtione generantur. Et hinc non solum errantes oues ad caulas minime Dominicas reuocantur, sed etiam introposite ferinis dentibus laniande crudeliter exponuntur. Hoc ergo, frater carissime, subtiliter perpendamus, et sub pretextu heresis affligi quempiam ueraciter profitentem fidem catholicam non sinamus, ne, quod absit, heresim fieri sub emendationis magis specie permittamus.

5. Quod autem illis obtrectatoribus contingere solet, ut heresim obiicientes, in oppositum ferantur errorem, hoc Ioanni CP. euenisse testatur S. Gregorius his uerbis: Ante triennium, cogente causa monachorum Isaurie, qui heretici accusabantur, satisfaciens  mihi quondam frater et consacerdos meus domnus Ioannes litteras misit, quibus nitebatur ostendere eos Ephesine synodi definitionibus contradixisse, et uelut ex eadem synodo certa nobis quibus ipsi obsisterent, capitula destinauit. Inter alia autem scriptum illic continebatur, de Ade anima, quia in peccato mortua non fuerit, eo quod diabolus in cor hominis non ingrediatur; et si quis hoc dixisset, anathema esset. Que cum mihi relecta fuissent, ualde contristatus sum . Hunc Ioannis errorem heresis Pelagiane surculum Pelagianorumque id pseudo-Ephesina synodo fetum refellit doctissimus Papa, tum in laudata epistola, tum lib. IX ep. 49, ubi capitula sub nomine synodi Ephesine ad se ex regia urbe transmissa, asserit esse ipsamet Pelagii et Celestii praua dogmata. De monachis Isaurie consulenda historia monastica  Orientis lib. Iu, c. 17, p. 753, ubi eos potius in Lycaonia uixisse dicitur, quam in Isauria. Certe lib. Iu Dialogorum c. 38, Gregorius meminit cuiusdam Athanasii presbyteri, et ut coniicere licet, monachi Lycaonie, si fides sit plurimis Mss. hoc loco in nota designatis. At Isauria et Lycaonia uicine erant prouincie; unde non mirum unam pro alia usurpatam fuisse.

Exstat libro u, ep. 37, ad Heliam, presbyterum et abbatem in Isauria, cuius discipulum Epiphanium nomine, S. Gregorius diaconum Ecclesie Rom. ordinauit. Petierat Helias 50 solidos ad monasterii sui necessaria; sed misit 72 beneficentissimus pater. Utrum in illo monasterio degerent illi monachi de heresis crimine insimulati, prorsus incertum est. Ex  commemoratis intelligere licet Ioannem CP. non satis a Pelagiana heresi cauisse  et in historia scientiaque Ecclesiastica parum exercitatum, quippe qui supposititia et heretica, pro genuinis Ephesine synodi actis imperite laudabat. Non semel cum hoc regie urbis patriarcha luctandum Gregorio fuit, ut suo dicetur loco.

6. Quandoquidem de episcopis officii sui immemoribus a Gregorio correptis et emendatis loqui cepimus, opere pretium est de Ioanne, Rauennate episcopo, propter fastum et insolentem pallii usum hoc etiam anno reprehenso pauca subiicere . Hic exarchorum Rauenne commorantium  auctoritate fretus, nonnulla sibi supra communem metropolitanorum consuetudinem usurpanda existimauit. Cum enim ceteri pallio extra missarum [a 1Kb] tempus non uterentur, ipse in litaniis solemnibus et supplicationibus publicis, ex penitentie disciplina institutis, nouo cultu palliatus incedebat, qui in cinere potius et in cilicio tunc debuisset humilitatem profiteri. Hoc improbauit Gregorius modestie sacerdotalis precipuus assertor, cuius illud plane aureum dictum, nichil in episcopi ceruice splendidius fulgere quam humilitatem.

Ad archiepiscopi sui exemplum superbientes Rauennatis Ecclesie clerici, [b 1Kb] mappulis uti  presumpserunt. De his Gregorius ad Ioannem scribere quantocius curauit  per Castorium S. Ecclesie Rom. notarium. Ioannes hec priuilegia sibi sueque Ecclesie a summis pontificibus concessa respondit, et a Gregorio confirmari poposcit; quod etiam flagitarunt Romanus exarchus, prefectus, et alii urbis Rauenne nobiles uiri. Iis ergo morem gerens pontifex annuit, ut Rauenne archiepiscopus, donec aliquid certius constaret de priuilegiis ipsi concessis, pallio uteretur in litaniis quatuor tantum dierum solemnium; scilicet S. Ioannis Baptiste, S. Petri apostoli, S. Apollinaris huius Ecclesie patroni, et in anniuersaria sue ordinationis commemoratione .

Non placuit Ioanni iudicium hoc, ut coniicere licet ex epistola ad eumdem postea scripta, in qua queritur S. Gregorius de irrisoriis et mordacibus Ioannis sermonibus . Ut autem omnem expostulandi  occasionem tolleret, scripsit archiepiscopo exploraturum se per Apocrisiarium suum Constantinopoli agentem, utrum nonnulli ex maioribus metropolitis, qui tricenos et quadragenos sub se episcopos habebant, in litaniis cum pallio solerent ambulare; et si qui reperirentur, se libenter episcopo Rauennati concessurum pallii in litaniis gestandi priuilegium. Sic exasperatum placare conatus est humilis pontifex. Ioannis tamen uitia nequaquam dissimulanda existimauit, sed ipsum sedulo de iis admonuit; presertim quod amicis presentibus blandiretur, obloqueretur absentibus; quod in seruos 240 fureret ac turpia euomeret; quod disciplina ad uitam clericorum custodiendam nulla esset, sed tantummodo se clericis suis dominum exhiberet.

 7. Quantum talibus episcopis infensum se Gregorius exhibebat, tantum erga optimos pastores benignum se officiosumque prebebat; quod maxime erga Domitianum Melitine in Armenia episcopum et metropolitanum comprobauit. Is Mauricii imperatoris consanguineus erat, uir prudens, industrius, uerbo et opere potentissimus, et ad res maximas gerendas efficacissimus, inquit Euagrius. Hinc ad plurima et grauissima negotia hunc adiutorem adhibere consueuerat  Augustus. Quin etiam eius tutele commendarat liberos suos adhuc immaturos, dum anno imperii decimo quinto periculose egrotaret, ut ait Simocatta, qui in Domitiani laudes latissime excurrit. Cum Cosres, Persarum rex, profugus, Mauricii ope regnum recuperasset, ac paulo post ad Gregorium Antiochenum patriarcham crucem auream gemmis fulgentem misisset in templo S. Sergii, offerendam, eiusdem martyris basilicam plurimis donis ornasset , magna spes iniecta fuerat fidei Christiane apud Persas disseminande ac propagande. Huius rei gratia Domitianus ad regem perrexerat, quem iam sibi pluribus deuinxerat beneficiis; hunc  enim episcopum regi fugienti et extorri Mauricius obuiam honoris causa miserat, ut eum quocumque uellet deduceret. Cosrem Christianum tunc factum fuisse narrant Ioannes Biclarensis in chronico, et Paulus Diaconus lib. Iu, c. 17. [c 1Kb] At uana specie religionis delusos fuisse scriptores hos, ob regis munificentiam erga Christianorum templa, eumque a gentilium cultu non recessisse manifestum est, tum ex Grecis scriptoribus, qui gesta Mauricii prosecuti sunt, tum presertim ex Gregorii epistola consolatoria ad Domitianum hoc anno scripta: Imperatorem uero Persarum, inquit, etsi non fuisse conuersum doleo, uos tamen ei Christianam fidem predicasse omnimodo exulto: quia etsi ille ad lucem uenire non meruit, uestra tamen sanctitas predicationis sue premium habebit. Nam et Aethiops in balneum niger intrat, et  niger egreditur, sed tamen balneator nummos accipit . Sic sanctissimi episcopi sibique amicitia coniunctissimi labores irritos blande ac ingeniose consolatus est Gregorius, ad eius epistolam respondens, qua suam ad Persas profectionem predicationis gratia fructu caruisse dolens Domitianus indicauerat. 



CAPUT X.

ARGUM.---1. De lege Mauricii milites in monasteriis recipi prohibente. Hanc improbat S. Gregorius.---2. Utrum illam, antequam publicaretur, emendauerit.---3. Qua occasione lex illa fuerit lata. Quibus rationibus niteretur.---4. Gregorius de disciplina monastica sollicitus.---5. Num abbatibus et monachis egredi foras prohibitum.---6. Iudeus falso Elie cultu Christianis illudit. De eo puniendo scribit Gregorius.---7. Dialogos elucubrat.  

1. Antequam ab Oriente recedamus, agendum est de lege quadam eodem fere tempore ab imperatore promulgata, que sanctissimum pontificem egritudine iam laborantem, grauissimo dolore affecit. Nimirum sanxerat Mauricius non solum ut quisquis publicis administrationibus fuisset implicatus, ad ecclesiasticum officium peruenire non posset, sed etiam ut ei in monasterio conuerti non liceret: quod de iis quoque qui militie  adscripti erant constituerat, quibus deinceps liberum non erat monasteria, penitentie causa, petere. [a 1Kb] Curiales quidem et secularibus negotiis adstrictos ab ecclesiasticis dignitatibus excludi ualde laudauit S. Gregorius, euidentissime sciens, inquit, quia qui secularem habitum deserens ad ecclesiastica officia uenire festinat, mutare uult seculum, non relinquere. At iisdem non licere in monasteriis conuerti minime probauit. Etsi enim eris alieni debitores forent, ac publicis rationibus implexi, poterat eorum debitis per monasterium satisfieri, inquit sanctus pontifex. Quod uno eodemque argmento simul demonstrat et dotata fuisse tunc monasteria etiam amplis reditibus, et summam in ipsis uiguisse caritatem. Maxime uero damnauit sanctissimus pater  legem qua milites ab ingressu monasteriorum prohibebantur, nisi aut expleta militia, aut pro corporis debilitate missionem essent consecuti. Ipsum audiamus de hac lege cum Mauricio expostulantem: Ad hec, ecce per me seruum ultimum suum et uestrum respondebit Christus, dicens: Ego te de [b 1Kb] notario comitem excubitorum, de comite excubitorum Cesarem, de Cesare imperatorem; nec solum hoc, sed etiam patrem imperatorum feci. Sacerdotes meos tue manui commisi, et tu a meo seruitio milites tuos subtrahis? Responde, rogo, piissime Domine, seruo tuo, quid uenienti et hec dicenti responsurus es in iudicio Domino tuo? Cetera legantur eadem que summum decebat pontificem libertate dicta, quam tamen his postea uerbis temperauit humilitatem spirantibus: Ego quidem iussioni subiectus, eamdem legem per diuersas  terrarum partes transmitti feci; et quia lex ipsa omnipotenti Deo minime concordat, ecce per suggestionis mee paginam serenissimis Dominis nuntiaui. Utrobique ergo que debui exsolui, qui et imperatori obedientiam prebui, et pro Deo quod sensi minime tacui. 

2. Hanc epistolam Gregorius misit ad Theodorum imperatoris archiatrum, seu medicorum principem, rogans ut eam captato tempore offerret Mauricio, apud quem gratia plurimum ualebat, adhibitisque tum consiliis tum precibus ad hanc legem refingendam aut emolliendam Augustum impelleret. 241 Utrum id Theodorus prestiterit ignoramus. Docere tamen uidetur sanctus pontifex Mauricium a lege sancita postea resiliisse. Scribens enim ad plurimos metropolitas  de militibus post triennii probationem ad monasticum habitum suscipiendis, subdit: Qua de re etiam serenissimus et Christianissimus imperator, mihi credite, omni modo placatur, et libenter eorum conuersionem suscipit, quos in rationibus publicis implicatos non esse cognoscit.

Censet etiam E. C. Baronius legem hanc imperatoriam a Gregorio emendatam et temperatam prius fuisse quam eam promulgari curaret, transmitteretque ad metropolitas. Eadem est fere illustrissimi uiri D. de Marca sententia ;  additque S. Gregorium hanc legem emolliendo eadem auctoritate usum qua prefecti pretorio, penes quos erat ciuiles leges ad se ab imperatoribus directas ut publicarentur, aut tantisper immutare, aut ab earum publicatione abstinere, donec de iis emendandis ad Augustum scripsissent uel ipsum adiissent. Alii uero existimant hanc legem nulla mutatione facta fuisse missam a S. Gregorio qualem acceperat ab imperatore; idque his Gregorii uerbis significari contendunt, eamdem legem per diuersas terrarum partes transmitti feci, et quia lex ipsa omnipotenti Deo minime concordat, ecce . . . . . nuntiaui. Ergo, inquiunt, lex qualis a papa transmissa est nondum fuerat castigata et emendata, quandoquidem uoluntati legique Dei post emendationem consentanea erat. Utramlibet sententiam eligat  lector.

3. Ceterum legis huius ferende occasionem imperatori prebuerat frequens penitentiam tunc ambientium concursus ad monasteria, ita ut plerique seculo et curie uariis officiis ministeriisque alligati, intentatis tot ire diuine flagellis perterriti, rei tum publice tum priuate nuntium remitterent, publicani telonia desererent; militares uiri, siue ii gregarii et manipulares, siue centuriones aut tribuni aliique duces, militie insignia proiicerent, ad conuersionem festinantes.

Porro non deerant rationes que persuaderent milites nonnisi emeritos et dimissos, in monasteriis esse suscipiendos. Quippe can. 4 concilii Chalced. cautum est, ne quis in monasteriis seruus obtentu monastice professionis recipiatur, preter domini sui conscientiam:  transgredientes autem hanc definitionem excommunicantur. Et in concilio Gangrensi can. 3 legimus: Si quis seruum pretextu diuini cultus doceat dominum contemnere proprium, ut discedat ab eius obsequio . . . . . anathema sit. At milites toto militie tempore non secus ac serui, ad reipublice obsequium adstringebantur; unde etiam in manu signati tunc erant tanquam mancipia quibus note quedam inurebantur. De his legendus uegetius lib. II, c. 25. Ipse Gregorius in prefata ad Mauricium ep. milites appellat manu signatos. Iuxta morem hodiernum etsi militibus nulla inurantur stigmata, statim tamen ac sacramento dato militiam professi sunt, eam deserere, etiam sanctioris militie amplectende causa, impune non possunt. Hec dicta sint ut eam legem  ostendamus nec impie ab Augusto latam, nec a Gregorio temere promulgatam. Licet enim contra pietatem pugnare uideretur, quod in sacra monachorum acie mereri prohiberentur milites , re tamen propius perspecta, bonique publici habita ratione, ita statuendum esse prudentia consultissimorum fortasse suadebat.

4. Cum de conscribendis Christo militibus ita sollicitus esset uir sanctissimus, ut inter eos disciplina uigeret magis ac magis allaborabat, presertim uero  ut fratrum suorum saluti custodieque abbates inuigilarent admonere satagebat. Unde statim ac audiuit [a 1Kb] Ioannem abbatem sua socordia opinionem sui monasterii inquinasse ac labefactasse, ad eum scripsit in hec uerba: De fratrum animabus omnino esto sollicitus. Sufficiat iam quod opinio monasterii per uestram negligentiam inquinata est. Non frequenter foras egrediaris. In causis istis procuratorem institue, et tu ad lectionem atque orationem uaca . . . . In ipsis autem fratribus monasterii tui quos uideo, non inuenio eos ad lectionem uacare. Unde considerare necesse est quantum peccatum est, ut ex aliena oblatione Deus uobis alimoniam transmiserit, et uos mandata Dei discere negligatis . Non solum autem clericis et monachis lectionem sacram imperabat  peritissimus animarum rector, sed etiam laicis et militie addictis, ut liquet ex epistola ad Maurentium magistrum militum scripta , quem ob id laudat quod humana conuenticula cauens sacris libris euoluendis incumbat; dolet uero quod in hoc pio lectionis studio nullum socium habeat.

5. Ceterum ex his uerbis Gregorii ad Ioannem, non frequenter egrediaris, immerito asserit noue Bibliothece Eccles. Gallice conscripte [b 1Kb] parens prohibitum esse tum abbatibus tum monachis, foras progredi, cum Gregorius frequentes tantum egressus in publicum uituperet. Sane qui suos alumnos uite solitarie addictos esse uoluit S. Benedictus, in duobus Regule sue capitibus  clare significat, non eis interdictum extra monasterium exire, et negotiis  uacare. Ipse uero Gregorius multis negotiis tum ecclesiasticis, tum etiam politicis non solum adhibuit abbates et monachos, ut infra sepe dicemus, sed etiam prefecit. Anno superiori scripserat Ioanni Rauennati , mittendum esse in urbem Fanum cum aliquanta pecunia Claudium monasterii Classensis abbatem, ad captiuos redimendos. Postea cum Theodelinda regina sese a communione Constantii Mediolanensis episcopi suspendisset, propter damnata ab eo tria capitula, misit ad eam Ioannem abbatem et Hippolytum notarium, qui damnatione hac minime pulsatam fuisse  concilii Chalcedonensis auctoritatem regine persuaderent, eamque ad Constantii communionem reuocarent . Quin etiam  Secundini monachi et Probi abbatis opera usus est, ad pacem cum Agilulfo Langobardorum rege componendam; quod feliciter cessit . Commemorandos hoc loco non existimamus tot monachos a S. Gregorio Euangelii predicandi gratia missos, de quibus postea fiet mentio. Secessum tamen et ab omni negotio feriationem, quibus solitaria uita maxime commendatur, quandiu his frui licet, amplecti debent monachi ac prosequi, exemplo S. Gregorii potissimum id suadente, qui a monasterii quiete abstractus, et ad summi pontificatus fastigium euectus, tanquam  ablactatus a materno ubere infantulus, tot fere uagitus emisit, quod scripta edidit.

242 6. Ut de iis etiam qui foris sunt, et ad Ecclesiam non pertinent obiter agamus, Iudei non semel experti Gregorii clementiam, hoc anno eiusdem impigra sollicitudine zeloque indefesso repressi sunt. Nimirum cum quidam [c 1Kb] Nasas inter eos sceleratissimus sub honore beati Elie altare construxisset, multosque Christianorum illuc orationis causa pertraxisset ac seduxisset: scripsit uigilantissimus pontifex ad Libertinum Sicilie prefectum , ubi facinus admissum fuerat, superstitioque uigebat, ut districtissime et corporaliter in Iudeum hunc, si de reatu constaret, animaduerteret, nec socordiam eaque peiorem auaritiam Iustini eiusdem  insule pretoris imitaretur. Is enim Iudeorum delinitus muneribus, Dei iniurias uindicare non curabat, uti Gregorius scriptis ad se litteris didicerat. Idem Iudeus Christiana sibi mancipia comparasse ferebatur, quod contra legem a Constantino Magno latam ne Iudeis famularentur Christiani, pugnabat. Quia uero eadem lege cautum erat, ut si quos Iudei Christianos in obsequio et famulitio haberent, ii extemplo in libertatem assererentur ; id exsecutioni mandari strenue ac sine mora papa postulat. Idem fere est argumentum alterius epistole , ad uenantium, Lunensem episcopum, scripte anno sequenti.

7. S. Gregorium hoc tertio sui pontificatus anno de conscribendis Dialogis cogitasse, testatur epistola  ad Maximianum, episcopum Syracusanum, in qua etiam subodoramur eum paulo post iis elucubrandis incubuisse . uerum de tempore quo scripti sunt lege prefationem nostram tom. II, maxime num. 17 ac sequentibus. Ex eadem prefatione omnia repetenda sunt que ad hos libros pertinent. Id unum hic obseruabo, egregium hoc opus fuisse solitudinis fructum, ad quam frequenter anhelabat Gregorius, ut a pastoralis uite molestiis et sollicitudinibus leuaretur, et amisse quietis, eam piis deflendo lacrymis, iacturam utcunque resarciret. Qualis autem esset in secessu, quibusue meditandis tunc animum intenderet, disce ex ipso Dialogorum exordio



CAPUT XI.

 ARGUM.---1. In Ecclesia Salonitana turbe propter Maximum, inuito papa, ordinatum episcopum.---2. Gregorii hoc in negotio constantia et patientia.---3. Maximi audacia in sanctum pontificem.---4. Maximi ordinationem asserit imperator.---5. Maximi penitentia et satisfactio.---6. Quid de Honorato archidiacono definitum.---7. Constantina Augusta S. Pauli reliquias postulans fert repulsam. Mos antiquus sanctorum corpora loco non mouendi.---8. Antiquitus tamen facte nonnulle translationes. 

1. uix in tranquillo monasterii secessu Gregorius otium et quietem tantisper degustauerat, cum ad consueta pontificatus onera redeundum fuit, et Salonitane Ecclesie totique Dalmatie subueniendum atque consulendum . Prouincie huius  episcopi, Natalis olim sui metropolitani de quo supra diximus, prauis exemplis corrupti a sacerdotalis honoris tramite deflexerant: secularibus enim negotiis immersi, abiecerant omnem Dei metum; neque quid Deo, sed quid sibi placeret exquirere ac explere iamdudum consueuerant. Hinc mortuo Natali, cum Honoratus archidiaconus uir inculpate uite, incredibilisque constantie, quam non semel ostenderat aduersus Natalem bona Ecclesie dilapidantem, in Salonitanum episcopum electus fuisset: illi plurimum sibi a tam seuero censore morumque magistro formidantes, Maximo qui [a 1Kb] seculari potestate fretus hanc sedem inuaserat, fauere dicebantur. His acceptis, Gregorius ad uniuersos Dalmatie episcopos scribendum duxit, ut nullum in Salonitanum episcopum,  nisi consulta prius et annuente apostolica sede, ordinare presumerent. Secus facientes, excommunicatos et a participatione corporis et sanguinis Domini abstentos denuntiauit, ordinationemque futuram irritam declarauit. Presertim uero Maximo manus imponere prohibuit . Attamen aut nondum accepta pontificia iussione  aut insuper habita, ut pape significatum est, Maximus cesis presbyteris, diaconibus, omnique clero, militari manu in Ecclesiam deductus est, et tunc forsitan episcopus consecratus, si tamen consecratio dici possit, que ab excommunicatis celebrata, et excommunicato dirisque deuoto collata fuerat. Aderat tunc Antoninus subdiaconus ecclesiastici patrimonii in Dalmatia rector ;  qui cum summi pontificis iussu adlaborasset ut Salonitanus episcopus iuxta canones eligeretur, ea ratione Maximo preuaricatori exosus, et ab eius satellitibus ad mortem quesitus, fuga sibi consulere coactus est . Precipuus mali auctor erat Marcellus, Dalmatie proconsul, ut habemus ex ep. 5 lib. IX.

2. Gregorius ad tantam offensionem ab Ecclesia Salonitana remouendam, non minus prudentiam, quam constantiam necessariam ratus, litteris monuit Maximum , ut ipse ordinatoresque ipsius attrectare quidquam sacerdotalis officii non presumerent, donec explorare posset utrum uera an supposititia imperatoris iussione fuisset ordinatus, quidue sibi uisum foret rescriberet. Si uero contra interdictum  aliquid agere non uereretur, ei anathema comminatur a Deo et a B. Petro apostolorum principe.

Maximum iam ab anno superiori Salonitanam sedem inuasisse, nimirum labente undecima indictione, docet quod legimus de eius penitentia in fragmento nunc ad epistolarum calcem reiecto, prius uero premisso epistolis indict. prime. Quocirca constat nondum ad eum aut ad episcopos Dalmatie tunc peruenisse epistolas 10 et 20, hoc anno quarto pontificatus Gregorii, duodecima indict. datas, 243 quod etiam  ex ipsa epistola 20 elici potest. Idque forsan in causa fuit ut cum eo postea Gregorius mitius egerit, eiusdemque ordinationem tandem ratam habuerit.

Non me latet renuntiatum Gregorio fuisse, post interdictionem ab ipso prolatam, deductum in medium fuisse militari manu Maximum , quod in eius ordinatione contigisse debuit. At illa deductio potuit etiam fieri aliquo post ordinationem interuallo. Ad hec, plurima de hoc episcopo eiusdemque corruptis moribus acceperat papa, que nullo legitimo testimonio nitebantur, queque postea diluit, ut quod subreptitio imperatoris diplomate usus fuisset, quod per simoniam ad episcopatum peruenisset, quod uiolate castitatis reus foret. Quidni ergo dicamus, incerto aut etiam falso rumore peruenisse ad  summum pontificem Maximum, spretis eius litteris, ordinatum fuisse? Sane Gregorius ad Constantinam Augustam postea scribens, anno uidelicet sequenti, quasi de omnibus certior factus, tantum conqueritur Maximum se suoque Responsali nesciente fuisse ordinatum .

3. Que postea subsecuta sunt docet S. Gregorius in epistola ad Sabinianum sedis apostolice apocrisiarium seu legatum apud Mauricium imperatorem . Nimirum seculari et aulica auctoritate fretus Maximus, eo uenit audacie ut pape litteras excommunicationem, ni subderetur et resipisceret, intentantes, publice scindi fecerit, ipsumque apud Augustum accusarit, quod [b 1Kb] Malchum episcopum aliquante pecunie sibi debitorem in custodia occidisset.

 Calumniam hanc ita diluit uir sanctissimus: De qua re, inquit Sabiniano, unum est quod breuiter suggeras serenissimis dominis nostris, quia si ego seruus eorum in morte Langobardorum me miscere uoluissem, hodie Langobardorum gens, nec regem, nec duces, nec comites haberet, atque in summa confusione esset diuisa. Sed quia Deum timeo, in mortem cuiuslibet hominis me miscere formido. Malchus autem episcopus neque in custodia fuit, neque in aliqua afflictione, sed die qua causam dixit, et addictus est, nesciente me, a Bonifacio notario in domum eius ductus est, cui et prandium factum est, ibique prandit, et honoratus est ab eo, et nocte subito mortuus est. Itaque statim euanuit falsa hec Maximi criminatio.

4. Nihilo tamen minus Mauricius ordinationem  eius asserdit, prefectorum et ducum qui publice in Dalmatia rei preerant, ut coniicere licet, impulsu; quibus nimirum, denudata sua Ecclesia, premia multa prebere dicebatur. Ea de re ad Constantinam Augustam scribens, uehementer expostulat S. Gregorius: Et si, inquit, episcoporum cause mihi commissorum apud piissimos dominos aliorum patrociniis disponuntur, infelix ego in Ecclesia ista quid facio? Sed [c 1Kb] ut episcopi mei me despiciant, et contra me refugium ad seculares iudices habeant, omnipotenti Deo  gratias ago, peccatis meis deputo. Hoc tamen breuiter suggero, quia aliquantulum exspecto; et si ad me diu uenire distulerit, in eo exercere districtionem canonicam nullo modo cessabo.

Iusserat Mauricius ut Maximus pape se sisteret, eumque cum honore Gregorius exciperet; quod ei graue uisum est; nempe quo honore dignus erat is de quo tanta et talia nuntiabantur, antequam discussa causa, insontem se probasset? neque uero de ipsius ordinatione inscio Romano pontifice facta erat amplius questio: eam enim ut imperatori morem gereret, ita ratam habere consensit, ac si se auctore hic episcopus ordinatus fuisset; quamuis sub anterioribus principibus nullus ad hec usque tempora Salone episcopus, pretermissa Romana Antistitis auctoritate fuisset constitutus. At multa supererant  crimina diluenda, nimirum quod flagitiose ac impudice uixisset, quod data pecunia fuisset electus, quod excommunicatus missas facere presumpsisset.

Callide egerat Maximus, ut Gregorii litteras quibus a missarum celebratione cessare iubebatur, ad se non peruenirent. Ideoque iterata iussione rem ei sacram interdixit. Qua de re clero et optimatibus tum Salone tum Iadere scripsit , ut a communione Maximi recederent; neque enim ullus adhuc eius communionem respuerat, preter Paulinum episcopum, et Honoratum archidiaconum, cuius electionem de qua supra egimus, non amplius tuebatur sanctus pontifex; quandoquidem eum archidiaconum tantum appellat, non episcopum.

 5. Tandem paternis adhortationibus et infracta constantia consecutus est Gregorius, ut Maximus ad saniorem rediret mentem. Ab eius communione iam plerique recesserant; et Sabinianus, Iadere episcopus penitentia ductus, quod inuasori et perduelli adhesisset, in monasterium abiecto episcopatu sese receperat, ut tantam culpam lacrymis dilueret. At S. Gregorius eum ad suam communionem et amicitiam receptum, ut pastoralem curam resumeret hortatus est, ceterisque ad Ecclesiam reuertendi preberet exemplum, quod futurum sperabat . Neque uero spes fefellit; ipse enim Maximus rediit tandem ad cor et iugo se debite obedientie subdidit. Urgente papa ut Romam iudicandus accederet, obsessas ab hostibus uias causari  poterat, et imperatoris preceptum, qui iusserat ut Salone aut in Dalmatia mota hec questio finiretur; quod etiam sacris canonibus erat consentaneum. Preterea plebem et prefectos militari manu sue profectioni, suo itineri obstitisse respondere in promptu erat. Quibus rationum momentis prudenter perpensis, accedentibus quoque Callinici exarchi precibus Gregorius annuit ut Maximus Rauenne coram Mariniano archiepiscopo, et Castorio sancte Ecclesie chartulario, se purgaret tam de simoniaca heresi, quam de ceteris obiectis criminibus, prestito ad corpus S. Apollinaris martyris sacramento . Cum autem inobedientie et perduellionis in sedem apostolicam reus esset manifeste   iudicio Mariniani reliquit statuendum, qua satisfactione talis deberet culpa purgari. Ex cuius forsitan antistitis consilio et sententia prostratus per tres horas Maximus iacuit, grauis luctus et penitentie causa clamans: Peccaui Deo et beatissimo pape Gregorio . Subleuatus a Mariniano, iuuantibus Callinico exarcho et Castorio chartulario, cepit uehementius dolere; at in reconciliationis et absolutionis argumentum, Castorius ei epistolam a S. 244 Gregorio scriptam obtulit, qua significabat redditam ipsi fraterne caritatis gratiam, pollicebaturque se ad eum quantocius pallium esse missurum.

 6. Cum Sabinianus Iadertinus episcopus, Honoratus archidiaconus Salonitanus, et alii plurimi, sedis apostolice iura contra Maximum asseruissent, iussit sapientissimus pontifex ut eos qua decebat caritate susciperet . Optabat Gregorius ut Honoratus ab archidiaconi munere ac dignitate, de qua iam a Natalis archiepiscopi temporibus fuerat questio, non repelleretur; uerum obstabat illius Ecclesie consuetudo, que archidiaconos expleto quinquennio a suo remouere ministerio cogebat. Id in Ecclesia Salonitana pro lege haberi asseuerauit Maximus, confirmauitque Castorius chartularius; quin etiam adiecit tres superiores archidiaconos ab ipso Honorato, postquam per quinquennium ministrassent cedere compulsos. Quapropter sententia Gregorii  fuit non flagitandum ab Honorato iudicium de causa, quam ipse iam iudicarat. Hunc exitum habuit diuturna illa de Maximi ordinatione contentio, in qua uicit tandem infracta sancti pontificis patientia et constantia, ex aduersis augeri solita. Quas animi dotes ac uirtutes optime describit in epistola ad Sabinianum diaconum: Paratior sum, inquit, mori, quam beati Petri Ecclesiam meis diebus degenerare. Mores etiam meos bene cognitos habes, quia diu porto; sed si semel deliberauero non portare, contra omnia pericula letus uado .

7. In hoc toto negotio Gregorius aduersarium apud imperatorem expertus est Ioannem Constantinopolitanum, ut par est credere; quippe quem ob usurpatum ecumenici patriarche titulum redarguendo et  increpando, infensum sibi fecerat. Antequam uero de hac disceptatione fusius et enucleatius agatur, quod paulo post fiet, ratio temporis postulat ut qua arte idem Ioannes Constantine Auguste mentem a Gregorio alienam efficere molitus sit aperiamus. Ipsum enim digito monstrare uidetur sanctissimus pontifex his uerbis: Sed quidam homines contra me pietatem uestram excitare uoluerunt, ut mihi, quod absit, uoluntatis uestre gratiam subtraherent .

Piissima Augusta basilicam in honorem S. Pauli apostoli edificandam curauerat in ipso regie urbis palatio; quam ut sacris eiusdem reliquiis ditaret, postulauit a Gregorio ut sibi transmittere uel beatissimi apostoli caput, uel aliud quid de ipsius corpore fostinaret.  Cuius iussioni respondit se obtemperare nec posse nec audere, quod sanctorum apostolorum corpora nequidem loco moueri impune, uel tangi possent; idque multis miraculis ibidem commemoratis confirmat. Petierat etiam Constantina beati apostoli sudarium, quo fortasse nomine intelligi debet linteum aliquod eius cruore sacro tinctum, et in sepulcro inclusum. Sed quia extrahi non poterat nisi corpus apostoli detegendo, et loco mouendo, quod nefas erat, pie Auguste precibus annuere non potuit papa. In epistola quam Gregorius ad eam misit, ait: Quia Romanis consuetudo non est, quando sanctorum reliquias dant, ut quidquam tangere presumant de corpore; sed tantummodo in pixide brandeum [Id est uelamen] mittitur, atque ad sanctissima corpora sanctorum ponitur.  Quod leuatum, in ecclesia que est dedicanda, deuota cum ueneratione reconditur. Addit plurima iis in locis, ac si sanctorum corporibus potirentur, patrari solita miracula. Insuper docet in totius Occidentis partibus omnino intolerabile esse ac sacrilegum, si sanctorum corpora tangere quisquam fortasse uoluerit. Utinam uero piam hanc et sanctorum reliquiarum uenerationi consentaneam consuetudinem perpetuo retinuissemus. Cum Grecorum contrarius mos posset obiici, quibus uidelicet nulla erat sacra corpora leuandi ac alio transferendi religio, respondit S. Gregorius dubie fidei sibi uideri, quas transferebant et distrahebant reliquias; suspicionemque suam hoc exemplo confirmat. Nimirum quidam Greci monachi ante biennium Rome deprehensi fuerant nocturno  silentio iuxta ecclesiam beati Pauli, corpora mortuorum in campo iacentia effodientes, atque ipsorum ossa recondentes. Qui cum interrogati fuissent quo id consilio facerent, confessi sunt quod illa ossa ad Greciam essent tanquam sanctorum reliquias portaturi. Apud Gregorium Turonensem et alios passim [a 1Kb] scriptores, occurrunt tales, non pie  sed sacrilege fraudes, que dubias effecerunt plurimas alioquin genuinas sanctorum reliquias. Unde liquet nullam maiorem aut certiorem sanctis uenerationem procurari posse, quam eorum sacra pignora, in prioribus sepulcris  integra et intacta relinquendo; quod etiam [b 1Kb] ciuilibus cauetur legibus.

8. Absit tamen a nobis, ut omnes sanctorum  translationes damnemus pio consilio factas. [c 1Kb] Tempore Constantii Augusti legimus Constantinopolim delatum fuisse S. Timothei corpus Ephesi prius sepultum, ac in basilica sanctorum apostolorum collocatum esse. Paulo post etiam reliquie sanctorum Andree apostoli et Luce euangeliste delate sunt ex Achaia, et eodem in loco deposite; quod refert ac laudat Hieronymus . Lege apud Mabillonium  plurimas sanctorum translationes quarto et quinto seculo in Occidente, ipsaque in Italia  factas, quas Gregorius ignorare minime potuit. De his quoque consule notas ad ep. 30 libri quarti, uerum his in translationibus e tumulis suis educebantur sacra illa pignora, ut in aliquo decentiori loco quiescerent, neque procul deferebantur.

Haud improbauit quidem sanctus doctor episcopum et clerum urbis Eurie inde commigrantes corpus S. Donati secum abstulisse, et in Cassiopi Castro insule Corcyre deposuisse . At uero migrationem istam necessariam effecerant barbaricus gladius et hostiles incursus. Metuentes ergo sacerdotes et clerici ciuitatis huius, ne sacre S. Donati reliquie in ecclesia deserta et patente aliquam a barbaris iniuriam paterentur, maluerunt eas secum asportare.

 Que de sanctis corporibus loco non mouendis ad mentem S. Gregorii diximus, de eorum uestibus aut aliis rebus ad ipsos sanctos pertinentibus, minime intelligi debet: nam cum accepisset a Ioanne abbate tunicam S. Ioannis repertam, ut eam ad se transmittere curaret rogauit. Tunicam 245 hanc fuisse S. Ioannis apostoli et euangeliste, positamque Rome in basilica Constantiniana, docet Ioannes Diaconus , ubi eam asserit multis coruscasse miraculis. Utrum hec pape responsio Constantine Auguste satisfecerit, compertum non habemus. Exstant tamen plurime sancti pontificis epistole ad eamdem postea scripte, ex quibus intelligitur eam quod sibi denegate fuissent S. Pauli reliquie, non indigne tulisse, sed erga sedem apostolicam  pio semper flagrasse studio.



CAPUT XII.

ARGUM.---1. Theodelinda Constantio, Mediolanensi episcopo, infensa pro causa trium capitulorum.---2. Gregorius ad eam legatos mittit et epistolas.---3. Quo euentu.---4. Idololatris conuertendis incumbit.---5. Ianuarii et aliorum Sardinie episcoporum socordia.---6. De licentia chrismate consignandi presbyteris Sardis data.---7. Res hoc anno in monachorum gratiam a S. Gregorio geste.---8. Mulieres a monasteriorum ingressu arcet.---9. Monialium honestati et tranquillitati prospicit.---10. De abbatissarum etate decernit.---11. Eiusdem decretum de clericis abbatibus explicatur. 

1. Eodem fere tempore S. Gregorius ad Theodelindam, Langobardorum reginam, scribere coactus est, ut eius animum Constantio, Mediolanensi episcopo, infensum, ad pacem et concordiam reuocaret  . Laurentio, Mediolanensi episcopo, e uiuis sublato anno superiori, Constantius, eiusdem Ecclesie diaconus, unanimi totius cleri consensu successor datus fuerat, Gregorio dudum probe cognitus, cui etiam dum Constantinopoli moraretur, longo tempore adheserat. Et quamuis in eius moribus nichil quod reprehendi potuisset, inuenisset; quia tamen in animum suum pridem induxerat, ad suscipienda pastoralis cure onera, pro nullius unquam misceri persona, ab eius electione promouenda penitus abstinuerat: ipsam solis apud Deum precibus prosequi  contentus; assidue orans ut summus pastor talem Mediolanensibus pastorem preberet, in cuius lingua et moribus exhortationis diuine pascua ualerent inuenire: in cuius mente et humilitas cum rectitudine fulgeret, et seueritas cum pietate: qui eis uiam uite non solum loquendo, sed etiam uiuendo posset ostendere; quatenus exemplo illius discerent ad eterne patrie desiderium suspirare. Itaque quando sapientissimus pontifex aliquas episcoporum electiones sibi uendicauit, nonnisi grauissimis rationibus coactus, a priori proposito recessit. Nimirum satis habebat, ut antiquam seruaret consuetudinem, aliquem mittere Ecclesie Romane militem  qui electioni interesset, et ab episcopis prouincialibus, cum assensu  tamen summi pontificis, consecrari procuraret. Constantius in ipso episcopatus exordio suam fidei confessionem, ut moris erat, pape obtulit; in qua condemnata fuisse tria capitula, lesamque ac pulsatam concilii Chalcedonensis auctoritatem tres episcopi peruulgarunt; quorum malis artibus decepta Theodelinda, Langobardorum regina, Constantium statim auersata est ut legitime fidei desertorem. Brixiensem episcopum unum ex tribus iis schismaticis presulibus fuisse, non obscure indicat epistola 39 eiusdem libri, ex qua habemus ipsum et Brixie ciues importune postulasse ut Constantius iureiurando affirmaret se tria non damnasse capitula. 

2. Hec audiens Gregorius, ut opem utrique ferret, scilicet archiepiscopo calumniam passo, et regine ob  spretam eius communionem de salute periclitanti, misit ad Theodelindam Hippolytum notarium et Ioannem abbatem, qui eam reuocarent ab errore; quod et litteris suis prestare conatus est . Priores quidem ipsius litteras regine offerendas non censuit Constantius, quod in eis rerum tempore Iustiniani Augusti gestarum, et quinte synodi mentionem iniecisset, qua offendi potuisset eius animus. Alteras uero misit in quibus Constantio suadenti morem gerens, de illa synodo siluit, et quatuor priores tantum laudauit, imprimisque Chalcedonensem, cuius auctoritati detractum iri per trium capitulorum damnationem schismatici causabantur. Amoto itaque hoc scrupulo, sanctissimus pontifex hortatur piissimam reginam, ut imperitis stultisque hominibus minime  credat, caueatque ab catholice Ecclesie communione separari; ne tot eius lacryme, tantaque bona opera perirent, si a uera fide aliena inuenirentur. Decet ergo, inquit, Gloriam uestram, ad reuerendissimum fratrem et cepiscopum meum Constantium, cuius et fides, et uita bene olim mihi approbata est, sub omni celeritate transmittere, eique directis uestris epistolis indicare ordinationem eius quam benigne suscepistis, et quia ab eius Ecclesie communione in nullo separamini.

3. Rediit ad unitatem Ecclesie prudentissima et Christianissima regina, quamuis ad condemnanda tria capitula minime adduci potuerit; aut certe id si aliquando impetratum est ab ea, tardius contigit. At  schisma occasione condemnationis illorum capitulorum exortum, non in eo positum erat, quod ab illis condemnandis abstineretur, sed quod a condemnantium communione secessio fieret. Gregorius enim pro ueris Ecclesie filiis semper habuit [a 1Kb] eos, qui cum tria illa capitula reiicere formidarent, in Ecclesie tamen unitate permanserunt, et cum ipsis benignius egit semper, quos inter, preter Theodelindam, erat Secundinus eximie sanctitatis monachus, regine acceptissimus.

Redeunte ad Constantii communionem regina, tres de quibus iam locuti sumus episcopi, ut uero simile est, quieuerunt; nec ultra eum a Brixiensibus ciuibus uexatum fuisse ut sacramentum de tribus capitulis a se nunquam damnatis prestaret, inde potest colligi,  quod plurimis in epistolis ad ipsum deinceps scriptis ea de re plane sileat sanctus pontifex.

4. Non minori labore ac studio in uocandis ad Ecclesiam infidelibus, quam in reuocandis schismaticis 246 desudabat. Sardinie partem incolebant quidam populi, Barbaricini dicti, qui ad hec usque tempora cultum idolorum retinuerant. Eos a Wandalis pulsos ex Africa, in Sardiniam migrasse, coniectura potius quam certis rationum momentis habetur. Barbarorum illorum mores exprimit his uerbis Gregorius: Ut insensata animalia uiuunt, Deum uerum nesciunt, ligna autem et lapides adorant . Arduum igitur erat eos ad ueram fidem protrahere; quod tamen aggressus est sanctissimus papa, cuius caritati nichil erat difficile; atque ad hoc opus elegit  Felicem quemdam episcopum, et Cyriacum seruum Dei, abbatem S. Andree. Ab iisdem postea didicit non solos Barbaricinos, sed rusticos fere omnes in Sardinia idololatrie deditos . Quapropter scripsit confestim ad nobiles et ad ceteros in Sardinia possessores, ut rusticis a cultu idolorum auertendis et retrahendis inuigilarent; significans nichil sibi gratius aut iucundius ab ipsis posse nuntiari, quam quot quisque idololatras ad Christum perduxisset. Strenuam ad hoc operam nauauit Zabarda Sardinie dux, de quo Felix et Cyriacus ad Gregorium scripserant, eum cum Barbaricinis eo pacto facere pacem disponere, ut Christi fidem et seruitutem amplecterentur . Et de causa piissimo duci gratias egit pontifex sanctissimus, et predicatores a  se missos commendauit. Tunc Hospitonem Barbaricinorum ducem iam Christianum factum, patet ex epistola ad ipsum scripta , qua Gregorius de recta fide ab eo suscepta eum laudauit; admonuit autem ueram fidem bonis operibus esse comprobandam, insuper eius officii esse ut quoscumque posset ex subditis ad Christum adduceret, ac predicatores eorum conuersioni insudantes solatiis foueret necessariis.

Quid illi tunc profuerint satis non liquet. Ex alia epistola diu postea scripta  constat multos adhuc barbaros in Sardinia idololatriam tunc minime abiecisse, quos tamen ad fidem Christianam amplectendam festinare scribit insule presidi. Eodem  tempore iussit  ut uitalis in Sardinia defensor Barbaricina mancipia compararet; an ut ea in fide erudienda curaret, iisdemque postea uteretur ad eorum populares Christiana fide imbuendos? Eodem sane consilio legimus pueros Anglos ab annis decem et septem, uel decem et octo, eius cura et munificentia emptos, ac in monasteriis, ut in Christiana religione instituerentur, positos ; quorum postea ministerio usus est, ad totius Anglorum gentis conuersionem, de qua infra.

5. Ideo Gregorius Felici et Cyriaco partes imposuit annuntiandi in Sardinia Euangelii barbaris et rusticis, quia insule huius episcopi parum de eorum salute solliciti uidebantur. His uerbis increpat Ianuarii Calaritani episcopi, et totius insule metropolitani  socordiam et segnitiem: Accidit, inquit, aliud ualde lugendum: quia ipsos rusticos, quos habet Ecclesia tua, nuncusque in infidelitate remanere negligentia fraternitatis uestre permisit. Et quid uos admoneo ut extraneos ad Deum adducatis, qui uestros ab infidelitate corrigere negligitis? Unde necesse est uos per omnia in eorum conuersionem uigilare. Nam si cuiuslibet episcopi in Sardinia insula paganum rusticum inuenire potuero, in eumdem episcopum fortiter uindicabo .

6. Ianuarium despiciebant eius ministri et clerici, quod nimie esset simplicitatis; unde oriebatur ecclesiastice discipline neglectus et remissio. Hinc fortasse data presbyteris occasio presumendi, sacro chrismate paruulos in fronte signare, quod ne ultra  fieret prohibuit Gregorius . Quai tamen accepit postea quosdam ob hanc prohibitionem ualde offensos, aliud promulgauit decretum in hec uerba: Peruenit quoque ad nos quosdam scandalizatos fuisse quod presbyteros chrismate tangere eos qui baptizandi sunt, prohibuimus. Et nos quidem secundum usum ueterem Ecclesie nostre fecimus; sed si omnino hac de re aliqui contristantur, ubi episcopi desunt, ut presbyteri etiam in frontibus baptizandos chrismate tangere debeant, concedimus . De huius decreti sensu digladiantur theologi, aliis permissum presbyteris ut sacramentum confirmationis administrent contendentibus, aliis negantibus. Mentem nostram circa questionem et controuersiam hanc satis aperuimus in notis ad laudatas epistolas,  quas diligentem lectorem consulere non pigeat.

7. Ut res monasticas, que Gregorio semper cordi fuerunt, nunc attingamus, ad quartum eius pontificatus annum pertinere uidetur quod de ipsius erga monasterium Sublacense olim a S. Benedicto conditum, et Honoratum abbatem, munificentia legitur: nimirum eum cum sua matre Siluia huic cenobio Castrum Apollonium et alia multa bona contulisse .

Neque pretereunda que hoc anno contigit, admissio monachorum in ecclesiam S. Pancratii, que Rome uia Aurelia etiam nunc exstat. In ea prius ministrauerant et rem sacram curauerant clerici seculares  et presbyteri, sed ita negligenter, ut etiam die Dominico nullus adesset presbyter qui missarum solemnia celebraret. Murmurantibus hac de re populis, qui istuc deuotionis gratia confluebant, Gregorius matura deliberatione iudicauit socordes illos clericos inde amouendos, et in monasterio huic ecclesie coherente instituendam esse monachorum congregationem, cui abbatem prefecit Maurum . Legenda est ea de re epistola ad eumdem Maurum qua ei terrarum, redituum, oblationum illius ecclesie summam administrationem tribuit siue ad monachorum uictum, siue ad sarta tecta. Obseruat hoc loco Mabillonius ad fidelium edificationem aliquando conducere, ut monachi in locis frequentibus instituantur. 

 8. Aliunde tamen sollicite cauebat uigilantissimus pater [a 1Kb] ne ex mulierum consortio regularis apud monachos disciplina labefactaretur. Unde ualentinum abbatem increpat quod mulieres in monasterium suum ascendere sineret, ac fieri monachorum commatres; idque ne ulterius contingat, eum seuerissime ultionis comminatione prohibet . Utrum arcendas mulieres ab ecclesiarum ubi monachi obseruabant et sacras laudes persoluebant introitu, censuerit Gregorius, hocque ad ualentinum precepto sanxerit, exploratum non est. Sane in epistola 41 libri secundi frequentiorem tantum feminarum accessum ad monasteriorum ecclesias uidetur interdicere. Preterea basilicam S. Pancratii martyris frequentabat promiscus sexus, in cuius gratiam singulis  Dominicis ibidem missarum solemnia celebranda decreuit; in qua tamen monachos maluit militare quam clericos.

247 9. Erga moniales, ob sexum fragiliorem, maiorem sollicitudinem et seueriorem custodiam adhibendam ratus, hec ad Ianuarium Caralitanum, hoc fere ineunte anno scripsit: Peruenit ad nos minus te monasteriis ancillarum Dei in Sardinia sitis tuitionis impendere: et cum dispositum a tuis prudenter fuisset decessoribus, ut quidam de clero probati uiri curam gerentes, earum se necessitatibus adhiberent: nunc ita funditus esse neglectum, ut per publicas personas pro tributis aliisque muniis ipse per se principaliter Deo dicate femine compellantur ire, necessitatemque habeant pro supplendis fiscalibus per uillas prediaque discurrere,  atque uirilibus incompetenter se miscere negotiis. Quod malum fraternitas tua facili correctione remoueat, ut unum probatum uirum uita moribusque, cuius etas atque locus nichil de se praue suspicionis obiiciat, sollicite deputet, qui sic monasteriis ipsis cum Dei timore possit assistere: quatenus ulterius eis pro quibuslibet causis priuatis uel publicis extra uenerabilia loca contra regulam uagari non liceat, sed quidquid pro his agendum est, per eum quem deputaueris, rationabiliter peragatur. Ipse uero referentes Deo laudes atque cercentes semetipsas in monasteriis suis, nullam occasionem ulterius fidelium mentibus praue suspicionis iniiciant .

 10. Ad eamdem sanctissimi pape sollicitudinem erga moniales spectat quoque quod constituit ad Maximianum, Syracusanum episcopum, scribens: Iuuenculas abbatissas fieri uehementissime prohibemus . Addit nullas [a 1Kb] uelandas et benedicendas ab episcopis in abbatissas nisi sexagenarias uirgines, quarum etas hoc atque mores exegerint.

Mirum fortasse uidebitur Gregorium tantam in abbatissis etatis maturitatem requisiisse. uerum alibi docet, eos qui impugnantium uitiorum certamina adhuc tolerant, quod in iuuentute et in uirili etate sepe fit, aliorum curam suscipere non debere. Statim autem ac domita sunt uitia, etiam iuuenes, inculpate possunt morum magistri iudicio episcoporum et prelatorum constitui, aliisque regendis prefici.  Unde S. Gregorius minime improbauit beatum Benedictum in iuuenili etate, post superatam carnis tentationem, exstinctumque spinarum aculeis omnem uoluptatis sensum, in uirtutum magisterio multis prefuisse discipulis. 

11. In eadem epistola ubi de abbatissis hec edixit Gregorius, quedam de abbatibus prescribit obseruatione digna: Presbyteros, inquit, diaconos ceterosque cuiuslibet ordinis clericos, qui ecclesiis militant, abbates per monasteria esse non permittas, sed aut omissa clericatus militia, monachicis prouehantur ordinibus, aut si in abbatis loco permanere decreuerint, clericatus nullatenus permittantur habere militiam. Satis enim incongruum est, si cum unum ex his pro sui magnitudine diligenter quis non possit explere, ad  utrumque iudicetur idoneus: sicque inuicem et ecclesiasticus ordo uite monachice et ecclesiasticis utilitatibus regula monachatus impediat.

Ex hoc loco quidam probare nituntur. S. Gregorium clericos ab amplectenda professione monastica deterrere ac prohibere uoluisse; sed contra ipsius mentem, cum alibi Desiderium episcopum hortetur, ut Pancratio, Ecclesie sue diacono, gratiam monastice conuersationis appetenti, minime impedimento sit; sed eum potius pastorali admonitione succendat, ne huius desiderii feruor in eo tepescat . Preterea sanctissimus doctor beati Benedicti regulam impense laudat commendatque, cuius cap. 60 sacerdotes in monasterio suscipi rogantes, ea lege admitti iubentur, ut omnem regule disciplinam obseruaturos  se spondeant. Hinc concilii Toletani Iu patres [b 1Kb] can.  50 statuunt, ut episcopi clericis monachorum propositum appetentibus, quia meliorem uitam sequi cupiunt, liberos in monasteriis largiantur ingressus. Cauet igitur sapientissimus papa laudata epistola, ut presbyteri, diaconi, aut alii clerici, abbates in monasteriis non fiant et ordinentur, nisi post legitimam probationem, et diutinam in monastica uita exercitationem, omissaque prius clericatus militia , hoc est relicto illo Ecclesie titulo, cui per suam ordinationem erant alligati, et ut aliquando loquitur Gregorius, incardinati. Eadem ratione alibi uetat eos qui clericalem militiam cum monastica mutauerint, pro arbitrio ad suam reuerti denuo Ecclesiam. Ubi obiter notandum dari a sancto papa clericis copiam amplectende uite monastice his uerbis: Si  quos autem qualibet occasione a clericatu in monachicam conuersionem uenire contigerit, etc.

Perperam quoque nonnulli prohibitum monachis et abbatibus putant Gregorianis uerbis superius allatis , ne presbyteri ordinentur, aut clericali adscribantur militie: quia uidelicet ordo Ecclesiasticus uite monastice obest, et uicissim Regula monastica Ecclesiasticis utilitatibus. Sed ne ita interpretemur Gregorium ipse intercedit, cum sepius monachos presbyteratu insigniendos censuerit et iusserit. uide epistolam 42 libri sexti, in qua uictorem, Panormitanum episcopum, hortatur, ut unum e monachis S. Herme presbyterum ordinet absque mora, postulante Urbico abbate, quem sacerdotio quoque insignitum legimus. Ea de re sane nullus remanebit scrupulus legenti notam e ad epistolam ex qua ita cauillandi  sumpta occasio. 

Scopus ergo uigilantissimi pastoris eo loci est repellere a monasticis prelaturis clericos, ut nunc audiunt, seculares, aliarum iam ecclesiarum titulis addictos, pro illorum temporum more; tum quod clericalis et monastica militia in diuersis ecclesiis ita sociari non possint, tum potissimum quod per clericorum illorum qui monasticis inhiabant dignitatibus ambitionem et remissiorem uitam  monasteria destruenda, quod etiam postea contigit, preuideret: Dumque hi, inquit uir sanctus, quasi uaticinans, fingunt se religiose uiuere, monasteriis preponi appetunt, et per eorum uitam monasteria destruuntur ; quibus quoque uerbis id se iam experimento didicisse significat.



LIBER TERTIUS, Complectens historiam pontificatus S. Gregorii ab annis 594 et 595 ad annos 598 et 599 seu ab indictione 13 ad indict. 2.



248 CAPUT PRIMUM.


ARGUM.---1. Oecumenici titulus a CP. patriarcha assumptus.---2. Que concilia ecumenica dicta.---3. Oblatum hunc titulum papa respuit.---4. Huius uocis significatus.---5. S. Gregorii studium in explodendo hoc titulo propugnatur.---6.  Quibus gradibus ascenderit patriarcharum CP. ambitio.---7. Quanta fuerit in Ioanne.---8. An ex monacho factus sit patriarcha.---9. Epistole S. Greg. de illa controuersia expenduntur. De prima ad Mauricium scripta. Et ad Augustam.---10. Scribit ad patriarchas.---11. Quid ab Eulogio Alexand. responsum.---12.  Et ab Anastasio Antioch.---13. De interpolatis S. Ignatii epistolis.---14. Summa epistole ad Ioannem CP. scripte.---15. Irriti S. pape conatus in Ioan. et in eius successorem.---16. Huius controuersie finis.---17. Refelluntur heretici S. Gregorii modestiam eius successoribus obiicientes. 

1. Exordium huius libri sumimus a controuersia que Gregorium inter et Ioannem CP. patriarcham exarsit, ob superbum ecumenici patriarche titulum a Ioanne assumptum, et fauente huic iniuste usurpationi Mauricio, dissimulantibusque illatam sibi inuidiosa hac appellatione iniuriam ceteris patriarchis, assertum et conseruatum. Quamuis uocis huius insolentia turbas et grauissimam offensionem diu ante Gregorii pontificatum excitasset, de illa tamen e medio tollenda serio non cogitauit ante hunc annum pontifex  prudentissimus, qui nichil nisi maturo cum consilio aggredi solebat.

2. Quod spectat ad ipsum ecumenici titulum, constat eum concilia generalia sibi longe antea tribuisse. Ante synodum tamen Chalcedonensem nullam aliam hoc titulo donatam fuisse tradit P. Gussanuilleus , et legatos S. Leonis pape huius esse nominis auctores. At hec ipsi incauto aliudque agenti excidisse fatebitur, quisquis Ephesinum concilium attente legerit: etenim part. II, actione 3, occurrit: Exemplum Epistole, etc., sancta et magna et ecumenica synodus. Act. 4 in epistola Cyrilli et Memnonis ad synodum: Contra huius ecumenice synodi presides. In relatione synodi: Piissimis Christianissimisque Theodosio, etc., sacra ecumenica  synodus. In relatione de subscriptione: Piissimis, etc., sancta et ecumenica synodus. Tam grauiter aberrantem Gussanuilleum nichilominus secutus est Ludouicus Membourg histor. Pontif. S. Gregorii Magni lib. II.

3. Oblatum Romano pontifici, nimirum S. Leoni Magno, pro beati Petri apostolorum principis honore ecumenici titulum per uenerandam Chalcedonensem synodum testatur S. Gregorius; sed nullus, inquit, eorum unquam hoc singularitatis nomen assumpsit, nec uti consensit . In Chalcedonensi sane concilio lecti sunt nonnulli libelli supplices pape oblati, in quibus hoc honorifico uocabulo insignitur. Et in Act. sexta Paschasinus episcopus unus ex S. Leonis legatis, habita coram sancta synodo oratione,  summum pontificem ecumenicum appellauit; quibus cum non intercesserint synodi Patres, ea probare et rata habere uisi sunt: maxime cum hec acta in synodi tabulas relata fuerint.

4. Quod spectat ad uocis huius significationem, idem est ecumenicum ac uniuersale; et concilium ecumenicum dicitur, quod ex omnibus mundi partibus habitabilibus ad quas religionem Christianam credimus peruenisse conuocatur et congregatur. Et quamuis has ad synodos ex omni orbe Christiano episcopi aut eorum legati fortasse non conuenerint, aliquando que in conuocatione et congregatione non erat synodus uniuersalis, facta est generalis et ecumenica,  nimirum accedente postea orthodoxorum omnium consensu.

Si ex hoc significatu quid sit ecumenicus episcopus aut patriarcha constituamus, statim quale in religione Christiana monstrum foret huiusmodi episcopus manifestum fiet. Nullus enim uniuersalis episcopus fieri proprie potest, nisi exclusis ceteris aliis episcopis, etenim si totius orbis Christiani unus quispiam foret episcopus, cui alteri locus relinqueretur? Id uero sacre Scripture diserte aduersatur, que non obscure nos docet Spiritum sanctum posuisse non unum, sed plures episcopos regere Ecclesiam Dei . Unus quidem est grex Christi, sed plures gregis huius pastores sunt, qui singuli unam huius gregis portionem pascendam et regendam susceperunt.

 5. Non inficior aliquo sensu nec a fidei regula exorbitante, Romanos pontifices ecumenicos dici potuisse, propter singularem quam obtinent in tota Ecclesia iurisdictionem; cui singuli subiiciuntur etiam episcopi. At cum ab illo titulo modeste abstinere uoluissent, qua fronte Constantinopolitani 249 episcopi eumdem sibi uindicare non uerebantur? Quasi uero extra sui patriarchatus fines aliquam episcopalem auctoritatem exercere possent, aut patriarchatus Constantinopolitanus pro toto orbe christiano non insulse intelligeretur et sumeretur? Satis ergo mirari non possum quosdam scriptores, licet orthodoxam fidem profitentes, Gregorii Magni studium in oppugnando hoc superbo titulo uellicasse, uel etiam aperte damnasse: quasi de nomine tantum  et non de re grauis momenti acrius quam par erat decertauerit. Ipsis equidem ultro concessurus sum, huic uoci et nomenclature nonnullos affingi et accommodari potuisse sensus innocuos. At cum longe pluribus noxiis et a fide alienis subiacent, iisque obuiis, dum econtrario qui sani sunt, aliunde accersiti uidentur, quis nisi temere improbare audeat tantum pontificem de nouo insolentique uocabulo et a modestia episcopali prorsus alieno profligando sollicitum?

Aiunt Aristarchi nostri eamdem esse ecumenici significationem ac generalis, cuius titulus tot prefectis, siue militaribus, siue ciuilibus et politicis, siue etiam ecclesiasticis ac monasticis, tribuitur. At longe latius patet ecumenici significatus. Illi autem ministri aut  prefecti in exemplum adducti, generales dicuntur, ut a particularibus, quorum minor est auctoritas, discernantur. uerum hoc sensu patriarche Constantinopolitani nequaquam generales dici poterant. Peto enim qui fuerint illi patriarche particulares a quibus hoc uocabulo secerni debuerint?

Preterea cum in ancipiti foret, quo sensu ecumenicos esse se iactarent, metuendum erat ne ipsorum ambitio satis nota, illum qui latius pateret, hoc est pessimum et hereticum assumeret: quis modo sanus uituperet sanctum uirum, quod cum ipse in prestantissima summaque Ecclesie dignitate humilitatem adeo coleret, superbientes episcopos ad eam uirtutem  quam Christus a se nos discere potissimum uoluit, prouocare et reuocare conaretur?

6. Hic opere pretium est obseruare quibus gradibus Constantinopolitanus episcopus ad tante dignitatis fastigium peruenisset, ut nulli alii quam Romano pontifici haberetur inferior. Primum itaque episcopo Heracleensi subditus, postea ius metropoliticum et exarchicum in Heracleensem aliosque plurimos episcopos exercuit. Deinde antiquis patriarchis annumeratus est; ac non multo post fultus imperatorum potestate, consentireque coactis episcopis et ipsis etiam patriarchis, qui eius opera et gratia apud Augustos, in uariis ecclesiarum suarum negotiis indigebant, id consecutus est in concilio Constantinopolitano secundo generali, et in Chalcedonensi, ut  secundo post Romanum pontificem loco sederet; repugnante licet S. Leone, qui canonem Chalcedonensem ea de re promulgatum, tanquam supposititium, et absoluto iam concilio per fraudem adiectum reprobauit. Neque hoc in gradu stare et quiescere potuit ambitus huius presulis de cathedra sua in regia urbe que noua Roma dicebatur, constituta, ultra modum sibi blandientis et superbientis: nam ecumenici titulum aut sponte assumpserunt, aut ab adulatoribus oblatum ambabus manibus acceperunt retinueruntque Ioannes III, Epiphanius, Mennas, ecumenicus patriarcha sepe a synodo Constantinop. sub ipso habita uocatus, aliique deinceps eiusdem urbis episcopi, uniuersalem prefecturam forsitan in totum orbem Christianum et in ipsam Romanam  Ecclesiam sibi uindicaturi, nisi eorum superbie que semper ascendebat Romani pontifices obstitissent.

7. Ex omnibus autem Constantinopolitanis episcopis nullus tanta cupiditate aucupari uisus est ecumenici nomenclationem, quanta Ioannes cognomento Ieiunator, qui ea de causa, licet aliam simularetur, synodum totius Orientis habuit Constantinopoli, ut docent nos scriptores non pauci, presertimque S. Gregorius. Quod mox, inquit, idem decessor meus  ut agnouit, directis litteris ex auctoritate S. Petri apostoli eiusdem synodi [a 1Kb] acta cassauit. Quarum uidelicet epistolarum sanctitati uestre exemplaria studui destinare. Diaconum uero qui iuxta morem pro responsis Ecclesie faciendis piissimorum dominorum uestigiis adherebat, cum prefato consacerdote nostro  missarum solemnia celebrare prohibuit . Hec Gregorius, qui cum Pelagio successor datus fuisset, Ioannem per Sabinianum legatum suum rogauit ut ab hoc titulo abstineret. At nichil his precibus lucratus, alia tentauit remedia.

8. Antequam de epistolis in hanc rem a sancto pontifice scriptis loquamur, quisnam fuerit Ioannes Ieiunator, explorandum est. uulgaris est opinio eum fuisse monachum, nititurque tum Ioannis Diaconi testimonio , tum inscriptione cuiusdam sermonis de penitentia, qui ipsi tribuitur, et in titulo prefert nomen Ioannis monachi patriarche CP. cognomento  Ieiunatoris. Additur eum Liturgiam que Chrysostomi creditur meliori ordine disposuisse, atque in ea se nomine sacri monachi aut sacerdotis monachi designasse. At illa oratio in qua uocabulum hoc legitur, abest a Liturgia S. Chrysostomi quam exhibet doctissimus Iacobus Goar. Neque constat Liturgiam hanc Ioannis Ieiunatoris opera fuisse ordinatam. Fuerunt autem plurimi episcopi CP. qui cum prius uitam monasticam essent amplexi, aut sacri monachi dici potuerunt. Ex Grecorum Meneis Ioannes Ieiunator Constantinopoli ortus [b 1Kb] erat, ubi primum statuariam  artem exercuit. At ob prestantes uirtutes a patriarcha huius urbis in clerum fuit cooptatus et diaconus factus. Mortuo  tandem Eutychio, ad suscipiendam patriarchalem dignitatem inuitus cogitur, quam mira abstinentia, largis eleemosynis, aliisque piis operibus decorauit. Eius uite sanctitas siue sincera fuerit, ut Greci contendunt, siue fucata, ut plerisque Latinis placet, quod humilitas uirtutum omnium fundamentum ei defuisse uideatur; hec, inquam, sanctitas aut sanctitatis species, non parum contulit ad conciliandum ei Mauricium imperatorem, quem in tota illa de ecumenici titulo controuersia infensissimum expertus est S. Gregorius.

9. In prima quam de hoc argumento scripsit epistola, apud Mauricium Augustum conquestus est de Ioannis superbia, qua pax inter episcopos turbata et labefactata fuerat, quaue dicit barbarorum gladios  in rempublicam exacui. Eum uero his uerbis mire depingit: Ossa ieiuniis atteruntur, et mente turgemus. Corpus despectis uestibus tegitur, et elatione cordis purpuram superamus. Iacemus in cinere, et 250 excelsa despicimus. Doctores humilium, duces superbie, ouina facie lupinos dentes abscondimus. Et multo manifestius de eodem loquens infra: Ille ergo, inquit, magis est piissimorum dominorum preceptione flectendus, qui preceptis canonicis obedientiam prebere contemnit. Ille cercendus est, qui sancte uniuersali Ecclesie iniuriam facit, qui corde tumet, qui gaudere de nomine singularitatis appetit, qui honori quoque imperii uestri se per priuatum uocabulum superponit . Obiicit Ioannis fastui apostolorum principis modestiam, qui etsi totius Ecclesie curam  a Christo accepisset, numquam tamen uniuersalis apostolus uocari uoluit; cuius exemplo adheserunt eius dignitatis heredes Romani pontifices; postea exclamat: O tempora, o mores! Ecce cuncta in Europe partibus Barbarorum iuri sunt tradita, destructe urbes, euersa castra, depopulate prouincie, nullus terram cultor inhabitat; seuiunt et dominantur quotidie in necem fidelium cultores idolorum; et tamen sacerdotes, qui in pauimento et cinere flentes iacere debuerunt, uanitatis sibi nomina expetunt, et nouis ac profanis uocabulis gloriantur.

Tandem hunc titulum arietat multis rationum momentis,  presertim ex prauo sensu cui subest, deductis. Precipua quibus Ioannem urget argumenta, tum in hac epistola tum in aliis, ea sunt: repugnat humilitati Christiane que in episcopis magis fulgere debet, nouum ecumenici nomen; caritatem turbat, unitatem scindit, ceteros episcopos sua dignitate spoliat, ut unum tantum faciat episcopum, quo ruente tota ruit Ecclesia. Cumque plurimos Constantinopolitanos episcopos in heresim lapsos esse legamus, inde sequeretur a uera fide sepius excidisse Ecclesiam. Denique Romani pontificis titulum hunc ultro sibi oblatum respuerunt.

Papam hortatus fuerat imperator ut cum Ioanne pacifice ageret; ad quod respondit: Ad uitam rectam reuertatur auctor scandali, et omnia sacerdotum iurgia  cessabunt. Ego enim cunctorum sacerdotum seruus sum, inquantum ipsi sacerdotaliter uiuunt: nam qui contra omnipotentem Dominum per inanis glorie tumorem, atque contra statuta Patrum suam ceruicem erigit, in omnipotenti Domino confido, quia meam sibi nec cum gladiis flectit.

Idem fere est argumentum epistole ad Constantinam Augustam scripte . uehementius tamen insurgit in Ioannem, cuius immensam superbiam ait prenuntiare propinqua Antichristi tempora; illum quippe imitatur, qui spretis in sociali gaudio angelorum legionibus, ad culmen conatus est singularitatis erumpere, dicens: Super astra celi exaltabo solium meum .

10. Cum episcoporum omnium, maxime uero patriarcharum,  honor hac usurpatione pulsaretur, sanctus Gregorius ad Eulogium Alexandrinum, et ad Anastasium Antiochenum patriarcham, communem scripsit epistolam , cui adiunxit omnia litis huius instrumenta, et exemplaria litterarum tum a Pelagio II, tum a se ad Ioannem scriptarum; ut intelligerent de summa episcopatus, adeoque totius Ecclesie, agi hac in controuersia. Tum eos hortatur ut neminem unquam suis in epistolis uniuersalem nominent episcopum, ne sibi debitum detrahant, cum alteri honorem offerunt indebitum. Quia uero pacis et unitatis amor intercedere poterat quominus Ioanni resisterent, docet qua ratione fouenda sit pax, ex Apostolo dicente: Si fieri potest, quod ex uobis est, cum omnibus hominibus pacem habentes :  uidit enim, inquit, pacem bonos cum malis habere non posse; et idcirco, sicut nostis, premisit, si fieri potest . . . . Quam uidelicet pacem tunc ueraciter tenemus cum superborum culpas caritate simul et iustitia insistente prosequimur, cum eos diligimus et eorum uitia odio habemus. Hoc animo ait bellum superbie Ioannis indicendum esse, et pro tuendo suarum Ecclesiarum honore, per hanc superbiam pessumdato illis esse decertandum: State, inquit, fortes, state securi. Scripta cum uniuersalis nominis falsitate, nec dare umquam, nec recipere presumatis . . . . Si qua autem aduersa subsequantur, unanimiter persistentes, etiam moriendo debemus ostendere quia in damnando generalitatis nomine, nostrum specialiter aliquid non amamus.

 11. Responsum Eulogii diu exspectauit Gregorius, qui de tanta mora cum eo expostulauit amice alia in epistola ubi commemorat beatum euangelistam Marcum a sancto Petro apostolo magistro suo Alexandriam fuisse transmissum ; unde infert Ecclesiam Alexandrinam arctius Romane esse adstrictam. Postea tamen Eulogius pape respondit: se ut iussus fuerat, scribendo ad Ioannem abstinuisse a superbis uocabulis, que ex uanitatis radice prodierant, eaque se amplius non usurpaturum. At leserunt summam Gregorii modestiam uerba hec, sicut iussistis: Quod uerbum iussionis, inquit, peto a meo auditu remouete; quia scio qui sum, qui estis. Loco enim mihi fratres estis, moribus patres . Magis egre tulit se ab illo uniuersalem papam in  epistole inscriptione appellatum. Recedant, inquit, uerba que uanitatem inflant, et caritatem uulnerant. 

12. Quod spectat ad Anastasium, non probauit uir pius tantam pro ecumenici titulo motam controuersiam, ut patet ex alia ad ipsum scripta epistola. Mira autem eluxit Gregorii modestia et humilitas in excipienda libera hac amici admonitione, pene dixerim increpatione; his enim uerbis caritatem spirantibus orditur epistolam qua Anastasio monenti respondet: Desideratam suauissime uestre sanctitatis epistolam communi filio Sabiniano diacono deferente suscepi, in qua non lingue, sed anime uerba profluebant. Et non mirum si bene loquitur qui perfecte uiuit .

 Et quamuis ab insectando ecumenici uocabulo nunquam cessauerit, quod illud profanum, et episcopis omnibus iniuriosum putaret; nichilominus a communione patriarche CP. non recessit: et mortuo Ioanne, Cyriaci eius successoris epistolam synodicam, in qua ecumenicum se patriarcham prefatus fuerat, suscepit, ne unitatem Ecclesie scinderet. Qua uero de causa patienter ferendum hoc uocabulum senserit Anastasius, haud difficile est subodorari. Nuper enim, e uiuis sublato Gregorio Antiocheno patriarcha, ab exsilio reuocatus fuerat Anastasius, et pristine sedi restitutus; qua de re gratulatus ei fuerat noster Gregorius . Cum igitur post longa bella, pace tandem frueretur, atque imperatoris beneficio, annitente quoque forsan Ioanne  CP. patriarcha, quem Augustus de negotiis ecclesiasticis consulere solebat, suam sedem recuperasset, iterum adire pericula metuens, e re magis esse iudicauit benigne ecumenici titulum interpretari, quam pro illo usurpato tumultuari et contendere.

251 13. Hac in epistola obseruatione dignum uidetur, hec uerba Amen gratia, laudari tanquam sancti martyris Ignatii Antiocheni episcopi, priusque usurpata etiam ab Anastasio fuisse uelut ab Ignatio suis inserta epistolis: ea tamen in germanis et sinceris eiusdem martyris epistolis minime reperiri, sed duntaxat in corruptis; unde constat eas iam tunc fuisse deprauatas.

14. In discutiendis ceteris Gregorii eam ob rem scriptis epistolis non immoramur; at silentio  pretereunda non est ea qua ipsum Ioannem ad saniorem mentem reuocare tentauit. In ea statim de pace Ecclesie ab ipso turbata conqueritur, miraturque quod cum ad episcopatum inuitus accesserit, in eo tamen, postquam adeptus est, ita se gerere uideatur, ac si ambitione ad sacram illam dignitatem uiam sibi parasset. Omnia contra eum gesta tempore Pelagii II ad mentem reuocat, queque ipse ingrauescenti malo lenia primum per legatos suos remedia conatus sit adhibere, antequam ad districta et canonica peruenire cogeretur. Et quia, inquit, resecanda uulnera prius leni manu palpanda sunt, rogo, deprecor et quanta possum dulcedine exposco, ut fraternitas uestra cunctis sibi adulantibus atque erroris nomen deferentibus contradicat, nec stulto ac superbo uocabulo appellari consentiat  . Sileo rationes quibus hoc uocabulum impugnat; eedem enim sunt quas iam attigimus.

15. Irriti fuerunt tot conatus; Ioannes enim assumptum titulum usque ad mortem retinuit, que paulo post acceptam hanc epistolam contigit. Data est enim Kalendis Ianuarii indictionis 13, scilicet anni 595, quo anno Ioannem e uiuis excessisse docent qui de ipso scripsere. Cyriaci successoris ei dati synodicam epistolam recepit quidem sapientissimus papa; eum tamen admonuit , ut profanum nomen deponeret tot scandalorum seminarium. In epistola ad Mauricium scripta , in qua de Cyriaci electione gratias agit, Ioannem sancte memorie episcopum appellat, quod satis  probat eum nunquam a sedis apostolice communione fuisse [a 1Kb] reiectum. Imperator de successore Ioannis diu deliberauerat; unde non mirum est Cyriacum tardius, integro etiam anno elapso, fuisse ordinatum.

16. Paulo post sancti Gregorii transitum ad superos, Bonifacius tertius qui ab ipso ad Phocam imperatorem apocrisiarius fuerat missus, eumque sibi demeruerat, [b 1Kb] ab eo impetrauit sanctionem, qua cauebatur ne in posterum Cyriacus, cui Phocas infensus erat, aut alii deinceps CP. patriarche, ecumenicos ultra se profiterentur. Diu tamen hec lex non uiguit; nam in synodis generalibus sexta et septima hoc titulo, non secus ac Romani pontifices, insigniuntur, illoque gaudet adhuc Constantinopolitanus  antistes.

De illa uoce contigit, quod de multis aliis que statim ob nouitatem periculose uise sunt et idcirco reiiciende, paulatim uero, cum eas ueneno carere et ad legitimum sensum inflecti posse exploratum fuit, iis assuefieri ceptum. Neque tamen uituperari debet illud Gregorii studium quo uoci dubie, noue, peregrine, fastum redolenti, multisque prauis sensibus et significatibus obnoxie obstitit. Certe morosi illi censores, qui eum pro uocula tamdiu digladiatum esse criminantur, quantis laudibus extollerent episcopum quempiam qui Romano pontifici, hunc  aut similem titulum eque insolentem ambienti et sectanti totis uiribus intercessisset, utque dignitatem episcopalem tueretur, lubens omnibus se periculis exposuisset?

17. Immerito uero heterodoxi apostolice sedis hostes infensissimi ad se trahunt quod sanctus Gregorius docet, ecumenici nomen ne Romano quidem pontifici concedi posse, cuius primatum et amplissimam in omnis Ecclesie iurisdictionem hac sententia pulsari contendunt. Sic ex sancti uiri modestia et humilitate fragrantibus illis floribus non mel ut apes, sed uenenum conficiunt ut aranee. At non attendunt ecumenicum eo sensu quo sanctus Gregorius uocem hanc interpretatur, significare unicum in tota Ecclesia episcopum, quod ultro fatemur pape non congruere,  et ad supremam eius dignitatem ac potestatem minime conuenire. Cecutiunt autem qui non uident Gregorium ipsum de se suaque auctoritate tam modeste sentientem, iurisdictionem tamen in tota Ecclesia exercuisse; in Africa, Aegypto, Asia, intra ipsos CP. patriarchatus fines, ut ex causa monachorum Isaurie liquet. Libro III, ep. 30, ait: Apostolica sedes, Deo auctore, cunctis prelata constat Ecclesiis. Libro u, ep. 13: Cure, inquit, nobis fuit, que uniuersis Ecclesiis a nobis impenditur. Lib. uII, ep. 19: Quia cunctarum Ecclesiarum iniuncta nos sollicitudinis cura constringit, etc. Lib. IX, ep. 59, occasione primatis Byzaceni in Africa, qui se apostolice sedi subditum profitebatur, hec scribit Ioanni Syracusano: Si qua culpa in episcopis inuenitur,  nescio quis ei episcopus subiectus non sit. Hoc iure usus est in episcopos, cum Petri, Africani episcopi, causam Columbo, in Numidia episcopo, iudicandam commisit ; Ursicini, Taurine ciuitatis episcopi, Syagrio Augustodunensi ; et Ianuarii, Malacitani episcopi, alteriusque episcopi nomine Stephani, Ioanni Defensori . Paulum in Africa episcopum a Gennadio patricio accusatum, cum ipse ut iudicio pape se sisteret, uenisset Romam, nec adfuissent accusatores idonei, remisit . Ioannis, episcopi prime Iustiniane in Illyrico episcopi et primatis, ordinationem, petentibus prouincie episcopis, sua auctoritate confirmauit, eumque pallio donauit . Plurima alia iurisdictionis  huius exempla iam exhibuimus, et infra occurrent.



252 CAPUT II.

ARGUM.---1. Gregorii pro pace facienda sollicitudo.---2. Non auditur ab imperatore. False contra eum criminationes.---3. Luget S. Maximianum uita defunctum. Cui successorem dat Ioannem uirum sanctissimum.---4. Ioannes Rauennas moritur.---5. Cura S. Gregorii pro monasteriis.---6. Marinianus Rauenne fit episcopus.---7. Romane synodi decreta.---8. De Mariniano querele.---9. Maxime quod monasteria uexari pateretur.---10. Priuilegium monachis concessum. 

1. Pro pace Romanos inter et Langobardos facienda et coagmentanda, hoc anno Gregorius adlaborauit. Ab ea non abhorrebat Agilulfus rex; at postulabat  ut que tempore pacis ablata sibi per dolum fuerant, restituerentur; uicissimque se modis omnibus satisfacturum pollicebatur, si quid a partibus suis constiterit esse commissum . Id equitati consentaneum esse iudicauit sanctus pontifex, et ne ab exarcho respueretur, ad Seuerum eiusdem scholasticum scripsit, ut ipsi persuaderet oblatas illas pacis conditiones non repudiare. Rome quidem, agroque Romano pacem priuatim procurare in promptu erat, ad eam enim concedendam propendebat Agilulfus. At Gregorius, ut communis pater, de pace generali conficienda sollicitus erat, quia nisi bellum cum Langobardis componeretur, diuerse insule et loca alia proculdubio peritura erant.

2. At de pace minime cogitabat exarchus, qui bellum  toti reipublice exitiosum, sibi utilissimum esse futurumque perspiciebat: ex detrimentis enim alienis lucra captare non uerebatur. Illius itaque aliorumque similium publice rei administratorum suasionibus et consiliis deceptus Mauricius, non solum bello finem imponere minime consensit, sed etiam Gregorium ad odia deponenda et ineundum fedus hortantem, nimie simplicitatis arguit, maxime quod de Ariulfo, Spoletano duce, scripsisset, eum toto corde uenire ad rempublicam paratum esse , hoc est, ad pacem et societatem cum Romanis faciendam pronum. Sicque dum pape sanioribus consiliis non credebatur, uires hostium immaniter excrescebant, et Italia quotidie sub Langobardorum iugo captiua ducebatur. Hec deplorat pius  pastor, et clades tum Italie, tum presertim Rome illatas enumerat. Cumque nichilominus a suadenda petendaque pace non cessaret, adhibita Castorii notarii opera, quem Rauenne responsalem habebat apud exarchum: Quidam maligni spiritus consilio repletus, contra hunc nocturno silentio, in ciuitatis loco contestationem posuit in eius crimine loquentem, et Gregorio etiam de facienda pace callide contradicentem . Aduersus libelli huius famosi auctorem excommunicationis sententiam tulit papa, nisi prodiret, ac ea que in contestatione obiiciebantur, probaret; aut facti penitens, publica confessione suam agnosceret culpam, penamque debitam deprecaretur. Eadem excommunicatione mulctauit eos, qui consensum in tante iniquitatis consilio prebuissent.

 3. Gregorii dolorem de publicis calamitatibus conceptum, auxit luctus de amici morte, nimirum S. Maximiani, qui ex monacho et abbate S. Andree creatus fuerat episcopus Syracusanus. Tanto uiro de se optime merito his uerbis iusta persoluit, et parentauit sanctissimus pater, ad Cyprianum diaconum scribens: Amarissimas tue dilectionis epistolas de domni Maximiani obitu mense Nouembris suscepi. Et quidem ille ad premia desiderata peruenit, sed infelix populus Syracusane ciuitatis lugendus est, qui pastorem talem diu habere non meruit. Proinde dilectio tua sollicitudinem gerat, ut in eadem Ecclesia talis debeat ad ordinandum eligi, qui post domnum Maximianum eiusdem regiminis locum non uideatur immerito sortiri . Ex hac epistola intelligimus  Maximianum diem clausisse extremum mense circiter Nouembri an. 594. Nobiles Syracusani electionis onera sapienter declinantes , Gregorii arbitrio commiserant, quibus gratias agens scripsit, se quem ipsis daret pastorem Maximiano similem non habere. Cypriano diacono tamen indicauit Ioannem Catanensis Ecclesie archidiaconum tanquam magis idoneum; cui, si eligeretur, uoluit a Leone Catanensi episcopo cessionem, siue ut modo loquimur, dimissorias litteras dari, antequam ordinaretur. Deinde electo et ordinato pallium misit.

Ioannes in episcopatu uirtutibus omnibus fulsit, presertim effusa in pauperes liberalitate, ita ut, et si innumeros apud se pauperes haberet, pro explenda tamen largitate misericordie, etiam loca alia et longe  posita requireret, inquit sanctus Gregorius, ipsi gratias referens pro eleemosynis ad se missis . Ideo fortasse in egenos ita beneficum se prebuit, quod ad sanctissimi doctoris precepta sese componeret, eaque assidua scriptorum eius lectione imbibere curaret. Hanc lectionem sue mense, etiam coram extraneis adhibebat, qua cibos quodammodo condiret. Id egre omnino tulit uir summe humilitatis et modestie, auctorque fuit ut saltem coram peregrinis ab hac lectione Ioannes abstineret, ac antiquiorum Patrum dicta legi iuberet, ex quorum auctoritate ualerent informari .

4. Eodem quoque anno quo Maximianus Ioannes, Rauennatum archiepiscopus, e uita migrauit, nondum sopita de usu pallii controuersia, ut ex nonnullis Gregorii epistolis ad eum paulo antea scriptis  , perspicuum est. Imminentem mortem ei prenuntiasse uisus est sanctissimus Pater his uerbis, ep. 15: Hec ergo omnia, que superius dixi, frater carissime, recogita. Diem tue uocationis attende, quas rationes de sarcina episcopatus redditurus es, considera. Emenda illos mores notarii. uide quid in lingua, quid in actu episcopum deceat. Esto totus purus fratribus tuis. Non aliud loquaris, et aliud in corde habeas. Nec appetas ultra uideri quam es, ut possis ultra esse quam uideris . Prius eum increpauerat quod irrisoriis uerbis uteretur; quod seruis suis, cum fureret, turpia imponeret crimina; quod se dominum tantummodo clericis exhiberet, quos nulla cercebat  disciplina.

5. Eiusdem socordie forsitan tribui debet, quod clerici multa monasteria peruasissent. Nimirum fingentes religiose uiuere, monasteriis preponi appetebant; uerum per eorum uitam monasteria destruebantur, 253 inquit S. Gregorius: qui enim in clericatu militat, arctam monasterii disciplinam ipse seruare non potest. Quo itaque pacto qui monasticam regulam non implet, ad eam strictius obseruandam alios cogere poterit? Proinde non immerito prouidus Pater tanto malo mederi quantocius curauit, loca sacra per clericorum ambitum destrui minime patiens .

Nonnulli hac usi sunt epistola, ut probarent monastice uite statum a clericatu prorsus esse alienum.  uerum quantum id a mente S. Doctoris abhorreat, ipse manifeste ostendit cum ad sacros ordines, imo ad episcopatum monachos quamplurimos tum e suo tum ex aliis monasteriis assumpsit, et apostolicis etiam prefecit muniis. Quid quod monachatum aliquando assignat et gradum et dispositionem preuiam ad episcopatum? Hortandus est, inquit, Opportunus, ut uel monachus uel a uobis subdiaconus fiat; ut post aliquantulum temporis, si Deo placuerit, ipse ad pastoralem curam debeat promoueri . At consulendus est doctissimus Mabillonius tum seculi Iu Benedictini tomo I in Prefat., tum in Annalibus. Mens igitur sancti Doctoris fuit [a 1Kb] quantum ex laudata libri quinti prima epist. et ex aliis assequi possumus, monasteriorum prefecturam minime clericis esse  commendandam; quia cum discipline laxiori seruiant, nec seuerioribus monachorum moribus sint innutriti, de regule monastice obseruantia minus solliciti sunt. Preterea quandoquidem aut ambitus, aut auaritia, aut prauus quispiam alius affectus, iis clericis quos Gregorius insectatur, uiam ad abbatialem dignitatem munierat, secularium uiuendi modum sectabantur, in epulis, in suppellectili, in uestibus, quibus sibi procurandis ut pares esse possent, monasteria expilabant.

6. Mortuo Ioanne, de eligendo successore sollicitudinem gessit sanctus pontifex. Donatum archidiaconum postulabat exarchus; eum enim designari credimus his uerbis: Excellentissimi uiri domni patricii uoluntatem in persona Donati archidiaconi impleri  uoluimus . Sane periculosum erat summi huius prefecti postulationi morem non gerere; qui cum Rauenne sedem haberet, in episcopi illius urbis electione plurimum sibi uindicabat. uerum cum non pauca innotuissent in uita et moribus Donati que ab episcopatu repellendum eum suaderent, eius ordinationi consensum non prebendum censuit Gregorius. Ioannem quoque presbyterum ad episcopalem dignitatem promoueri non est passus, quod Psalmorum nescius foret, ac in officio sacerdotali minus strenuus. Tandem unanimi consensu electus est Marinianus, inuitus et reluctans. Hic diu in monasterio cum Gregorio uixerat; qui eum Andree scholastico sibi familiari commendauit.

Gratum erga suum archipresulem animum testaturus  Andreas, apud S. Gregorium postea precibus egit, de usu pallii secundum antiquam consuetudinem in Rauennati Ecclesia restituendo . uerum antequam annueret, ut quibusdam in litaniis et diebus solemnibus pallio uteretur Marinianus, iussit sapiens pontifex ea de re explorari archidiaconi et seniorum urbis testimonia, prestito prius a singulis sacramento.

7. Rauennatem Ecclesiam regere cepit Marinianus ante quintam Iulii diem huiusce anni quo interfuit synodo Rome a Gregorio celebrate. Huius autem synodi gesta et decreta que prius in Epistolarum serie habebantur, nunc legere licet in appendice ad  Epistolas. Precipua sunt de diaconorum officio, de amouendis a pontificalis cubiculi ministerio laicis pueris, de cercendis rectorum ecclesiastici patrimonii depredationibus, de sacris ordinibus pallioque gratis et absque ullo pretio conferendis, etc. In hac synodo sancita unanimi consensu corroborarunt et subscriptionibus munierunt uiginti tres episcopi ac plurimi presbyteri qui precipuis Urbis titulis seu ecclesiis preerant, non autem diaconi et ceteri clerici. In subscriptionibus secundo loco legitur Mariniani nomen, scilicet post Gregorium. De hoc cetu loqui creditur sanctus papa, ubi plurimis in epistolis  testatur Ioannem Ecclesie Chalcedonensis presbyterum de quo iam dictum , in synodo, episcoporum iudicio  fuisse ab heresis crimine liberatum.

8. Ceterum non multo post, suscepti episcopatus et amisse monastice tranquillitatis penituit Marinianum, calumniantibus schismaticis eum minus quam deceret concilium Chalcedonense uenerari. Qua de re scripsit S. Gregorius ad clerum et plebem Rauennatem, asserens Marinianum a cunabulis in sancte uniuersalis Ecclesie gremio nutritum, rectam fidei predicationem tenuisse , nec aliter quam par esset de Chalcedonensi sentire synodo. Proinde, inquit, satisfactionem plenissimam recipientes, caritate integra, puro corde, pastorem uestrum diligite, ut apud Deum purius fusa eiusdem uobis ualeat prodesse intercessio pastoris . Hec pro Mariniano Gregorius.

 Postea cum accepisset eum in pauperes esse nimis parcum, et litteris suis eius tenacitatem increpauit, et per Secundum [Al. Secundinum] sanctissimum monachum hec ad eum secreto monita deferenda curauit. Non sibi credat solam lectionem et orationem sufficere, ut remotus studeat sedere, et de manu minime fructificare; sed largam manum habeat, necessitatem patientibus concurrat, alienam inopiam suam credat: quia si hec non habet, uacuum episcopi nomen tenet.

9. Alie fuerunt postea de Mariniano querendi occasiones, maxime quod monachis ipse monachus iniquiorem se preberet; unde ad ipsum scripsit. S. Gregorius: Miramur cur sic in breui fraternitatis tue fuerit immutata discretio, ut ea que postulat, non aduertat: ex qua re dolemus, quia manifestum prebes  indicium, plus apud te uerba male suadentium ualuisse quam diuine lectionis studium profecisse. Cumque monasteria te oporteat defensare et religiosos illic summopere congregare, ut lucrum de animarum congregatione possis efficere, in eorum te e diuerso grauamina, sicut littere tue testantur, desideras exercere; et, quod est deterius, nos tue culpe studes fieri debere participes, scilicet, dum cum nostro consensu monasterium quod decessor tuus condidit cupis sub curandarum rerum atque causarum nomine pregrauare. Debes enim recolere, quia te presente, diuersis etiam presbyteris et diaconis, clericisque tuis presentibus, contra testamentum ipsius preceptum sicut postulauere, concessimus.  Ubi tamen eiusdem decessoris tui dispositio, quam fecerat de monasterio ipso, firmata est; tu nunc ista dissimulans, contraria nos 254 poscis debere precipere . Cuius monasterii defensionem hac in epistola Gregorius susceperit, non clare constat. Loqui tamen optimum monachorum patrem pro Classensi S. Apollinaris monasterio a Mariniani predecessore constructo coniicimus. Nec alia monasteria in Rauennati diecesi posita archiepiscopum magis beneficum experiebantur, ut ex fine laudate epistole liquet. Preterea, inquit, peruenit ad nos, quia monasteria que sub fraternitate tua sunt constituta, clericorum importunitatibus, et diuersis eorum molestiis pregrauentur; quod ne de cetero fiat, districta hoc interminatione compesce: quatenus monachis illic degentibus,  libere in Dei nostri laudibus liceat exsultare.

Cumque pius Pater audisset, insuper habita sua admonitione, monachos adhuc a Rauennatibus clericis, dissimulante archiepiscopo, non secus ac antea uexari, iterum scribendum putauit, et uehementius instandum. Epistolam suam his uerbis claudit: Hec itaque omnia uigilanti cura emendare iam secundo commonita sanctitas uestra non differat; ne si post hec negligentes uos esse, quod non credimus, senserimus, aliter monasteriorum quieti prospicere compellamur. Nam uobis notum sit, quia tante necessitati seruorum Dei congregationem amplius subiacere non patimur .

10. Dum hec scriberet S. Gregorius, iam fortasse meditabatur tranquillitati monasteriorum prospicere,  celebri illo [a 1Kb] priuilegio, quod in concilio Romano tertio promulgauit. Simile iam concesserat monasterio sanctorum Ioannis et Stephani in urbe Classitana, cuius erat abbas Claudius S. Gregorii discipulus. Inter archiepiscopos Rauennates et abbatem hunc motam litem Rome iudicari uoluerat sanctissimus pontifex. Cumque nonnulli ex clero et ex populo contra clamitassent, id legibus et canonibus aduersari, rescripsit papa: Hoc poterat fortassis opponi, si non ad maiorem recurreret, et apud eum cause sue peteret meritum terminari. Nunquid non ipse nosti quia causa que a Ioanne presbytero contra Ioannem Constantinopolitanum fratrem et cepiscopum nostrum orta est, secundum canones ad sedem apostolicam recurrit, et nostra est sententia definita? Si ergo de illa ciuitate  ubi princeps est ad nostram causa cognitionem deducta est, quanto magis negotium quod intra uos est, hic est ueritate cognita terminandum?  Ut igitur controuersiam hanc radicitus amputaret omnemque litigandi occasionem, sapiens pontifex monasterium hoc amplo muniuit [b 1Kb] priuilegio, quod ita incipit: Quam sit necessarium monasteriorum quieti prospicere, etc. Similibus quoque muniuit [c 1Kb] priuilegiis  monialium cenobia. Quis autem S. Pape scopus esset has immunitates concedendo, non obscure aperit ad Luminosum abbatem scribens: His autem ita perfectis, in Dei opere estote solliciti, et assidue operam orationi date, ne non uideatur magis uobis quesita mentis in oratione securitas, sed male, quod absit, degentibus episcopalis euitata districtio .



CAPUT III.

ARGUM.---1. S. Gregorius simoniam, et neophytorum ordinationes in Galliis insectatur.---2. Arelatensi episcopo suas uices committit. Eccl. Gallicana Romane filia.---3. De primatu Arelatensi.---4. S. Gregorii de Francie Regibus oraculum.---5. De laudibus a S. Greg. Brunichildi datis.---6. Quantum ab adulatione abhorruerit.---7. Gregorius Turonicus papam inuisit. Quo tempore.---8. Quomodo ab ipso exceptus.---9. Quedam pro Monachis constituta.---10. Et pro Sanctimonialibus.---11. Erga heterodoxos quomodo se gesserit S. Gregorius. 

 1. Paulo post profligatam in synodo Rome hoc anno habita simoniam, cum inaudiisset uigilantissimus pastor in Galliarum uel [d 1Kb] Germanie partibus plerosque episcopos eiusdem esse reos, nullumque iis in prouinciis ad sacrum ordinem sine commodi datione peruenire, tanto Ecclesie Gallicane morbo mederi uolens, ad uirgilium, Arelatensem episcopum, et ad uniuersos in regno Childeberti presules, necnon ad ipsum Childebertum regem scripsit , rogauitque ut de hac corruptela quamprimum eliminanda solliciti forent. In his etiam epistolis laicorum et neophytorum precipites ac immaturas [e 1Kb] ordinationes damnat, tanquam a recto ordine prorsus dissentaneas. Quid enim? Qui discipulus non fuit, inconsiderata ambitione magister efficitur, inquit S. Gregorius;  et quoniam quod possit docere non didicit, sacerdotium tantum gerit in nomine. Quomodo uero pro aliorum peccatis intercessurus est, qui sua primitus non defleuit?

Quod supra de simonia in Galliis grassante Gregorium querentem audiuimus, confirmat alter Gregorius, Turonicus uidelicet, de re sibi nota loquens in uitis Patrum c. 6: Iam tunc, inquit, germen illud iniquum ceperat fructificare, ut sacerdotium aut uenderetur a regibus, aut compararetur a clericis. Neque ad tantum malum auerruncandum satis fuit sancto pontifici, semel aut iterum scribere. Imo plurimis deinceps epistolis uel ad Brunichildem reginam, uel ad reges et ad episcopos missis, uix ita profecit, ut a tanta labe Gallicanam nonnichil Ecclesiam repurgaret.  Tales enim sunt huiusmodi corruptele ex cupiditate orte, ut continuis curentur remediis, sanentur nunquam.

2. uirgilio probis moribus et uirtutibus ornatissimo suas uices, iuxta antiquum morem Gregorius concessit intra regni Childeberti fines, et pallii usum, ab ipso rege et ab archiepiscopo rogatus. Qua uero 255 in subiectos episcopos auctoritate tanquam  sancte sedis uicarius polleret, explicatur in epistola 54 iam laudata. Ad ipsum cause omnes, nisi forte maiores aut de fide forent, que pro sui magnitudine iudicio sedis apostolice indigebant, finiende et iudicande referebantur. Concilia cogebat et coactis preerat, nullus episcoporum ad longinquiora loca sine eius auctoritate proficisci poterat.

Non pretereundum quod Gregorius docet in ep. ad uirgilium , Ecclesiam Gallicanam Romane esse sobolem; et quidem, ad mentem Innocentii I scribentis ad Decentium Eugubinum, in omnem Italiam, Gallias, Hispanias, Africam, atque Siciliam, insulasque interiacentes, nullum instituisse Ecclesias, nisi eos quos uenerabilis apostolus Petrus aut eius successores constituerunt sacerdotes . Arelatensis autem Ecclesia presertim hac illustri origine  gloriatur. Eius sane antique nobilitatis meminit S. Gregorius, quando ait antiquam se consuetudinem secutum esse, quando suas uirgilio uices commisit.

3. Urbem Arelatensem a ualentiniano et Honorio Galliarum matrem appellatam referunt qui de ea scripserunt, sedemque constitutam prefecti pretorio, in qua septem prouinciarum Gallie conuentus quotannis celebrabatur. Ab ea dignitate politica primatus et exarchatus ecclesiasticus initium duxisse uidetur. Placuit enim Zozimo aliisque deinceps Romanis pontificibus, nobilissime ciuitatis episcopos, uicaria sancte sedis potestate insignire: quorum tanta erat auctoritas, ut septem prouinciarum synodo preessent, litteras formatas clericis peregrinantibus, ipsisque episcopis abeundi licentiam darent; si que uero in  Galliis et in Hispania orirentur de fide aut moribus controuersie, ad illos tanquam primates Romanique pontificis uicarios dirimende referrentur. At cum ab Hilario Arelatensi episcopo peruasa fuisse Metropolitanorum iura et usurpatas que ipsis deberentur ordinationes accepisset S. Leo, primatum amplissimum inter ipsum episcopumque uiennensem [a 1Kb] diuisit.

Collatam aut confirmatam uirgilio uicariam sedis apostolice potestatem Gregorius Magnus postea imminuit, quando, ut infra dicetur, Syagrio, Augustodunensi episcopo, suas intra Childeberti regnum uices demandauit. Ita Romani pontifices, in argumentum summe qua pollent, non precarie potestatis, huiusmodi honores, ut magis e re Christiana uidebatur, ad nutum aut conferebant aut auferebant.

 4. Ad ulteriora progredi non licet, nisi obseruato prius hoc celeberrimo Francie regum encomio, quod oraculo simile Gregorius in epistola ad Childebertum regem cecinit: Quanto ceteros homines regia dignitas antecedit, tanto ceterarum gentium regna regni uestri profecto culmen excellit. Esse autem regem, quia sunt et alii, non mirum est; sed esse catholicum, quod alii non merentur, hoc satis est. Quidquid autem reges se ceteri gloriantur habere, habetis, etc. . Plurimis aliis laudibus quas subticeo subiecit sapiens pater prestantissimam de sectanda iustitia ceterisque  uirtutibus colendis adhortationem. Ut ergo sicut fide, ita et actione uincantur , benignam se excellentia uestra suis subiectis semper exhibeat. Et si qua sunt que eius animum offendere ualeant, ea indiscussa non puniat. Tunc enim uere Regi regum, id est omnipotenti Domino amplius placebit, si potestatem suam restringens minus sibi crediderit licere quod potest .

5. Laudes ab eodem pio pontifice in Brunichildem reginam effusas nonnulli paulo iniquius ferunt. Nimirum non ob id solum quod incolumem filio suo Childeberto rerum temporalium gloriam prouida sollicitudine conseruauit, eam laude dignam existimat; uerumetiam quod ipsi eterne uite premia pia institutione prouiderit. Ubique pietatem eius et [b 1Kb] summum erga  res diuinas studium honorifice commemorat. Inter alia bona, inquit ad eam scribens, hoc apud uos pre ceteris tenet principatum, quod in mediis huius mundi fluctibus, qui regentis animos turbulenta solent uexatione confundere, ita cor ad diuini cultus amorem et uenerabilium locorum disponendam quietem reducitis, ac si nulla uos alia cura sollicitet. Unde quia huiusmodi prepositorum actio, subiectorum magna solet esse munitio, pre aliis gentibus gentem Francorum asserimus felicem, que sic bonis omnibus preditam meruit habere reginam . Hecne, inquiunt Brunichildis criminatores, hecne citra adulationem dici potuerunt de regina flagitiosissima, tot bellorum et discordiarum flabello, tot regum interfectrice, tot scelerum artifice?

 Si excutimus Gregorianas ad Brunichildem epistolas, laudesque in illam collatas perpendamus, eam ob regnum summa prudentia gubernatum, et filiis assertum, necnon propter Christianam et Catholicam fidem uel apud Francos conseruatam, uel in exteris gentibus propagatam, et propter insignia quedam in xenodochiorum ac monasteriorum aut aliorum sacrorum locorum constructione pietatis opera commendatam fateri cogemur; dumtaxat a Gregorio, nec immerito fuisse liquido constabit. Sane Brunichildis Childebertum filium quinque annorum, mortuo patre Sigiberto, e Fredegundis manibus ereptum, ab Austrasie optimatibus regem Metis renuntiari, quod summe fuit prudentie ac industrie argumentum, et a Gunthramno patruo Burgundionum rege heredem  postea institui curauerat, reiecto Clothario Chilperici filio. Post Childeberti obitum, utriusque regni Austrasie scilicet ac Burgundie administrationem, et Theodeberti ac Theoderici nepotum adhuc in tenera etate tutelam, quibus optime defuncta est, suscepit. Cum summa rerum potiretur, missos a S. Gregorio ad Anglorum conuersionem monachos fouit, et suppeditatis omnibus necessariis sanctum hoc opus mire promouit. In construendis sacris locis iisque ornandis ac ditandis munificentiam ostendit plane regiam. Quis tot tantisque prudentie, religionis ac liberalitatis operibus debitas laudes inuideat?

 Quod spectat ad crimina huic regine impacta, aut post epistolas ad eam a Gregorio scriptas admissa sunt, aut plane nulla fuere; ab eius uidelicet aduersariis conficta, ut non immerito putant ex recentioribus scriptoribus Carolus Cointius in Annalibus Francicis, et Cordemoyus in Historia regum Francorum quam Gallice scripsit. Nimirum cum tandem Brunichildis Clothario, Chilperici filio, quo nullum magis infensum hostem habebat, fuisset ab Austrasie et Burgundie optimatibus tradita, ut 256 crudelissimam cui addicta est mortem iuste meruisse crederetur, undique conquisitis criminibus est impetita: ita ut ei etiam obiicerentur cedes, quas uel Clotharius imperauerat, uel qui eius partes sectabantur, patrarant.

6. Ut autem ostendamus quantum ab adulatione  S. Gregorius alienus fuerit in epistolis ad Brunichildem scriptis, indicare sufficiat [a 1Kb] epistolas in quibus eam de nonnnullis emendandis in eius regno admonet; scilicet de simoniaca labe, de laicorum immaturis ordinationibus, de idololatria in Galliis adhuc superstite, de sacerdotibus flagitiose uiuentibus. Legenda presertim sunt hec increpatoria uerba quibus Dei iudicia non obscure intentat Brunichildi eiusque nepotibus: Cum scriptum sit: Iustitia eleuat gentem, miseros autem facit populos peccatum; tunc regnum stabile creditur, cum culpa que cognoscitur citius emendatur . Multorum igitur ad nos relatione peruenit, quod dicere sine afflictione cordis nimia non ualemus, ita quosdam sacerdotes in illis partibus impudice ac nequiter conuersari, ut et audire  nobis opprobrium et lamentabile sit referre. Addit libera et pene prophetica uoce: Nec enim sunt dissimulanda que dicimus: quia qui emendare potest et negligit, participem se proculdubio delicti constituit. Prouidete ergo anime uestre, prouidete nepotibus quos cupitis regnare feliciter, prouidete prouinciis; et priusquam Creator noster manum suam ad feriendum excutiat, de correctione huius sceleris studiosissime cogitate, ne tanto postmodum acrius feriat, quanto modo diutius et clementer exspectat . Hec sane hec satis superque demonstrant Gregorium cum apostolo dicere potuisse: Ita loquimur, non quasi hominibus placentes, sed Deo qui probat corda nostra; neque enim aliquando fuimus in sermone adulationis .

 7. E Galliis discedentes Italiam repetituri, Gregorium Turon. comitemur Romam euntem ad uisitanda sanctorum apostolorum limina, uisendumque nostrum Gregorium: hanc enim sacram peregrinationem cuius meminit S. Odo in eius uita, uix licuit aut citius referre, aut serius morari. Tardius quidem non potuit Romam proficisci Gregorius Turonicus; quippe S. Odone teste mortuus est an. 21 sue ordinationis, quem ipse cum anno quinto pontificatus S. Gregorii concurrere testatur in fine libri decimi Historie. Multa uero persuadent Gregorium Gallicum haud citius Romam aduenisse. Rome quidem non erat anno 590, Gregorii Romani pontificatus  primo: quandoquidem que Rome tunc contigerant didicerat et retulit ex sui diaconi testimonio; quod aperte liquet ex lib. X Hist., c. 1. Anno sequenti, regis Childeberti decimo sexto in Galliis erat, et Turonis excepit episcopum quemdam Armenum, nomine Simonem, ex eodem libro Hist. c. 24. Hoc ipso anno ad Childeberti regis aulam perrexit, et per pagum Rhemensem transiuit, ex lib. Iu de Miraculis S. Martini c. 26. Anno 592, Plato eius archidiaconus, cuius meminit eodem libro c. 32, ad episcopatum Pictauiensem uocatus est, cui cathedram hanc ascendenti adfuit, ut testis est Fortunatus, Platonis postea successor. Anno nonagesimo tertio supra quingentesimum, mense Ianuario, S. Leobardum reclausum in maiori monasterio prope Turonum inuisit; qui  paulo post, hoc est die 18 eiusdem mensis die Dominica efflauit animam. Anno assignato dies 18 Ianuarii Dominica erat, quod nobis persuadet obitum S. Leobardi hoc ipso contigisse, non quinque aut sex annis prius. Quippe cum Gregorius ultimo loco de S. Leobardo egerit in libro de uita Patrum, coniicere licet eum non multis ante suum obitum annis hec sanctissimi huius monachi acta litteris consignasse. Eodem anno 593, quo Childebertus rex Aurelianensium urbem adiit, et Gunthramni defuncti regnum est adeptus, Gregorius in eius aula erat, ex lib. Iu de Miraculis S. Martini c. 37; Turonisque S. Martini solemnitatem annuam celebrauit mense Nouembri, ex eiusdem libri c. 38. Cum itaque S. Gregorius Turon. e uiuis excesserit Turoni, ut probabilius uidetur, mense Nouembri an. 595, eiusdem aduentui in Urbem  et reditui assignari debet annus nonagesimus quartus supra quingentesimum aut sequentis initium.

De hac profectione Gregorius historicus omnino silet, quod argumento est ipsum morte occupatum statim ac Turones reuisit, nichil noui scripsisse aut iam scriptis adiecisse. Quippe si diutius incolumis in Galliis postea uixisset, de tot sanctorum sacris reliquiis Rome uisis eorumque miraculis auditis diu silere non potuisset.

8. Quidquid sit de tempore quo Gregorius Turon. sanctorum apostolorum limina uisitauit, eum a sanctissimo papa magna cum reuerentia exceptum fuisse narrat S. Odo. Quem, inquit, ad beati Petri confessionem [Al. ad altare] introducens, e latere constitit  prestolans quoad surgeret. Interim autem ut erat ingenio profundissimus, secretam dispensationem admirans considerabat in huiusmodi hominem  tantam gratiam celitus profluxisse. Quod ille mox diuinitus persentiens, et ab oratione surgens, placidoque ut erat uultu ad papam respiciens, Dominus, inquit, fecit nos, et non ipsi nos; idem in paruis qui et in magnis. Cumque id sue cogitationi sanctus papa responderi cognosceret, ipsa sua deprehensione gauisus, gratiam quam hactenus in Gregorio mirabatur, in magna ueneratione deinceps habere cepit; sedemque Turonicam ita nobilitauit, ut auream ei  cathedram donaret, que apud prefatam sedem [Al. urbem] in posterum seruaretur.

Paulo post reditum suum sanctus episcopus e uiuis excessit die 15 Nouembris. Exstat S. Gregorii epistola ad eius successorem Pelagium scripta indict. 14, que respondet an. 595 et 596 . uerum cum inter ultimas hac indictione currente scriptas legatur, ad finem huius indictionis, proindeque ad annum 596 pertinere debet.

9. Etsi non pauca in monasteriorum commodum hoc anno a S. Gregorio constituta iam obseruauerimus, aliqua tamen adhuc supersunt obseruatione digna, que breuiter hic recensere non pigebit. Monachorum qui ad sacerdotium seu potius ad presbyteratum assumebantur, alii ecclesiis regendis preficiebantur,  alii pro monasteriis ordinabantur, quibus addicti et alligati permanebant. Et illi quidem, nisi consentiente abbate, non poterant ab episcopo e monasterio tolli, ut manifeste probant que leguntur in epistola ad Candidum episcopum de Urbe ueteri scripta . [a 1Kb] Idque confirmat quod biennio 257 post scripsit ad Marinianum Rauennatem episcopum: Pariter autem custodiendum est, ut inuito eiusdem monasterii abbate, ad ordinanda alia monasteria, aut ad ordines sacros, uel clericatus officium, tolli exinde monachi non debeant .

Ad sacrum ministerium ordinari non debebant, nisi premisso de uita et moribus serio examine . Et hi quidem uelut emancipati ulterius in monasterio nec habitabant nec habitandi potestatem habebant aut licentiam: Ne monasteria  huius occasionis uelamine, ea que prohibemus, sustinere onera compellantur, inquit S. Gregorius lib. uII, ep. 43. Qui uero pro monasteriis presbyteri constituebantur, adhuc iuris abbatum erant, neque obedientie iugum excutere poterant; quod etiam Regule S. Benedicti c. 62 cautum est; eosque tantum ordinabat episcopus, quos ad hoc officium abbas eiusque congregatio elegissent. Ad summum tamen sacerdotium, non exspectato abbatum aut congregationum consensu, sola cleri populique uoluntate ac postulatione rapi poterant. Tunc enim ex [b 1Kb] clericis et ex monachis indiscriminatim assumebantur, qui episcopali fungerentur cura .

Etsi nondum lege fuisset constitutum, ut abbates essent presbyteri, non raro tamen presbyterali dignitate  tunc insignes erant, qui regendis monasteriis preficiebantur, ut ex plurimis S. Gregorii epistolis exploratum habemus, et ex uariis aliis Ecclesie monumentis. Qui propter lapsum a sacro ministerio cessare iussi fuerant abbates presbyteri, licet ad sacerdotale officium resurgere nunquam possent, ad monasteriorum tamen prefecturas redire, ex sanctissimi pontificis indulgentia passi sunt .

10. Si omnia uellem hic recensere que hoc anno  in monasteriorum gratiam a S. Gregorio sunt constituta, uix numerando essem. Non minus cure erant pio patri sanctimoniales quam monachi, quas utpote infirmioris sexus, legibus muniendas seuerioribus existimauit. Quapropter cum accepisset per Anastasium medicum in quodam uirginum cenobio multa mala contigisse, ei monasterii huius, et ceterorum que sacre uirgines incolerent, fores occludendas esse censuit, de anime potius quam de corporis salute sollicitus .

Romanum exarchum sanctimonialibus ad seculum reuersis et coniugio sociatis auxilium patrociniumque impendentem, ab hoc peccato deterruit, ei libere significans se nullatenus amicum eius esse posse, qui tanto flagitio, quod inultum remanere nunquam  passurus erat, tantisper faueret .

11. A se constituta mutare et fixa refigere non uerebatur humilis Gregorius, quando experientia compertum habebat, ea reipublice Christiane non amplius prodesse. Itaque quamuis plurimis in epistolis  docuisset cum heterodoxis et ipsis Iudeis mitius esse agendum, religionemque Christianam, non minis et terroribus, sed benignitate ac predicationis suauitate, persuaderi debere: postea tamen mutato consilio, frequenter scripsit Manicheos et Iudeos qui in possessionibus Romane Ecclesie erant  summopere esse insectandos et tributis onerandos: conuersos autem ad fidem, remissis ex parte pensionum oneribus confirmandos. Et si, inquit, ipsi minus  fideliter ueniunt , hi tamen qui de eis nati fuerint, iam fidelius baptizantur. Aut ipsos ergo, aut eorum filios lucramur .

Quantum lucrandis animabus inhiaret S. Gregorius potissimum ostendit, missis ad Anglos adhuc idolorum cultui deditos predicatoribus; de qua sacra expeditione nunc agendum.



CAPUT Iu.

ARGUM.---1. S. Gregorius mittit S. Augustinum in Angliam.---2. Christiane fidei exordium in Britannia.---3. Angli idololatre hanc occupant insulam.---4. Quando profecti Augustinus et socii monachi.---5. De reditu cogitantes a S. Gregorio corroborantur.---6. Quo loco substiterint.---7. Eorum iter per Galliam describitur.---8. De Cantii quo appulsi sunt regno, rege, regina.---9. Augustinus regem adit.---10. Eiusdem ad regem oratio.---11. Responsum Edilberthi.---12 Cantuariam ingreditur cum sociis. Quo apparatu. 

 1. Anglorum salutem iam a longo tempore sitiebat Gregorius, quod ex [c 1Kb] antea dictis liquet, ac Britanniam cogitabat. Ut uerbi Dei precones illuc breui profecturi aliquos adiutores haberent, iussit sapientissimus pontifex a Candido Gallicani patrimonii rectore, ex Anglorum gente comparari adolescentes, ab annis decem et septem, uel decem et octo , et in monasteriis de fide ritibusque Christianis edoceri ac erudiri, quorum postea ministerio ad gentis totius conuersionem uteretur. Etsi  nondum tanto labori et operi maturi uiderentur hi pueri , hanc tamen expeditionem diutius procrastinandam non est ratus; siue quod morte, quam ex assiduis morbis uicinam esse suspicabatur, preueniri metueret, siue potius quia, ut ipse innuit ad Gallicanos episcopos scribens, Anglorum gentem uelle fieri Christianam inaudierat; Bertha Edilberthi Cantiorum regis uxore Christiana, uirum proculdubio eiusque subditos ad Christi fidem amplexandam pelliciente .

2. Insula illa omnium que Europe adiacent amplissima,  Britannia tunc dicta, et ab Anglis incolis Anglia postea magna ex parte nuncupata, longe antequam ab hac gente occuparetur, fidem Christianam 258 susceperat, et [a 30Kb] ab ipsis quidem  Christi Saluatoris discipulis. Quinam illi fuerint non audemus asserere; uulgo tamen creditur Iosephum ab Arimathea [b 1Kb] Britannis Christum annuntiasse. Sanctos apostolos Petrum et Paulum in Britanniam traiecisse, predicandi Euangelii causa nonnullorum est sententia, ut apud Spelmannum legere licet; ad quod probandum adducunt testimonium Theodoriti. Qui Britannice et Anglice gentis historiam texuit uenerabilis Beda , de Lucii regis conuersione agit, sedente Rome Eleutherio, a quo Lucius uerbi diuini  precones petiit et impetrauit, circa annum Christi 177 aut 180. Sane Tertullianus Eleutherii suppar lib. aduersus Iudeos, quem circa an. 208 elucubrauit, docet cap. 7, Britannorum inaccessa Romanis loca Christo patuisse et subdita fuisse; cui suffragatur uix etate et auctoritate inferior Origenes hom. 6 in Lucam.

Diocletiani persecutio multorum martyrum sanguine Britanniam purpurauit consecrauitque, quos inter eminet S. Albanus, ex celeberrimo tota insula monasterio eius nomine insignito notissimus. Pace Ecclesie reddita, plurimi e Britannia episcopi, uariis quarto ineunte et decurrente seculo habitis conciliis interfuerunt; Arelatensi anno 314, Sardicensi anno 351, et paulo post Ariminensi: unde profecta heresis Ariana, corrupto pene toto orbe, hanc etiam  insulam uelut extra orbem positam infecit: dum illius incole noui semper aliquid audire gaudent, et nichil certi firmiter obtinent, inquit Beda de populis sibi notis suisque gentilibus . Postea regnantibus Arcadio et Honorio, Pelagius Brito contra auxilium gratie superne uenena sue perfidie longe lateque dispersit; que per Agricolam Seueriani episcopi Ariani filium, apud Britannos illata et propagata, Gallicanorum antistitum ope repressa est ac exstincta. Hi etenim supplicantibus Britannis, qui se ad  superandas hereticorum uersutias, impares sentiebant, duos doctrina et sanctitate precipuos in subsidium episcopos miserunt, Lupum Trecensem et Germanum Antissiodorensem episcopum, cuius presertim miraculis et predicatione qui perseuerarant in fide, confirmati sunt, debellatique heterodoxi. Britannicam postea Ecclesiam a ceteris pene diuisit Scotorum error et singularis in celebrando paschate ritus, quem doctissimus Petauius ortum putat ex Anatolii loco falsa Rufini interpretatione corrupto. Sane Anatolium, qui fuit Laodicenus tempore Diocletiani et Maximiani episcopus, mire laudat S. Columbanus in [c 1Kb] epist. ad S. Gregorium, in qua pro hoc suorum Scotorum ritu decertat .

3. Christianam religionem in insula pene oblitterarant  Angli et Saxones, aliique barbari nondum ab idolorum seruitute liberati; quos Britones aduersus Pictos et Scotos assiduos hostes, ab extrema Germania, malis auibus accersiuerant. Ab his potior insule pars occupata est, et in septem ethnarchias, pro gentium diuersitate diuisa; Pictis interim e Scythia, et Scotis ex Hibernia oriundis Septentrionalem partem, Britonibus uero magis Australem retinentibus.

In tanta rerum perturbatione, neque Britones oppressi de serendo apud hostes infensissimos Euangelico semine cogitabant; neque, etiamsi de Christiana lege predicanda solliciti fuissent, Angli eam erant amplexuri, ne uictis uictores deditionem fecisse uiderentur. Gallicanorum episcoporum oscitantiam in accuranda eorum conuersione carpit S. Gregorius ad Theodericum  et Theodebertum, Francorum reges, scribens: Peruenit ad nos Anglorum gentem ad fidem Christianam Deo miserante desideranter uelle conuerti, sed sacerdotes e uicino negligere, et desideria eorum cessare sua adhortatione succendere .

4. Ceterum tante molis, utilitatisque maioris opus Gregorio debebatur, quod eum anno sexto sui pontificatus agressum esse testis est Beda: Anno, inquit, decimoquarto Mauricii Augusti, Christi iuxta eumdem 596, misit seruum Dei Augustinum et alios plures cum eo monachos timentes Dominum, predicare uerbum Dei genti Anglorum . Precipue Augustini adiutores fuere Laurentius presbyter et Petrus. De tempore cepte huius expeditionis ualidius argumentum eruitur ex Epistolis ea de re scriptis,  que omnes ad indictionem XIu pertinent, et libro uI Registri continentur.

Ex iisdem epistolis liquet Augustinum fuisse Monachum et quidem [d 1Kb] monasterii S. Andree cuius prepositus erat. Ipsius socios ex eodem monasterio sumptos et delectos, probant ista uerba: Remeanti Augustino preposito uestro, quem et abbatem uobis constituimus, in omnibus humiliter obedite .

5. At cum profecti essent, et aliquantum itineris  confecissent, perculsi timore inerti, redire domum, potius quam barbaram, feram, incredulamque gentem, cuius ne linguam quidem nossent, adire decreuerunt; quod tamen exequi minime ausi sunt inconsulto sancto pontifice. Ad eum itaque miserunt Augustinum ipsum Gregorio supplicaturum, ut sibi sodalibusque suis reuertendi copiam concederet, ne se suamque gentem, imo summum ipsum pontificem Francorum Anglorumque ludibrio exponerent, ob tentatam temere nulloque fructu incertam aleeque ac laboris plenam peregrinationem. At Gregorius, ut titubantes confirmaret, Augustinum ad socios redire iussit, quibus scripsit in hec uerba: Quia melius fuerat bona non incipere, quam ab his que cepta sunt, cogitatione retrorsum redire, summo studio, dilectissimi filii, oportet ut opus bonum, quod auxiliante  Domino cepistis, impleatis. Nec ergo uos labor itineris, nec maledicorum hominum lingue deterreant: sed omni instantia, omnique feruore que inchoastis Deo auctore peragite, etc., que legi possunt tum apud Bedam, tum in Registro Epistolarum . Ex tempore quo scripta est hec epistola  coniici potest quando Augustinus et socii profecti fuerint. Eodem die et anno scriptam epistolam 52 ex Beda presertim eam referente intelligimus. Eamdem quoque etatem esse ceterarum Epistolarum, quibus papa predicatores a se missos commendauit Gallie tum regibus et optimatibus, tum episcopis, facile in animum induxerim. Quippe cum illos nutantes cognouisset, 259 ac uiso eminus tantum periculo territos, atque ad longam  inter ignotas gentes peregrinationem minus expeditos, ad procuranda ipsis subsidia, quibus magna laboris pars leuaretur animum adiecit. Hoc autem consilio scriptam fuisse epistolam 52 cum duabus immediate subiectis, necnon 57 duasque sequentes libri sexti; satis intelligitur ex argumento singulis prefixo.

6. Quo loco substiterint hi uerbi sacri precones non legimus. Apud Bedam  et in uita S. Augustini tantum habetur eos postquam aliquantum itineris confecissent, seu emenso aliquot dierum itinere, cursum repressisse, et donec rediret Augustinus ad S. Gregorium ab ipsis missus moram fecisse. Coniicitur tamen, nec immerito, eos in Prouincia, non longe ab insula Lirinensi consedisse. Id sane significant uerba hec epistole 56 libri uI, ad Stephanum  abbatem Lirinensem: Letos nos relatio Augustini serui Dei presentium portitoris effecit, quod dilectionem tuam, ut oportet, uigilantem esse narrauit. Quomodo enim Augustinus Romam ex suscepto itinere reuersus, hec de Lirinensi abbate retulisset, si longe antequam ingressus esset Prouinciam, patriam reuisisset? Idem Augustinus adierat quoque Protasium Aquensem episcopum, et Arigium patricium, de quibus multa Gregorio tanquam oculatus testis narrauit in Urbem redux . Itaque quando legitur apud Bedam aliquantum itineris tantum progressos fuisse Augustinum eiusque  sodales, id intelligendum non simpliciter, sed comparate ad multo longius quod conficiendum supererat. Eadem ratione debet explicari scriptor uite S. Augustini, dum post iter aliquot dierum de reditu cogitasse monachos illos asserit. Nunc ipsos alacriter uiam iterum carpentes uideamus.

7. Ex commendatitiis quas Augustinus deferendas acceperat Epistolis descriptum habemus eius iter per Gallias. Primo quidem appulerunt Massiliam, ubi Serenum episcopum salutarunt; ex Gregorii nomine data ei epistola . Postea peruenerunt Arelate, inuiseruntque uirgilium archiepiscopum sancte sedis uicarium, cui eos potissimum commendarat papa . Deinde adeunda uienna cuius episcopus erat Desiderius, unus ex his ad quos Gregorius scripsit . Tum petendum  Lugdunum, etsi ad Etherium huius urbis episcopum nulle exstent littere tunc ea de re scripte. Inde tetenderunt Cabilonem, ubi Theodericus rex cum Brunichilde auia residere consueuerat. Utrique papa suis commendarat epistolis Augustinum eiusque adiutores . Tum Augustodunum perrexerunt Syagrii episcopi opem imploraturi, litterasque pape oblaturi . Multis peragratis locis uel Diuodurum Mediomatricum peruenerunt, uel Durocortorum Rhemorum, Theodeberti Austrasie regis sedes, quem commendatos habere suos monachos uerbi diuini precones, litteris plurimum rogabat S. Gregorius. Ab huius regis aula Cesarodunum-Turonum uenerunt, tum ut S. Martini tumulum sacrasque reliquias uenerarentur, tum  ut Pelagio Episcopo S. Gregorii litteras redderent . Utrum ex itinere deflectentes Mediolanum-Santonum adierint ad salutandum Palladium episcopum, ad quem papa scripserat, difficile est statuere. Fortasse cum plurimum gratia polleret apud Francorum reges, eum in aula inuenerant, eique sanctissimi pontificis, qui eumdem iam beneficio deuinxerat, litteras reddiderunt. Augustinum per Andegauos transiisse auctor est Gotselinus in ipsius uita; narratque miraculum non longe a Ponte Sai siue, ut alii dicunt, Ponte Cesaris.

8. His omnibus omissis Beda scribit: Roboratus ergo confirmatione beati Patris Gregorii Augustinus cum famulis Christi qui cum eo erant rediit in opus uerbi, peruenitque in Britanniam ; et in  insulam Tanetos dictam appulit regni Cantii portionem ad Orientalem plagam. In Cantio regione Britannie Galliis obiecta usque ad Humbrum fluuium, tunc regnabat [a 1Kb] Edilberthus, cuius uxor erat Bertha, Chariberti Francorum Regis filia et Clotharii primi neptis: Anglo regi hac lege in matrimonium data, ut fidem Christianam retineret ac libere profiteretur; quapropter Luidhardum, Siluanectensem episcopum, secum duxit, ac in aula sacrorum ministrum habuit. Ab illa presertim pellectum fuisse regem ad eiurandum idolorum cultum credimus, ex S. Gregorii consilio , qui conuersionem gentis Anglorum  eius mercedi reseruatam asserit, atque ad tantum opus perficiendum eamdem uehementissima adhortatione accendit: quasi Regie Francorum stirpis filie ueram fidem pro dote uiris suis afferre consueuissent. Sic enim Chlodesuinda, Chlotarii regis filia, Alboinum Langobardorum regem Christianum effecit; et Ingundis, filia Sigiberti et Childeberti regis soror, Hermenegildo Ariano tradita, eum ad catholicam inflexit fidem et ad martyrium inflammauit.

9. Augustinus ab insula Taneto misit ad Edilberthum ex suis sociis, qui dicerent se Roma profectos nuntium ad eum ferre optimum, qui sibi obtemperantibus eterna in celis gaudia et regnum sine fine cum Deo uiuo et uero futurum, sine ulla dubitatione promitteret . Eos perhumaniter excipiens  rex, iussit ut in eo quo appulsi erant loco aliquandiu morarentur, donec quid facto opus esset decerneret, suppeditatis interim cunctis necessariis. Post dies aliquot uenit ad insulam rex, et sub dio residens, Augustinum ac socios ad colloquium accersiuit: Cauerat autem ne in aliquam domum ad se introiret, ueteri usus augurio, inquit Beda, ne superuentu suo, si quid malefice artis habuissent, eum superando deciperent. At illi non demoniaca, sed diuina uirtute prediti, ueniebant, crucem pro uexillo ferentes argenteam, et imaginem Domini Saluatoris in tabula depictam, litaniasque canentes.

10. Augustinus, impetrata loquendi licentia, regi aperuit se sociosque suos eo consilio aduenisse, ut ipsum docerent qua ratione post mortem gloriosius regnaret, immortalitatisque coronam consequeretur.  Ipsam credentibus in se Iesum Christum sua morte promeruisse, regnumque celorum reserasse. Nimirum tanto Deum amore flagrasse erga homines, ut, ad eorum salutem procurandam, Filium suum unigenitum turpissime morti, crucis uidelicet supplicio, tradiderit. Ita crucis scandalum minime dissimulandum putauit egregius predicator; quo magis diuinam eius uirtutem ad hominem a mortis peccatique seruitute liberandum commendaret. Quid enim tam dignum Deo quam salus hominis? Eumdem Christum post mortem resurrexisse, regnum celorum conscendisse, atque ad dexteram Patris 260 sedere adiecit; uenturum autem in extrema mundi consummatione ad ferendum de cunctis mortalibus iudicium. Atque ut fidem faceret, miracula enarrauit innumera  et stupenda, que diuinitatis Christi certa argumenta sunt; pre ceteris uero gentium fere omnium in suscipienda Christiana religione, idolisque reiiciendis miram conspirationem, licet renitentibus prauis hominum affectibus ac uitiis; quibus ita fauebat Ethnicismus, ut diuinos etiam honores pro eis decerneret ac rependeret, cum e contra mortem eternam corruptele morum stipendium esse doceat lex Euangelica. Subiunxit Augustinus orbem ita  Christianum factum a Gregorio Romano pontifice sapientissime gubernari: qui salutem regis Anglorumque omnium sitiens, libenter hec ipsis predicaturus aduolasset, nisi tot sibi creditarum ouium curam deserere formidasset optimus pastor: se uero pro ipso legatione fungi.

11. Ad hec rex inter inoliti erroris tenebras, et affulgentem ueritatis lucem anceps et cunctabundus, respondit ut eger, fauens quidem medicis, sed necdum patiens curationis, pulchra sibi uideri uerba et promissa; sed quia noua sunt et incerta, inquit, non possum assensum tribuere, relictis eis que tanto tempore cum omni Anglorum gente seruaui. uerum quia de longe huc uenistis, ut que uera et optima uobis uidentur ea nobis communicaretis, pergratum habemus; annuimusque  ut quicunque Christo nomen dare uoluerint, a uobis suscipiantur, et pro uestro more instituantur . Preterea locum assignauit in ciuitate [a 1Kb] Dorrobernia, totius regni metropoli, ubi commode manerent; et que ad uitam necessaria forent abunde suppeditari iussit.

12. Urbem regiam ingressi sunt, crucem et imaginem Christi Seruatoris more suo preferentes, et litaniam hanc uoce consona modulantes: Deprecamur te, Domine, in omni misericordia tua, ut auferatur furor tuus et ira tua a ciuitate ista, et de domo sancta tua, quoniam peccauimus, alleluia . In concessa sibi sede Augustinus eiusque commilitones, apostolicam nascentis Ecclesie uitam imitari ceperunt, cuncta mundi huius uelut aliena spernendo, et ea  tantum que uictui necessaria forent ab eis quos docebant accipiendo, ut exemplis potius quam uerbis legis Christiane sanctitatem commendarent. His innoxiis illecebris allecti ad ueritatis retia non pauci, fidem in Christum amplexi sunt; quibus in antiqua sancti Martini iuxta urbem Ecclesia, sola tum superstite, synaxes agere concessum est. At postquam rex ipse credidit et baptismo initiatus est, [b 1Kb] miraculorum quibus Deus seruorum suorum doctrinam sanctitatemque confirmabat, inuicto testimonio ultra reluctari non ferens, uetera templa diruta restaurare ac noua exstruere mira ceperunt alacritate neophyti. Nimirum tanta tunc Ecclesie nascenti facta est accessio, Anglis regis exemplum certatim sequentibus  ut eos prior Ecclesia minime caperet.



CAPUT u.


ARGUM.---1. Augustinus ordinatur episcopus.---2. Baptizat decem Anglorum millia. Romam mittit et papam consulit.---3. A quo nouum predicatorum subsidium accipit. Et alia plurima.---4. Epistole S. Gregorii ad regem. Ad reginam. Et ad Augustinum.---5. De monasterio prope Cantuariam condito. Et monastica uita in Ecclesia Cantuariensi instituta. Luculentum ea de re Bede testimonium.---6. Alterum ex Beda sumptum argumentum ineluctabile.

1. Datam sibi a S. Gregorio prouinciam tam feliciter  auspicatus Augustinus, eiusdem iussu in Galliam traiecit ubi a Germaniarum episcopis factus est episcopus . Per Germanias Gregorius intelligit Gallias tunc a Francis e Germania oriundis et profectis occupatas. Forsitan quoque Germanias inter Arelatensem censuit prouinciam ob Burgundiones eius incolas origine Germanos . Eadem enim ratione Apollinaris Sidonius prouinciam Lugduno subditam, Lugdunensem Germaniam appellat. Ab episcopo Arelatensi ordinatum fuisse Augustinum refert Beda ; quem memoria lapsus Etherium nominat.

2. In insulam reuersus nouus apostolus ipso [a 1Kb] Natalis Domini die plus quam decem Anglorum millia lustralibus aquis tinxit. Quod indictione I contigisse testatur Gregorius ad Eulogium scribens , hoc est pontificatus sui anno octauo. Mox Augustinus duos ex sodalibus, Laurentium et Petrum Romam misit, ut de omnibus que gesta fuerant certiorem facerent sanctum pontificem, eumque de nonnullis questionibus interrogarent et consulerent, quas cum ipsius responsis ad singulas legimus tum apud Bedam, tum in Epistolarum Registro . Precipue sunt de quatuor ecclesiasticorum redituum et oblationum portionibus faciendis, de clericis post susceptum clericatum coniugatis, de consanguinitatis affinitatisque gradibus matrimonium impedientibus, de ordinatione episcoporum. Canonibus quidem cautum erat, ut episcopo alterum consecranti duo alii adessent episcopi, saltem 261 tanquam  testes. uerum quia in Anglorum Ecclesia Augustinus solus tunc erat episcopus, annuit papa ut ab illo solo episcopi possent ordinari.

3. Quandoquidem ab Augustini legatis acceperat Gregorius messem in Anglia multam esse, operarios autem paucos , nouum subsidium, plurimos uidelicet selectos ad uerbi diuini altarisque ministerium monachos, Laurentio et Petro adiunxit; quorum precipui fuerunt Mellitus, Iustus, Paulinus, Rufinianus. Transituris per Galliam [b 1Kb] litteras dedit commendatitias ad Brunichildem reginam, ad reges et ad precipuos Galliarum episcopos, in quibus omnibus Mellitum abbatem, ceteros uero monachos uocat. Ex monasterio S. Andree prodiisse supplementum hoc  predicatorum, unde etiam priores educti, significare uidentur illa uerba epistole ad Mellitum abbatem: Post discessum congregationis nostre que tecum est, etc. . Quod argumento est quantum floreret Gregorianum hoc cenobium.

Per eos papa misit ad Augustinum queque erant ad cultum diuinum et ad ministerium ecclesiasticum  necessaria, uasa sacra uidelicet, pallia uestiendis et ornandis altaribus, sacerdotalia indumenta, martyrum reliquias, et codices plurimos . Addidit pallium et epistolam qua nouo apostolo de Anglorum conuersione, ac de patratis ab ipso miraculis ita gratulabatur, ut ad humilitatem et de acceptis donis formidinem nichilominus discipulum suum prouocaret, a reprobis facta miracula ei obiiciens .

4. Scripsit quoque Edilbertho regi, gratias agens pro fide Christiana quam susceperat, et uelut alter Constantinus propagauerat; qua in epistola Augustinum impense laudat, quod in monasterii regula doctus sit, sacre Scripture scientia repletus, et bonis, auctore Deo, preditus operibus: dignus proinde quem  rex monentem audiat, cui suadenti morem gerat .

Ante illam Edilbertho regi scriptam epistolam, Gregorius Berthe ipsius uxori scripserat, ei gratulatus quod tanquam altera Helena, Constantini imperatoris mater, zelo fidei accensa, conuersioni Anglorum operam daret; eam tamen tacite neglectus arguens ob Edilberthum ad Christianam fidem nondum eius cura et prudentia inflexum; qui paulo post Christo se subdidit .

Preter epistolam ad Augustinum missam, cuius meminimus supra , exhibet aliam uenerabilis Beda, in qua legimus Augustino ius pallii concessum, potestatemque datam duodecim episcopos ordinandi, qui eius ditioni subiacerent; ea lege  ut Londoniensis episcopus in posterum semper a propria synodo consecraretur, palliumque ab apostolica sede acciperet . Eboracensem quoque episcopum ab ipso ordinandum, constituit deinceps metropolitano iure palliique honore potiturum; a quo, si finitime urbes uerbum Dei reciperent, duodecim episcopi instituerentur. Post Augustini mortem, quem quandiu uiueret, uoluit Gregorius Anglie primatum obtinere, decreuit ut ex Londonie ac Eborace ciuitatis episcopis ille primas haberetur, qui prior fuisset ordinatus. Ex hac epistola coniicere licet summo pontifici prius placuisse, ut Augustinus Londonie potius quam Dorobernie cathedram haberet. Aliter uero uisum est postea; primaque sedes episcopalis Anglie, Dorobernie seu Cantuarie remansit.

 5. Augustinus prope eamdem ciuitatem monasterium construxit, in quo, ipso auctore, rex Ecclesiam beatorum apostolorum Petri et Pauli nomine edificari curauit, ac diuersis ditauit donis; que eiusdem Augustini et omnium deinceps episcoporum Dorobernensium, necnon regum Cantii conditorium fuit. Hoc monasterium primum abbatem habuit Petrum [c 1Kb] monachum  et presbyterum, cuius iam meminimus. De eiusdem sanctitate, morte, editisque post mortem ad eius sepulcrum miraculis legendus uenerabilis Anglicane historie scriptor .

In Ecclesia quoque metropolitana Cantuariensi S. Augustinus uitam obseruauit cenobiticam cum suis sociis, et obseruandam deinceps instituit, ex Gregorii consilio uel precepto his uerbis dato: Quia, inquit, tua fraternitas monasterii regulis erudita, seorsum uiuere non debet a clericis suis in Ecclesia Anglorum, que auctore Deo nuper ad fidem perducta est, hanc debet instituere conuersationem que in initio nascentis Ecclesie fuit patribus nostris, in quibus nullus eorum ex his que possidebant aliquid suum esse dicebat, sed erant illis omnia communia .

 Equidem haud inficior his uerbis eque significari posse uitam cenobiticam et communem, qualis est canonicorum, ut uocant, regularium, ac monasticam. uerum de conuersatione monastica in Ecclesia Cantuariensi instituta qualis decebat Augustinum eiusque socios monachos, id interpretatur uenerabilis Beda, sane hac in re audiendus. Cum enim historiam ecclesiasticam sue gentis texendam suscepisset accuratissimus et doctissimus scriptor, S. Augustini aut eius discipulorum fere suppar  non potuit eum fugere, quale uite genus in primaria Anglorum Ecclesia, clericorum an monachorum instituerit uir sanctissimus. Bedam igitur  audiamus lib. Iu Hist. Eccles. c. 27: Quia nimirum, inquit, Aidan qui primus huius loci (Lendisfarnensium episcopus fuit, cum monachis illuc et ipse monachus adueniens, monachicam in eo conuersationem instituit. Quomodo et prius beatus Pater Augustinus in Cantia fecisse noscitur, scribente ei beatissimo papa quod supra posuimus: sed quia tua fraternitas, inquit, monasterii regulis erudita, seorsum fieri non debet a clericis suis, etc. Unde patet minus fidos esse mentis S. Gregorii interpretes, qui ex his uerbis extundunt clericalem uitam quam canonici regulares uulgo dicti sectantur, a beato Augustino fuisse in primaria Anglorum Ecclesia institutam: nisi fateri uelint monachos eosdem esse atque canonicos communis uite sectatores.

 6. Mentem suam clarius explicat uenerabilis Beda in uita S. Cutberthi cap. 16: Neque aliquis miretur, inquit, quod in eadem insula Lendisfarnea, cum permodica sit, et supra episcopi, et nunc abbatis 262 et monachorum esse locum dixerimus. Re uera enim ita est. Namque una eademque seruorum Dei habitatio utrosque simul tenet. Imo omnes monachos tenet. Aidanus quippe qui primus eiusdem loci episcopus fuit, monachus erat, et monachicam cum suis omnibus uitam semper agere solebat. Unde ab illo omnes loci ipsius antistites, usque hodie sic episcopale exercent officium, ut regente monasterium abbate, quem ipsi cum consilio fratrum elegerint, omnes presbyteri, diaconi, cantores, lectores ceterique gradus ecclesiastici monachicam per  omnia cum ipso episcopo regulam seruent. Quam uiuendi normam multum se diligere probauit beatus papa Gregorius, cum sciscitanti per litteras Augustino quem primum genti Anglorum episcopum miserat, qualiter episcopi cum suis clericis conuersari debeant, respondit inter alia: Sed quia tua fraternitas monasterii regulis erudita seorsum fieri non debet a clericis suis, in Ecclesia Anglorum, que Deo auctore nuper adhuc ad fidem perducta est; hanc debet conuersationem instituere, que in initio nascentis Ecclesie fuit patribus nostris, etc., ut supra.

Ex tam perspicuis uerbis pene oculati ac indubitate fidei testis patet Dorobernensem Ecclesiam, eque ac Lendisfarnensem, pro clero suo solos habuisse monachos. Unde mirari subit nuperi scriptoris  commentum qui de ordine canonicorum regularium scribens , Augustinum eiusque socios exhibet tanquam primum exemplum clericorum communiter canoniceque uiuentium; cumque tam apertis testimoniis que ipsos fuisse mansisseque monachos luce clarius probant, effugium non inueniret: ipsos fingit ea lege in clerum cooptatos fuisse, ut monachismum eiurarent. Quibus rationibus fulcire conetur hoc paradoxum, nunc expendamus, licet paulo extra Gregoriane historie metas, hac in disceptatione, excurrere uideamur.



CAPUT uI.

ARGUM.---1. Obiecta ex Gregor. Epistolis dissoluuntur.---2. Respondetur alteri obiectioni.---3. An monachus ad clericatum promotus, ultra non dicatur monachus, apud S. Gregorium.---4. Monachi olim clerici passim dicti.---5.  Utrum canonicos reg. instituerit S. Gregorius. Ioannes Diaconus explicatur.---6. Num uita communis canonicum potius innuat quam Monachum.---7. Obiectorum Ioannis Diaconi uerborum genuinus statuitur sensus. An canonicis regularibus annumerandi clerici omnes qui iuxta canones uiuunt.---8. De discrimine canonicorum secul. et regul.---9. Nouum de S. Augustini sociis monachis nunquam ordinatis commentum.---10. Laurentius et alii S. Augustini sodales omnes fuere monachi.---11. De presbyteris Arelatensibus Augustinum secutis aliud figmentum.---12. Gregorii ad August. responsio explicatur.---13. Urbani II testimonium expenditur.---14. Decretum Bonifacii Iu. Pro monachis ecclesiastica munia obeuntibus.---15. Eiusdem epistola pro monachis in Ecclesia Cantuar. militantibus. Male a nupero scriptore intellecta.

1. Due nobis opponuntur S. Gregorii epistole. In priori, que libri quarti prima est, legitur: Nemo potest et ecclesiasticis officiis deseruire, et in monachica regula ordinate persistere, etc. Ergo admissis in  clerum Augustini sociis integrum non fuit monastica retinere instituta. Huic loco iam multoties responsum est tum a Mabillonio nostro, tum a nobis, lib. II, c. 12, § 11, et in notis ad hanc epistolam, ubi genuinum uerborum illorum sensum aperuimus. Iam dictis tamen addendum, fateri nos perlibenter monachos qui nonnullis Ecclesiasticis officiis deseruiunt, qualia sunt uerbi diuini assidua predicatio, sacramentorum administratio, Ecclesiarum gubernatio, queque Gregorius his uerbis significat: Qui quotidie in obsequio Ecclesie cogitur permanere, non posse ad amussim omnia regule monastice instituta districtius obseruare, in silentio, uigiliis, ieiuniis, aliisque similibus; quod est Gregorio, districtionem monasterii tenere.  Unde abbates aliique cenobiorum prefecti, a quorum uerbo et exemplo pendet uigor omnis regularis obseruantie, non possunt simul ecclesiastica implere munia, et monasteriis preesse. Ceteri uero monachi, si Ecclesiarum plebiumque curam gerant, aliquid de rigore discipline remittere cogantur. At idem dicere siue de canonicis regularibus, maxime seuerioris et arctioris obseruantie, qualis adhuc uiget apud Premonstratenses Reformatos, siue de eorum prefectis quid prohibet? Ideone uero somniabit quis eos non posse clericorum simul obire munus, et ecclesiasticis officiis addici? nisi prius canonicorum regularium instituto ualedicant. Adhibita forsan distinctione respondebunt illi, duo in suo canonicorum regularium instituto coniuncta; uota scilicet que ad sui status essentiam pertinent, et pias quasdam asceses,  quales sunt certis horis in choro psallere, lectioni, orationi, meditationi operam dare, in communi cenaculo cibum sumere, ab hominum consortio secedere, silentioque studere, eodem loco et tempore decumbere, etc. Et quidem horum dispendium pati eos qui aut lucrandis aut regendis animabus incumbunt; uota uero illibata permanere. At eamdem simul responsionem suppeditabunt monachis sacerdotale munus obeuntibus, nodique solutionem quem ex priori Gregorii testimonio adstringere conantur.

2. Ad posteriorem locum iam ueniamus. S. Doctor, lib. uII, ep. 43, hec decernit: Si quispiam abbatum aut monachorum ex quocunque monasterio ad clericatus officium uel ordinem sacrum accesserit, non illic aliquam habeat ulterius, ut diximus, potestatem; ergo  hoc ipso quod ad curam Ecclesie sustinendam ordinabatur monachus, monachatus auferebatur, inquit nuperus scriptor. Mira sane consequentia. Quasi uero idem esset potestas in monasterio, et monasticus status, qui obedientia et subiectione 263 potius quam potestate ac auctoritate constat. Scopum autem S. Gregorii hec scribentis iam ostendimus . Ceterum ut tam dubiis, ne dicam plane falsis, certissima et inuictissima opponamus argumenta, breuiter ostendamus primo Gregorium Magnum non sic ubique clericum a monacho seiunxisse, ut quem semel clericum appellauerit, is hoc ipso quisquis est, nequaquam sit pro monacho putandus, quod forte aliud cogitans dixit ille scriptor: secundo monachos passim clericos etiam dictos in celeberrimis  scriptoribus Gregorio synchronis.

3. Sane clericus iam erat, et ecclesiasticis, imo apostolicis officiis addictus S. Augustinus, cum eum ad Anglorum conuersionem misit sanctissimus magister. Eumdem tunc aut presbyterum aut Diaconum saltem fuisse pene liquet, quod Gregorius illum, nulla alterius ordinis collati facta mentione, ordinatum episcopum testetur. Nihilo tamen minus eumdem monachum adhuc appellat ad Eulogium scribens: Dum gens Anglorum in mundi angulo posita, in cultu lignorum ac lapidum perfida nuncusque remaneret, ex uestre mihi orationis adiutorio placuit, ut ad eam monasterii mei monachum in predicationem transmittere Deo auctore debuissem. Qui, data a me licentia  a Germaniarum episcopis episcopus factus .

Idem de S. Augustini sociis et in Anglorum conuersione adiutoribus dicendum est, quos S. Gregorius, etsi ad predicandum missos et ad apostolica opera, nunquam non monachos appellat: Quia, inquit, Redemptoris nostri gratia cooperante, tanta de Anglorum gente ad christiane fidei gratiam multitudo conuertitur, ut reuerendissimus communis frater et cepiscopus noster Augustinus eos qui secum sunt, ad hoc opus exsequendum, per diuersa loca asserat non posse sufficere: aliquantos ad eum monachos cum dilectissimis et communibus filiis Laurentio presbytero et Mellito abbate preuidimus transmittendos . Idem repetit ad nauseam usque in epistolis aliis ea de re scriptis . Breui audiemus Bonifacium Iu non secus ac antecessor Gregorius loquentem in epistola ad Edilberthum regem: Ut ipsi uestre salutis predicatores monachi monachorum gregem sibi associent. Non pudet Bonifacium appellare monachos, illos predicatores haud dubie clericos, imo episcopos, presbyteros, diaconos.

4. Ex ceuis scriptoribus sufficiat nobis Gregorius Turonicus ut ostendamus tunc temporis Monachos passim clericos dictos. In lib. I de Gloria Mart. c. 76, qui in monasterio Agaunensi Deo laudes persoluebant, indiscriminatim uocantur modo clerici, modo monachi. Mulier, inquit Gregorius, quedam filium suum unicum ad hoc monasterium adducens, abbati tradidit erudiendum, uidelicet ut factus clericus sanctis  manciparetur officiis. uerum cum iam spiritalibus eruditus esset in litteris, et cum reliquis clericis in choro canentium psalleret, etc. En clerici dicuntur Agaunenses; at paulo infra monachi appellantur: Audies uocem eius inter choros psallentium monachorum. Et paulo post: Ubi . . . . . antiphonam caterua suscepit monachorum, audit genitrix, paruuli uocem cognoscit. Idem Gregorius libro de miraculis S. Iuliani c. 28: Clericus autem quidam Aridii Lemouicini abbatis, etc. Multa omitto quibus narrat clericum hunc miraculo in basilicam S. Iuliani fuisse introductum. Et subdit: Quod ne quis dubitet, testor omnipotentem Deum, quia ab ipsius abbatis ore hec omnia cognoui apud cuius monachum gesta sunt. uides hic monachum, quem supra clericum legisti. At uice uersa cap. 35,  quem prius Monachum dixit, statim clericum appellat. Etsi uero monachus ad ecclesiasticas curas et dignitates assumptus monachus ultra non diceretur, esse tamen minime desineret, quod contendit uir doctus, at in lectione Gregorii Magni pene peregrinus. Cum enim denominatio a nobiliori gradu desumatur, quid mirum si quis monacho superinduens episcopum, exempli gratia, non amplius monachus uocitetur, licet monachum non deposuerit, et in monasticis etiam institutis, in uigiliis, ieiuniis, orationibus perseueret? De his que delibamus tantum, legendi sunt noster Mabillonius tum in Prefat. ad seculum II Bened., num. 27, tum in resp. 1 ad scriptum canonicorum reg. de sessionibus in Burgundie  comitiis, Hadrianus ualesius in disceptatione de basilicis, et in eius defensione, necnon Thomassinus Discipline Eccles. parte I, lib. I.

5. Magnum sane opinatorem esse uirum eruditum cuius nunc argumenta expendimus, inficiabitur nemo, qui ad ea ponderanda liber ab omnibus preiudiciis accesserit; que uidelicet proponere, refellere est, ut ex mox dicendis palam fiet. Non stabit per ipsum quominus persuasum habeamus Gregorium Magnum canonicos regulares instituisse, posteaque decreuisse ut ex eodem instituto clerici primam Anglorum Ecclesiam Cantuarie conditam occuparent; tandemque reliquas Anglie sedes pontificales canonicis clericis similiter obuenisse.

Primum quidem probare nititur ex Ioanne Diac. lib. II uite S. Greg. cap. 12: uidebantur, inquit,  passim cum eruditissimis clericis adherere pontifici religiosissimi monachi, et in diuersis professionibus habebatur uita communis: ita ut talis esset tunc sub Gregorio penes urbem Romam Ecclesia, qualem hanc fuisse sub apostolis Lucas et sub Marco Euangelista penes Alexandriam Philo commemorat.

Hic agnosco nostrum Gregorium monastice uite cultorem, et monastici sui instituti retinentissimum, monachos habentem conuictores, cum quibus diu noctuque uersatus, nichil monastice perfectionis in palatio . . . dereliquit, inquit Ioannes. uideo quoque ipsi adherere clericos, qui libere nullis adstricti uotis, nulla lege obligati, cum monachis communem ducebant uitam. Ceterum de canonicorum regularium instituto cuius fuerit parens S. Gregorius, neque hoc in loco  quidquam legitur, neque ullis in epistolis aut lucubrationibus Gregorianis. Num ergo clerici statim ac uite uictusque communitatem habebunt, continuo euadent canonici regulares?

At inquies cum docto uiro, peta, nescio quis meminit canonicorum ordinis Gregoriani; ergo Gregorius Magnus canonicorum regularium ordinem instituit; Et quidni, ait, nos Gregorianos canonicos honoris causa nominemus?

Absit ut pios ac religiosos uiros Gregoriani ordinis canonicos eodem sensu appellemus, quo ab illo peta dicuntur, quos refert e S. Walarici monasterio eiectos his uerbis:

Ordine dux Hugo uacuans mox Gregoriano
Templum, normalem statuit normam monachilem.
Nam ex historia relationis S. Walarici discimus  canonicos illos seculares fuisse: Tunc prefatus Dux 264 magna sollicitudine procurans S. Walarici locum, abiecit ab eo secularem congregationem, et aggregauit in eo regularem ordinem monachorum. Ita scriptor suppar, quem latere non potuit qui et quales fuerint isti canonici ut sal infatuatum foras proiecti, forte ideo Gregoriani ordinis dicti quod in psalmodia ordinem Romanum a Gregorio concinnatum sequerentur , et postea obseruarunt qui canonicis successerunt in S. Walarici ecclesia Benedictini Monachi.

6. Id fallit uirum nimio in ordinem suum studio estuantem, quod ubicunque uite communis iuxta  prioris et apostolice Ecclesie morem occurrit mentio, id ad probandum canonicorum regul. institutum trahat: non attendens cenobiticam et communem monachorum uitam, etiam ad eiusdem antiquioris ab apostolis institute Ecclesie modum normamque prescriptam fuisse, et in omnibus pene monasticis regulis exemplum ueteris illius Ecclesie Ierosolymitane sub apostolis, in medium adduci: Omniaque omnibus sint communia, inquit S. Benedictus, sicut scriptum est , nec quisquam suum aliquid dicat uel presumat. Et cap. 34: Si omnes equaliter debeant necessaria accipere. Sicut scriptum est, diuidebatur singulis prout cuique opus erat. Cum sancto Benedicto uero hac in parte concinunt omnes fere monasticarum regularum, conditores, ut uidere est in concordia regularum, auctore S. Benedicto Aniane abbate, capp.  42 et 43, proindeque potiori iure monachi sibi uendicare possunt ueterum de uita cenobitica et communi testimonia.

Quod spectat ad Ecclesiam Alexandrinam sub S. Marco sanctitate florentissimam, plerique ueterum qui de rebus monasticis egerunt, in ipsa et in therapeutis Philonis a Ioanne Diacono commemoratis, propositum esse status politieque monachorum exemplar, non canonicorum, censuerunt.

7. Exploso falso uerborum Ioannis Diaconi fictitioque sensu, sincerum iam et genuinum aperiamus. S. Gregorius qui monachis conuictoribus usus fuerat, cum Constantinopoli apocrisiarium ageret, ut eorum exemplo semper ad orationis placidum littus quasi anchore fune restringeretur , eosdem  uoluit habere contubernales, postquam ad pontificatum inuitus raptus est, palatiumque suum uelut in aliquod monasterium conuertit, ubi familiariter ipsi assidebant selecti quidam ex monachis. Sex monachos pietate ac sanctitate insignes recenset Ioannes Diaconus. Quatuor quoque clericos nominat prudentia et eruditione conspicuos, quorum operam et consilium siue in Ecclesie negotiis, siue in studiis adhibebat. Preterea cum a cubiculo suo seculares omnes remouisset , quosdam ex clericis et ex monachis indiscriminatim accersierat qui sibi ministrarent. Quorum omnium unanimitatem, licet in diuersa professione, uitamque socialem et communem admiratus Ioannes Diaconus,  non dubitauit dicere in ea societate et concordia uisas esse ueluti rediuiuas fundatas ab apostolis apud Ierosolymam, et Alexandrie a S. Marco Ecclesias. Ceterum de canonicis regularibus a Gregorio institutis, ne quidem per somnium cogitauit, quippe cum nulli fuerint siue S. Gregorii siue etiam Ioannis temporibus. Neque enim iis adscribendi sunt clerici omnes iuxta canones et regulas Ecclesie mores componentes suos quos ab exordio exstitisse constat, nisi uotis fuerunt alligati. Sane ab undecimo seculo canonicorum regularium, qui monachorum more, iisdem fere uotis obligati, suis abbatibus aut prepositis obedientes sub arcta disciplina uiuerent, sepe fit mentio apud Fulbertum, Bernardum, Petrum Blesensem et alios auctores  ceuos: abbatiarum aut aliorum monasteriorum pro huiusmodi canonicis tunc exstructorum origines nouimus, uel aliorum iam exstantium que ipsis cesserint mutationes ; de his uero ante illud seculum nichil occurrit. Nam Aquisgranenses canonici aut qui Chrodegangi regulam sectabantur, uel etiam Eugenii II et Leonis Iu, non solum a religiosis et solemnibus uotis soluti uiuebant, sed etiam ex regularum suarum prescripto nonnichil proprii habebant et peculii; [a 1Kb] fatente ipso canonicorum regul. oratore, quem hic impugnamus. Porro uel hec sola proprii retentio, ex ipsomet regule instituto, a canonici regularis statu adeo abhorret,  ut euertat, et secularem eum efficiat. 

8. Scio equidem minimum discriminis inter canonicum secularem et regularem agnosci a Disquisitionum auctore apud quem non absque stupore legi c. 1, art. 2, pag. 8: Ceterum qui meminerit monachos Benedictinos in ordinem Cluniacensem, aut Tyronensem, in ordinem maioris monasterii atque in alios bene multos ordines fuisse XI seculo atque XII distributos, is facile intelliget quomodo id tempus regularium ordo et secularium ordo canonicorum, tametsi uterque uniusmodi esse debuisset, inter se distingui ac secerni potuerint. Unde infert: sed neque doctus quispiam si uiderit regiones canonicis secularibus abundantes diu regularibus caruisse, inde quidquam eliciet ad impingendam canonicis regularibus nouitatem. Alioquin simili argumento  necesse est ut conficiat a Cluniacensibus aut equalibus monachis esse Benedictini ordinis sumenda primordia. Itaque ad mentem nuperi scriptoris, in ordine canonicorum haud maius est discrimen regulares inter ac seculares, quam in ordine Benedictino inter Cluniacenses, Tyronenses, etc., qui cum omnes magistram sequerentur regulam S. Benedicti, eorumdemque uotorum lege tenerentur, penes minutissimos ritus distingui tantum poterant, ut aiunt, accidentaliter; indeque consequens est nichil esse quod secernat canonicum regularem a seculari quoad essentiam, ad quam proinde neque uota neque religiose uite instituta pertinent, sed uelut inter adiaphora debent amandari, leuissimamque tantummodo constituunt differentiam.

 Ad hec, fateor, expaui; et nisi nota scriptoris eiusque sodalium religio securum me fecissent, ualde ueritus fuissem, ne forte iis defectio transitusque ad canonicos seculares pararetur, quos adeo uicinos, et uix leuissima differentia discretos ostendit Disquisitionum parens. uerum hec ipsi incaute, inconsultisque maxime sue congregationis religiosissimis prepositis, excidisse credere maluerim, quam ultra urgere. His itaque omissis, postquam probauimus plane fictitium esse quod excogitauit hic scriptor de canonicis regularibus in Ecclesia Romana a Gregorio Magno formatis, expendamus 265 utrum melius diuinarit,  quando eosdem, iubente sanctissimo pontifice, in Cantuariensi Ecclesia institutos asserit.

9. Primo quidem fingit ex monachis ad Anglorum conuersionem procurandam delectis, a S. Gregorio nullum aut ordinatum aut ordinandum ex eiusdem sententia fuisse, preter Augustinum: Necdum scilicet, inquit, Gregorius cogitabat de monachorum ordinatione; tantummodo Augustinum eis episcopum ordinandum, si ab Anglis susciperentur, disposuerat . Ergo eos non ad uerbi diuini predicationem aut ad sacrum ministerium , sed fortasse ad olera serenda, aut ad coquine curam habendam. Cui enim sapienti ueniat in mentem, mittere ad opus  apostolicum laicos etiam nunquam ordinandos, maxime cum sacrorum ministrorum adest copia?

Haud equidem diffiteor a Gregorio solum Augustinum ad episcopalem dignitatem, statim, cum adhuc anceps esset de euentu, delectum fuisse. uerum de aliis ordinibus aut nondum collatis, aut nunquam conferendis Augustini sodalibus altum ubique silentium. Imo ex monachis eius adiutoribus fere quotquot nouimus, episcopi fuere, ut Mellitus Londoniensis, Iustus Roffensis; qua de re legendus Beda.

10. Secundo placet canonicorum regularium patrono, Laurentium presbyterum unum ex Augustini sociis, ex numero et censu monachorum expungere, suisque adscribere. Quo uero iure, cum eos omnes monachos clament S. Gregorius, Beda, et alii qui de ipsis loquuntur? Num quia presbyter erat? quasi tunc  nulli exstitissent in monasteriis presbyteri, contra quam probant tot S. Gregorii [c 1Kb] epistole. Gotselinus in uita S. Augustini eum eiusque symmystas, a maternis uisceribus monasterialis Ecclesie auulsos fuisse dicit; additque tot Dominice legationis manipulares, ad quadraginta numerari, quot uidelicet Beda narrat ad insulam Tanetum applicuisse. Ergo nullus locus relinquitur presbyteris non monachis siue ex Italia, siue ex Gallia assumptis, nequidem Arelatensibus quos suo ordini liberalissime tribuit Disquisitor; fingitque religionem canonicam ad Anglicam Ecclesiam detulisse. Iniunxerat quidem papa Augustino eiusque sociis ut ad agenda hec e uicino secum deberent presbyteros ducere. uerum fortasse nullus adfuit qui ad legationem et peregrinationem hanc paratus esset;  quandoquidem docet Beda  accepisse eos de gente Francorum interpretes, at de assumptis presbyteris omnino silet; quod si factum foret, non fuisset dissimulaturus. Adde Augustinum coactum fuisse nouos ex Romano S. Andree monasterio uerbi diuini precones aduocare; haud dubie quia in Galliis parum subsidii nactus esset.

11. Esto tamen secuti sint eos nonnulli Arelatenses presbyteri; quidni dicamus eos fuisse simul monachos, et forsitan ex illis Lirinensis monasterii presbyteris quos laudat S. Gregorius? nimirum ne professionis diuersitas aliquid dissidii, ut fit, in hoc  sancto cetu generaret, monachos monachis sociare debuit uirgilius Arelatensis episcopus, maxime cum Lirinensis monachus fuisset, uti ex eius predecessoribus quamplurimi .

Demus etiam presbyteros aliquos monasticis legibus nullatenus adstrictos Augustino sociatos esse; quid inde eliciet uir doctus, ad canonicorum regularium institutionem in Cantuariensi Ecclesia probandam? quasi uero clerici ac presbyteri omnes, illis temporibus ad eorum ordinem pertinerent? Difficultatem omnem, si qua occurreret, tolleret unicum uenerabilis Bede testimonium supra relatum. Solus est qui responsionem S. Gregorii ad Augustini quesita de uita communi in Cantuariensi Ecclesia seruanda nobis transmiserit; cuius proinde legitimus est interpres.  At uero de uita cenobitica monachorum eamdem intellexit. Neque sane ignorare potuit scriptor diligentissimus et doctissimus, peneque suppar, quinam et quales ab initio hac in Ecclesia notissima totius Anglorum gentis primaria Deo militauerint, clerici seu canonici regulares, an monachi; cum etiamnunc haud ignoremus quenam ecclesie cathedrales, que a trecentis annis canonicis secularibus cesserunt, olim aut a canonicis regularibus, aut a monachis fuerint occupate. Quis autem nisi temere credat, uirum sanctitate conspicuum, fingere uoluisse nullum alium preter monachos clerum in Ecclesia Cantuariensi exstitisse; quod falsi reuincere facile potuisset quilibet in Anglia natus?

12. Igitur ut iam fusius dicta colligamus, et ex premissis  interpretemur S. Gregorium Augustino interroganti [a 1Kb] respondentem . Primo S. Gregorius discipulum suum meminisse uult uite monastice quam Rome professus est in S. Andree asceterio. Quia, inquit, fraternitas tua monasterii regulis erudita, etc. Secundo eum hortatur ad uitam cenobiticam et communem cum clericis suis ducendam, seorsim fieri non debet a clericis suis; quo nomine significantur tum monachi ad predicandum adiutores ei dati, et in partem laboris uocati, tum etiam iuniores clerici quos instituebant, tanquam seminarii episcopalis prefecti et administratores. Tertio prouidet uictui clericorum illorum, quibus, cum in sacris ordinibus constituti non essent, uxores ducere  licebat: Si qui uero sunt clerici extra sacros ordines constituti, qui se continere non possunt, sortiri uxores debent, et stipendia sua exterius recipere.

13. His omnibus argumentis, imo demonstrationibus, unicum nobis obiicitur Urbani II testimonium, certe graue, et a Benedictinis eo minus respuendum, quod ipse ex S. Benedicti familia fuerit ad summum pontificatum assumptus. Is itaque in quadam ad canonicos regulares scripta epistola testatur, Gregorium uitam canonicam Augustino Anglorum archiepiscopo instituendam precepisse; hauddubie quando ad eum scripsit ut communiter cum suis uiueret clericis.

Quidquid sit de hac epistola cui conciliorum collectores  nequidem in appendice Epistolarum Urbani II locum dederunt, respondeo his uerbis tantummodo significari S. Gregorium canonicis regularibus instituendis in sua ad Augustinum responsione prelusisse: quemadmodum  apostoli in Ecclesia Ierosolymitana communia esse omnia instituendo, et Urbanus papa et martyr suis decretis  canonicorum regularium disciplinam preuie delineasse dicuntur; neque enim exempli gratia de eorum institutione proprie dicta intelligi possunt que de Ecclesia Ierosolymitana scribit S. Lucas, in qua preter apostolos, discipulos, clericos, erant uxorati laici, uidue, mulieres omnis etatis et conditionis.

Sane ex ueteribus non pauci nec infimi ordinis  scriptores, monastice uite institutionem, ad Heliam, Ioannem Baptistam, et apostolos reuocandam censuerunt. Cassianus Heliam et Eliseum professionis huius fundasse primordia docet lib. I Institut. c. 2, quod etiam asserit Hieronymus epist. 13, ad Paulinum: Monachorum princeps Ioannes Baptista est, inquit Chrysostomus hom. 1 in Marcum, cui suffragatur Sozomenus lib. I Hist. c. 12. Monasticum ordinem commendat Bernardus in Apolog. ad Guillelmum abbatem, quod primus fuit in Ecclesia, imo a quo cepit Ecclesia, quo nullus in terra similior angelicis ordinibus, cuius apostoli institutores, cuius hi quos Paulus tam sepe sanctos appellat inchoatores exstiterunt. Hec Bernardus confirmat allato Luce testimonio, act. Iu, de uita communi a primis Christi  discipulis obseruata. Innumera possemus adducere siue ex sanctis Patribus, siue etiam ex conciliis loca idem significantia.

Neque tamen idcirco de monachis instituendis aliquando cogitasse apostolos asserimus, aut de talibus auctoribus nobis blandimur; adumbratam solummodo in eorum exemplis ac institutis monasticam et cenobiticam uitam dicimus, idque significare uoluisse scriptores laudatos, cum ad monachorum commendationem eos ab apostolis prodiisse ortumque ducere pronuntiarunt. Sic explicari quoque debet, quod Urbanus II et alii de canonicis dixere quos uidebant cenobiticam uitam sectari et monachos emulari, prorsusque nutat quidquid pro eorum antiquitate stabilienda inde petit uir doctus.

Ex dictis ergo planissime liquet in Ecclesia Cantuariensi,  ab ipsius exordio, solos militasse monachos, non puros clericos. Unde licet in aduersarium hoc argumentum retorquere: Si unam hanc sedem recte canonicis clericis adiudicauero, inquit , non immerito concludam reliquas Anglie sedes pontificales . . . . . canonicis clericis  similiter obuenisse.

14. Hec monachorum in ecclesiastico ministerio precipua auctoritas cum eorum emulos commouisset, Mellitus unus ex Augustini sociis Londonie episcopus Romam uenit, de necessariis Ecclesie Anglorum causis cum apostolico papa Bonifacio tractaturus. Et cum idem papa reuerendissimus cogeret synodum  episcoporum Italie, de uita monachorum et quiete ordinaturus; et ipse Mellitus inter eos assedit . . . ac in Britanniam rediens secum Anglorum Ecclesie mandata atque obseruanda detulit, una cum epistolis quas idem pontifex Deo dilecto archiepiscopo Laurentio, et clero uniuerso, similiter et Edilbertho regi, atque genti Anglorum direxit . Inter laudata mandata, celeberrimum est Decretum quod ita incipit: Sunt nonnulli fulti nullo dogmate , magis zelo amaritudinis quam dilectionis inflammati, asserentes monachos, quia mundo mortui sunt et Deo, uiuunt, sacerdotalis officii potentia  indignos, etc.  Eos refellit summus pontifex, maxime exemplis Gregorii Magni et Augustini eius discipuli,  qui licet monachi, pontificali dignitate fulserunt; additque: Neque enim Benedictus monachorum preceptor, huius rei aliquo modo fuit interdictor.

15. Epistolam ad Edilberthum regem, cuius Beda meminit, habemus in nouissima collectione conciliorum, ex qua que ad nostrum propositum faciunt satis erit exscribere: Quapropter, gloriose fili, quod ab apostolica sede per cepiscopum nostrum Mellitum postulastis, libenti animo concedimus; id est, ut uestra benignitas in monasterio in Dorouernensi ciuitate constituto, quod sanctus doctor uester Augustinus beate memorie Gregorii discipulus sancti Saluatoris nomini consecrauit, cui ad presens preesse dignoscitur dilectissimus frater noster Laurentius; licenter per omnia monachorum regulariter uiuentium habitationem statuat: apostolica auctoritate decernentes, ut ipsi uestre  salutis predicatores monachi, monachorum gregem sibi associent . Ex his liquet metropolitanam S. Saluatoris ecclesiam ab exordio monasterium fuisse dictam propter inhabitantes monachos. Non solum autem ratum habuit summus pontifex traditam fuisse monachis hanc ecclesiam, sed etiam apostolica auctoritate decreuit ut predicatores monachi alios sibi monachos sociarent, a quibus ad posteros monasticum institutum propagaretur. Non ergo contendimus monachos ad ecclesiam Christi Cantuariensem, ex Bonifacii litteris admissos esse, ut credere uidetur canonicorum regularium patronus, sed eiusdem pape auctoritate in huius ecclesie possessione confirmatos et assertos. Somniare autem eumdem cause prorsus  desperate actorem pene dixerim, dum fingit Bonifacii consensu aut decreto adiunctos canonicis regularibus fuisse monachos, qui psalmodiam quotidianam absoluerent dum illi clerici, quos alio publica utilitas uocabat, libere fungerentur omni ecclesiastico munere. Nuge sane, quasi uero priores huius ecclesie predicatores et habitatores non monachi a Bonifacio appellarentur, sed clerici; aut ullum, post ea que diximus, receptorum ab initio in ecclesia Cantuariensi clericorum non monachorum uestigium appareret.



267 CAPUT uII.

ARGUM.---1. Anglie monachi fuere ab initio Benedictini. Unde iam dicta confirmantur de S. Gregorio S. Benedicti legibus adstricto.---2. Prima ratio ex Aldhelmo.---3. Secunda ex S. Wilfridi uite scriptore ceuo.---4. Tertia ratio ex ueteribus litaniis, quibus S. Benedicti  nomen insertum.---5. Cloueshouiane synodi silentium frustra nobis obiectum.---6. Et uenerabilis Bede.---7. Aliud argumentum ex S. Benedicti regula per monachos Anglos in Germaniam delata.---8. Bollandianorum ea de re sententia.---9. Mareshamus aliter sentiens refellitur.

1. Commemoratum S. Benedicti nomen a summo pontifice Bonifacio, addito etiam preceptoris monachorum titulo, ubi maxime de monachorum Anglicanorum tranquillitate agebatur, non obscure nobis coniiciendum prebet Anglie monachos tunc fuisse Benedictinos; siue ii essent Augustini socii superstites, siue illi quos sibi post legitimam probationem sueque congregationi sociarunt. uerum quid opus est coniecturis, ubi tot adsunt demonstrationes? hoc sane nomine digne sunt rationes, quas doctissimus Mabillonius in hoc argumentum congessit, tum in  prefat. ad seculum I Benedict. § 8; tum in obseruationibus preuiis ad S. Wilfridi uitam I parte Seculi Iu Benedict.; tum Analectorum tomo II, in dissertatione de S. Gregorii monachatu, parte II, § 8, pag. 173 et seq.; tum denique Annalium Benedict. lib. X, § 18, ac in appendice I, pag. 655 et seq. Precipuas autem delibare ad nostrum satis erit institutum; unde consequens erit, quod iam quoque diximus , S. Gregorium Benedictinam regulam obseruasse, obseruandamque suis commendasse.

2. Prima ducitur ex indubitato S. Aldhelmi testimonio, qui ab Hadriano abbate monasterii S. Petri apud Cantuarium primum eruditus, deinde monachus et abbas in cenobio Maildunensi seu Malmesburiensi apud West-Saxones, quorum etiam episcopus fuit, in  carmine de uirginitate, S. Benedictum hoc elogio designat:

Primus qui statuit nostre certamina uite,
Qualiter optatam teneant cenobia normam,
Quoque modo properet directo tramite sanctus,
Ad superos scandens celorum culmina cultor
Cuius preclaram pandens ab origine uitam
Gregorius presul chartis descripserat olim.
Hic manifeste S. Aldhelmus monachus et abbas, qui eodem seculo quo S. Augustinus eiusque socii Anglos ad fidem Christianam adduxerunt floruit , palam testatur Benedictum uite monastice, quam professus fuerat obseruabantque Anglicana monasteria, primum fuisse institutorem.

3. Secundam rationem suppeditat uite S. Wilfridi scriptor ceuus Eddius Stephanus, apud quem sanctus  Wilfridus ita loquitur ad synodum eius causa congregatam: Nonne [Al. Necnon] ego primus post obitum primorum procerum a S. Gregorio directorum curaui ut Scotice uirulenta plantationis germina eradicarem . . . uel quomodo uitam monachorum secundum regulam S. Benedicti patris, quam nullus prior inuexit constituerem ; scilicet apud Ultra-Humbrenses: nam in regno Cantii iam receptam fuisse S. Benedicti regulam, indeque ad Nordam-Humbrorum cenobia uel instituenda uel restituenda a S. Wilfrido delatam fuisse probant hec Eddii uerba c. 14: Ecbertus quoque rex Cantuariorum religiosus, pontificem nostrum ad se accersiuit et illic presbyteros multos . . . . . ordinauit . . . . . omnibus  charus episcopalia officia per plura spatia agens, eum cantoribus Aedde et Aeona, et cementariis . . . . . in regionem suam reuertens cum regula Benedicti, instituta Ecclesiarum bene meliorauit.

4. Tertia ratio petitur ex ueteribus litaniis Anglicanis, quas a mille saltem annis, et ante seculum uIII concinnatas probat doctissimus Mabillonius, tum ex peruetusti codicis characteribus semi-Saxonicis; tum maxime quod in eis nullus inuocetur aut commemoretur sanctus medio seculo uII inferior; non Mellitus, non Paulinus, Cuthbertus, Wilfridus, Aidanus et alii plurimi, multis recensitorum in litaniarum serie Beatorum sanctitate et doctrina longe illustriores; qui sane pretermissi non fuissent, si diem iam clausissent extremum, et de eorum sanctitate,  quemadmodum postea seculo uIII constitisset. In his autem litaniis S. Benedicti nomen bis inclamatur post S. Hieronymum, ante SS. Hilarium et Martinum; quod argumentum est ualidissimum, S. Benedictum apud eos qui huiusmodi litaniis utebantur, patroni locum obtinuisse: alioquin cur hic solus commemoraretur omissis Pachomio, Antonio, Basilio, Columbano? Cur bis inuocaretur, quod nulli alteri concessum, preterquam S. Stephano et S. Marie ter appellate? Porro usitas fuisse litanias illas in Anglia; imo pro Anglia concinnatas, probat hec supplicatio: Ut clerum et plebem Anglorum conseruare digneris, te rogamus, audi nos; nullius alterius gentis facta mentione.

5. His equa lance ponderatis, Cloueshouiane synodi  et uenerabilis Bede silentium de Regula S. Benedicti, quod ab aduersariis olim obiectum nobis est, minime cause nostre nocere posset, etiamsi nulla in illis aut S. Benedicti, aut promulgate ab eo regule fieret mentio. uerum ne illud quidem licet nobis opponere; nam in synodo Cloueshouie legitur: uicesimo quarto sancitum est capitulo, ut si quis secularium sancte professionis famulatum subire desiderat, non antea tonsure habitum suscipiat quam illius conuersatio et morum qualitas secundum monastice regule definitionem manifestius probetur, iuxta apostolicum preceptum: Probate spiritus, si ex Deo sunt; nisi aliqua rationabilis causa ut ante suscipiantur in congregationem rite persuadeat. Quenam, rogo, mediante octauo seculo, quo 268 tempore concilium  Cloueshouie celebratum est, regula monastica ita celebris erat, ut simpliciter nulloque addito, nomine Regule monastice designaretur, preter S. Benedicti regulam in cuius cap. 58 legitur: Nouiter ueniens quis ad conuersionem, non ei facilis tribuatur ingressus , sed sicut ait Apostolus: Probate spiritus si ex Deo sunt? Deinde prescriptis omnibus ad probationem et receptionem nouitiorum, subiungitur: Et iam ex illa die in congregatione reputetur. Neque silentio pretermittendum uidetur in utroque contextu S. Ioannem, preter solitum uocari Apostolum simpliciter, quod soli Paulo ex more tribuitur; unde  suspicari licet  synodum Cloueshouiensem, Ioannem laudando sub Apostoli nomine, morem gessisse S. Benedicto.

6. Quod spectat ad uenerabilem Bedam, in [a 1Kb] Historie Abbatum Wiremutensium et Girwensium ab ipso edite libro I legimus S. Benedictum Biscopum quartam profectionem Romam aggressum esse, post compositum iuxta Regulam monasterium. Quam regulam intelligit nisi benedictinam, preter quam nulla fuit in Occidente late propagata? uerum hanc ipsam postea clare designat Beda referens in fine libri I hec abbatis sui uerba in oratione extrema ad discipulos habita: Multum cauetote, fratres, ne deforis aliunde uobis patrem queratis; sed iuxta quod regula magni quondam abbatis Benedicti, iuxta quod priuilegii  uestri continent decreta, in conuentu uestre congregationis, communi consilio perquiratis, qui secundum uite meritum et sapientie doctrinam, aptior ad tale ministerium perficiendum digniorque probetur. He sunt dotes quas in eligendo Abbate postulat S. Benedictus Regule cap. 64.

Ceolfridus abbas, Biscopi successor, mare transmissurus, eadem suis fratribus precepit: Utilius decreuit, inquit Beda eiusdem congregationis monachus, lib. II, dato fratribus precepto, ut iuxta sui statuta priuilegii, iuxtaque regulam S. abbatis Benedicti, de suis ipsis patrem qui aptior esse eligerent.

Cum idem uenerabilis scriptor asserat lib. I, Biscopum eam discipulis suis regulam tradidisse, quam in decem et septem monasteriis a se perlustratis inuenerat,  quorum unum erat Cantuariense S. Petri cenobium, euidentissime patet longe ante ipsum S. Benedicti regulam in Anglie monasteriis receptam fuisse et uiguisse.

7. Non minus ualidum depromitur argumentum, ex propagatione regule Benedictine in Germania et uicinis regionibus septentrionalibus, auctore S. Bonifacio aliisque monachis ex Anglia profectis, ad fidem Christianam disseminandam: qui uidelicet plurima cenobia condiderunt, in his maxime Fuldense monasterium tota Europa nedum Germania celeberrimum, ubi ritus Benedictinos ab exordio uiguisse inficiatur nemo. Nimirum quam a maioribus suis Augustino eiusque sodalibus Gregorii Magni discipulis Romanique monasterii alumnis acceperant hi sacri  uerbi precones, eamdem in erectis a se asceteriis obseruandam tradiderunt, et in ipsius institutis ad amussim sectandis ad mortem usque perseuerarunt. Huc reuocanda sunt que libro I diximus, cap. 3, de S. Benedicti regula in Romano S. Andree monasterio suscepta, et ab ipsomet S. Gregorio seruata.

8. His rationibus uicti Bollandiani socii, contrariam olim secuti sententiam, tandem ultro confessi sunt Benedictinos maxima cum uerosimilitudine ac propemodum euidentia Augustinum eiusque sodales inter suos numerare. Quibus si uidere contigisset laudatam supra Eddii lucubrationem de S. Wilfridi  uita , remota omni dubitatione ac fluctuatione, S. Augustinum, Anglorum apostolum eiusque socios Benedictine familie adiudicassent.

9. Aliter sane sentit Ioannes Mareshamus in propyleo ad Monasticum Anglicanum; qui, licet fateatur maximam apud Anglos olim fuisse regule S. Benedicti reuerentiam, eamdem tamen ab anno tantum 965 in Anglicanis monasteriis receptam esse contendit, ob synodi Cloueshouie ac uenerabilis Bede hac de regula silentium. uerum negantia hec argumenta iam sufficienter diluimus, prolatis tum ex laudata synodo, tum ex uenerabili scriptore non dubiis de Benedictina regula testimoniis. Aliunde uero  ab historie ueritate prorsus aberrat Mareshamus, cum ante seculum X S. Benedicti regulam Anglicanis monasteriis ignotam asserit: quod quam sit temere dictum, uel unus Ioannes Diaconus ostendit lib. Iu uite S. Gregorii cap. 82: Quod uero, inquit, monachi, qui a Gregorio in Saxoniam  missi sunt, S. Benedicti regule fuerint mancipati; inter alia etiam illud ostendit, quod ex ipsius discipulis uix potest in illis partibus monachus inueniri, a quo non obseruetur tam in proposito quam in habitu regula S. Benedicti. Scribebat Ioannes Diaconus nono seculo, centum pene annis ante concilium Wintoniense habitum an. 965, in quo de S. Benedicti regula in Anglicanis monasteriis admittenda actum censet Mareshamus; et iam eo tempore ita passim S. Benedicti regula in Anglie  monasteriis obtinuerat, ut uix in tota reperiretur Anglia uel unus monachus qui S. Benedicti leges non obseruaret. Neque uero id leuius assertum a Ioanne uite S. Gregorii scriptore suspicabitur, qui adducta supra ex Aldhelmo, Beda, Eddio et Cloueshouiensi concilio testimonia non oscitanter legerit. Preterea Ioannem, ut de S. Gregorii rebus gestis, ac presertim de Anglicana Ecclesia ab eius discipulis fundata, gubernata, propagata scriberet, non perfunctoriam Anglicanarum rerum notitiam sibi comparasse constat: unde ignorare non potuit quibus adstringerentur legibus Anglie monasteria. uerum de hoc argumento plusquam satis; maxime cum illud occupauerit doctissimus Mabillonius. Nunc ad S. Gregorium redeamus, de conuersis Anglis in Domino  exsultantem, ac de absoluendo tanto opere sollicitum.



269 CAPUT uIII.

ARGUM.---1. Sanctus Gregorius debitas sibi pro Anglorum conuersione laudes in alios regerit.---2. Quantum floreret tunc religio in Anglia.---3. Quedam recens conuersis indulget papa.---4. Idolorum templa Christiano ritu consecrari iubet.---5. Quas neophytis epulas et agapes concesserit.---6. Augustinus frustra Britones dissidentes ad pacem inuitat. Qui peruicacie penas dant. Augustini obitus, et post obitum cultus sacer.---7. Quantum eius successores pro reconciliandis Britonibus et Scottis laborauerint.---8. In Anglos Christianos persecutio deseuit. Que tandem sedatur.---9. Britones Ecclesie Romane doctrinam ritusque suscipiunt. Pro hodiernorum Anglorum conuersione uotum.

1. Acceptis que in Anglicana expeditione feliciter ab Augustino eiusque fratribus in dies gerebantur,  Gregorius amicos suos ad gratias Deo pro tanto beneficio agendas litteris suis prouocauit. Ad S. Eulogium, a quo nuper letum de hereticorum conuersione, et de catholicorum concordia nuntium acceperat, ita scribit: Quoniam uere in bonis que agitis scio quod et aliis congaudetis, uestre uobis gratie uicem reddo, et non dissimilia nuntio: quia dum gens Anglorum in mundi angulo posita, in cultu lignorum ac lapidum perfida nuncusque remaneret, ex uestre mihi orationis adiutorio placuit, ut ad eam monasterii mei monachum in predicationem transmittere Deo auctore debuissem  Narrat postea quot quantisque miraculis Augustinus eiusque socii apud Anglos coruscarent; ita ut apostolorum uirtutes, in signis que exhibebant, imitari uiderentur. Quod idcirco narraui, inquit, ut cognoscatis quid in  Alexandrino populo loquendo, et quid in mundi finibus agitis orando. uestre enim orationes sunt in eo loco ubi non estis, quorum operationes sancte monstrantur in eo loco in quo estis. Sic debitas sibi laudes pro tanto opere deprecari conabatur humilis pontifex, ac in quoslibet alios regerere.

2. Quam tunc floreret in Britannia religio Christiana, his uerbis exprimit: Ecce lingua Britannie, que nil aliud nouerat, quam barbarum frendere, iam dudum in diuinis laudibus Hebreum cepit Alleluya resonare. Ecce quondam tumidus, iam substratus sanctorum pedibus seruit Oceanus, eiusque barbaros motus, quos terreni principes edomare ferro nequiuerant, hos pro diuina formidine sacerdotum ora simplicibus uerbis ligant: et qui cateruas pugnantium infidelis nequaquam  metuerat, iam nunc fidelis humilium linguas timet. Quia enim perceptis celestibus uerbis, clarescentibus quoque miraculis, uirtus ei diuine cognitionis infunditur, eiusdem diuinitatis terrore refrenatur, ut praua agere metuat, ac totis desideriis ad eternitatis gratiam peruenire concupiscat .

3. Quedam tamen in gratiam neophytorum indulsit, que antiquitus recepte in Ecclesia leges prohibebant; maxime de contrahendo intra certos consanguinitatis et affinitatis gradus matrimonio: ut paulatim Christi iugo assuescerent in ipso recens geniti; et a fide quam susceperat gens Anglorum, recedere non cogerent austeriora . Hanc rationem concesse indulgentie affert ipse respondens Felici, Messanensi Episcopo , de  hoc sacre legis laxamento pene expostulanti. Sic summam in Ecclesia nactus auctoritatem, et premere et laxas dare habenas, ut e re uidebatur, nouerat pontificum prudentissimus.

4. Prius statuerat ut idolorum templa euerterentur; qua de re etiam ad Edilberthum scripserat ; sed mutato consilio satius putauit ea, destructis eiectisque idolis, aspersione aque benedicte lustrare, atque ritu Christiano consecrare; ut Angli nuper ad fidem uocati, familiarius ad loca consueta concurrerent .

5. Consuetudo erat gentilium multos, cum suis idolis offerrent sacrificia, boues occidere, atque ex eis epulari. Quod ut in piam solemnitatem transferret  sanctissimus papa, annuit ut in die dedicationis Ecclesie, uel natalitio sanctorum martyrum quorum reliquie in nouis templis condite fuerant, Angli nuper Christiani facti tabernacula sibi, circa easdem ecclesias que ex fanis erant commutate, de ramis arborum facerent, et religiosis conuiuiis solemnitatem celebrarent. Nam duris, inquit, mentibus simul omnia abscindere impossibile esse non dubium est: quia is qui locum summum ascendere nititur, necesse est ut gradibus uel passibus, non autem saltibus eleuetur . Eadem pia industria usum olim legimus S. Gregorium cognomento Thaumaturgum erga neophytos, ut refert alter Gregorius Nyssenus dictus in eiusdem uita; quod idcirco iudicauimus obseruandum, ne Gregorius noster illa paganis nuper conuersis ad fidem Christianam concedendo et facile indulgendo, humanum  aliquid passum esse ac secundum carnem sapuisse uideatur. Hic una eademque serie quecumque ad Anglorum conuersionem annitente S. Gregorio facta, et ad noscentis Anglicane Ecclesie constitutionem pertinebant contraximus, etsi diuersis annis contigerint. Que tam faustis initiis successerint, breuiter delineare, et ob oculos contracta ponere opere pretium est.

6. Quamuis nichil antiquius haberet Augustinus quam Anglos ad Christianam fidem perducere, Britones tamen antiquos insule incolas, ad Ecclesie Romane unitatem, a qua penes nonnullos ritus dissidebant, reuocare sollicitus fuit, coacta semel et iterum in hanc rem synodo. Quibus reluctantibus, etsi que uerbis predicarat, miraculo confirmasset, uir  Domini fertur minitans predixisse, quod si pacem cum fratribus accipere nollent, bellum ab hostibus forent accepturi . Nec uaticinium effectu caruit; nam Edilfridus Nordan-Humbrorum rex fortissimus, post Augustini obitum Britones ingenti strage profligauit; nec sacerdotibus pepercit, qui frequentes conuenerant, maxime ex monasterio [a 1Kb] Bancor, 270 in quo tantus fertur fuisse numerus monachorum, ut cum in septem portiones esset cum prepositis sibi rectoribus diuisum, nulla harum portio minus quam trecentos homines haberet, qui omnes de labore manuum suarum uiuere solebant . Huius internecionis inuidia Augustinum onerare conati sunt ex heterodoxis nonnulli, quasi ipse belli Britonibus inferendi Edilfrido auctor fuerit . uerum id minime apud Bedam, aut alios e ueteribus legitur scriptoribus. Imo cesos eos, ipso iam multo ante tempore ad celestia regna sublato, expresse docet uenerabilis Beda. Que uerba pretermisit quidem Aluredus in uersione Saxonica; sed ea representant exemplaria omnia Latina. Ad superos autem transiit Augustinus an. 607, die 26 Maii, qui feriatus fuit apud Anglos hoc synodi Cloueshouiensis ann. 747 decreto: Septem decimo constitutum est precepto, ut dies natalitius beati pape Gregorii, et dies quoque depositionis , S. Augustini archiepiscopi et confessoris, qui genti Anglorum missus est a prefato papa . . . scientiam fidei, baptismi sacramentum et celestis patrie notitiam primus attulit, ab omnibus sicut decet honorifice uenerentur: ita ut uterque dies ab ecclesiasticis et monasterialibus feriatus habeatur, nomenque eiusdem B. Patris et Doctoris nostri Augustini in Litanie de cantatione post sancti Gregorii uocationem semper dicatur.

7. Euocato ad superos Augustino, qui ab ipso ordinati fuerant episcopi, Mellitus Londonie, Iustus [b 1Kb] Roffe, et Laurentius ipsius in Dorouernensi cathedra successor; de reuocandis a schismate tum Britonibus, tum Scottis Hibernie insule habitatoribus plurimum sategerunt, scriptis ad eos epistolis caritatem et humilitatem Christianam spirantibus. Misse ad  Scottos seu Hibernos hec erat inscriptio quam refert Beda: Dominis karissimis fratribus episcopis uel abbatibus per uniuersam Scotiam. Ubi episcopi et abbates iidem fuisse uidentur.

8. Nec minus pro noue Ecclesie profectu et incremento allaborarunt uigilantissimi episcopi; at uita functis regibus Edilbertho et Saberetho eius sororis filio, qui Christianam fidem impense coluerant et asseruerant, adeo graue bellum in Anglicanam Ecclesiam exarsit, mouentibus persecutionem in fideles eorum successoribus, ut Mellitus et Iustus in Galliam traiicere coacti sint; quos breui sequi parabat Laurentius, nisi grauissima obiurgatione acrioribusque flagellis ab apostolo Petro fuisset deterritus. Adiens ergo Eadbaldum regem, et inflicta sibi uerbera ostendens,  eum ad idololatriam eiurandam, amplectendamque Christianam fidem, cui postea ex animo fauit in omnibus, adduxit. Saberethi autem filii qui Mellitum et quod predicabat Euangelium reiecerant, perduellionis sue penas dederunt, in prelio aduersus Genissorum gentem cum omni exercitu cesi. Reuocati itaque ex Galliis ab Laurentio Mellitus et Iustus, ad intermissum predicationis opus redierunt. Hec fusius apud Bedam. 

9. S. Laurentio laboribus apostolicis et uita defuncto successor datus est Mellitus; Mellito, postea successit Iustus; Iusto Honorius. Hunc excepit Deusdedit, post quem sedit Theodorus a uitaliano papa missus, qui Britones tandem ad Ecclesie Romane  ritus omnes feliciter perduxit. Hic subsistendum putamus, ut ad S. Gregorii gesta redeat oratio. Que de Anglorum conuersione congessimus, recolant eorum posteri: interrogent Patrem sue fidei S. Gregorium, et annuntiabit eis; maiores Augustinum eiusque adiutores monachos, et dicent ipsis, quam ab exordio fidem sint amplexi, quantam apostolice sedi reuerentiam exhibuerint et obedientiam, quibus olim usi sacramentis, quos ad Dei cultum ritus adhibuerint. Heu! altaria que illi erexerant destruxerunt heterodoxi, et auitam catholicamque religionem,  admissis omnibus erroribus et impietatibus, repulerunt. Det Deus illis penitentiam ad cognoscendam ueritatem, et resipiscant a diaboli laqueis, a quo captiui tenentur ad ipsius uoluntatem .



CAPUT IX.

ARGUM.---1, Gregorii decretum de episcoporum hereditate.---2. Eius misericordia presertim in captiuis redimendis.---3. Huius redemptionis gratia uasa sacra distrahi laudat.---4. Quosdam Ecclesie famulos libertate donat.---5. Schisma deserentium sustentationi prouidet.---6. Que tunc essent Ecclesie Romane opes et patrimonia. Plurime urbes eius dominio subdite. Priorum Rom. pontificum large eleemosyne. Quibus S. Gregorius addidit.---7. Eius de residentia episcoporum sententia.---8. Clerici extranei sine dimissoriis episcoporum suorum litteris non recipiendi.---9. De missis priuatis et altarium pluralitate tempore S. Gregorii.---10. Cause etiam episcoporum ubi iudicande.---11. A quibus cause clericorum. Priuilegia Ecclesiarum illibata seruat S. Gregorius. De Ecclesiarum consecratione.---12.  Quem in laudandis amicis modum tenuerit. 

1. Gregorius tanto labore ac studio in aggregandis colligendisque intra Ecclesiam iis qui foris erant, incumbens, nichil tamen de pastorali sollicitudine remisit erga gregem iamdudum sue cure a summo pastore commendatum. Periculum erat ne episcopi proximorum cupiditati seruientes, eorumque prauis abducti consiliis, ex Ecclesie reditibus predia, que ipsis hereditario relinquerent iure, compararent: unde eleemosyne aut nulle, aut parciores in egenos. Id quidem [a 1Kb] sacris legibus iam prohibitum fuerat; sed Ioannes Rauennas episcopus eas spreuerat, et condito Testamento, diuersa in Ecclesie sue grauamina conscripserat ; qua de re expostulantes,  papam adierunt presbyteri, 271 diaconi, omnisque Rauenne clerus: a quo iudicatum, [b 1Kb] ut ea que de Ecclesie sue, uel de acquisitis in episcopatu rebus contra legum statuta testamento sanciuisset, hec irrita censerentur. Si quid autem de propriis rebus quas ante episcopatum habuit, quod quidem prius Ecclesie sue non contulit, fieri uoluit uel decreuit, firmum per omnia robur obtinere necesse est, inquit equissimus pontifex. Idem iterato postea decreuit, iussitque insuper Scholastico defensori , ut a uestibus et a quibuslibet inuentis in domo patris eius episcopi nuper demortui prorsus abstineret: uolebat enim omnia que episcoporum aliorumque clericorum parcimonia pauperibus fortasse subtraxerat, eisdem postmodum cedere, egenorum uere pater.

2. Cum sciebat episcoporum reditus ad pauperes  alendos minime posse sufficere, libentissime que satis essent eis suppeditabat. Legenda epistola ad Cyprianum, qua precipit ut ex Ecclesie patrimonio quod regebat, usque ad duo modiorum millia, si tot collegerit, Zenoni det episcopo egenis distribuenda . Largum se presertim ostendebat in redimendis captiuis, cui pio operi strenue incumbere iubebat, quos Ecclesie negotiis prefecisset. [c 1Kb] Ita scribit ad Anthemium subdiaconum Campanie patrimonium curantem: Quantus dolor quantaque sit nostro cordi afflictio de his que in partibus Campanie contigerunt, dicere non possumus, sed ex calamitatis magnitudine  potes ipse colligere. Ea de re pro remedio captiuorum qui tenti sunt, solidos experientie tue per horum portitorem Stephanum, uirum magnificum, transmisimus, admonentes ut omnino debeas esse sollicitus, ac strenue peragas, et liberos homines quos ad redemptionem suam sufficere non posse cognoscis, tu eos festines redimere. Qui uero serui fuerint, et dominos eorum ita pauperes esse compereris, ut eos redimere non assurgant, et hos quoque comparare non desinas . Hoc etiam anno Crotona, ad mare Adriaticum iacens, a Langobardis capta est; et multi uiri ac multe mulieres nobiles in predam ducte sunt; et filii a parentibus, parentes a filiis, et coniuges a coniugibus diuisi ; quibus in libertatem restituendis et propriam et ab aliis oblatam  pecuniam impendit piissimus pater.

3. Pro redimendis captiuis uasa sacra distrahi non solum permittebat, sed laudabat; ut ex plurimis eius epistolis liquet. Fortunatus Fanensis episcopus copiam patierat ea uendendi, ut mutuam pecuniam quam captiuorum redemptioni impenderat, solueret, cum alias soluendo non foret; cui rescripsit: Quia fraternitate uestra indicante comperimus ad redemptionem captiuorum mutuam se fecisse pecuniam, et eam unde solueret non habere, atque ob hoc cum nostra uos auctoritate sacrata uelle uasa distrahere; in hac re, quia et legum et canonum decreta consentiunt, nostrum consensum prebere curauimus, et in distrahendis sacratis uasis uobis licentiam indulgemus . Hic annuit; at in alia precipit, ad Donum, Messanensem episcopum, scribens: Fraternitas uestra  debet esse sollicita ut si quidem de predicta Ecclesia usuale argentum est, suprascriptam quantitatem accipiat: alioquin de sacratis uos uasis hac in re eam quam prediximus quantitatem prebere necesse est. Nam sicut omnino graue est frustra ecclesiastica ministeria uenundare, sic iterum culpa est, imminente huiusmodi necessitate, res maxime desolate Ecclesie captiuis suis preponere, et in eorum redemptione cessare .

4. Eadem pietate ac munificentia quandoque Ecclesie Romane famulos de ipsa bene meritos libertate donabat, et ciues Romanos efficiebat, concesso ipsis omni peculio, additis etiam donis. Huiusmodi manumissionis exemplum et formulam hebes in epistola ad Montanam et Thomam scripta .  Solemniter ab episcopis in Ecclesia celebrari manumissiones alibi nos docet, ad Paulum episcopum scribens .

3. Misericordiam Gregorii pre ceteris experiebantur, qui a schismate aut ab heresi ad Ecclesiam reuersi, suos gentiles adhuc in perduellione pertinacius herentes patiebantur aduersarios . Hanc sanctissimi et sapientissimi pontificis liberalitatem imitatus Ludouicus Magnus Francorum rex Christianissimus, annuis pensionibus fouere curauit erroris Caluiniani sectatores ad Ecclesie sinum reuersos, ut in pie matris gremio eadem saltem uite  necessaria nanciscerentur, que nouerca heresis prius abunde suppeditabat.

6. Cum multoties iam de effusa in omnes S. Gregorii liberalitate uerba fecerimus, opere pretium est paucis ostendere que tunc essent Ecclesie Romane opes, unde ad sumptus tantos et pene immensos hauriret. Multa et maxima iam a priscis temporibus latifundia possidebat in toto orbe Christiano Ecclesia hec ceterarum princeps, que S. Petri patrimonia uocabantur. Nota sunt ex sancti pontificis epistolis Africanum; Siculum multiplex, ut ex epist. 44 lib. I, et ex plurimis ad Sicilie defensores et rectores missis, quas in indice geographico sub Sicilie titulo collegimus, manifestum est; Corsicum, Dalmaticum, Gallicanum. De iis que intra Italiam, in Campania  presertim Ecclesia Romana possidebat loqui foret superuacaneum. Amplissimas possessiones a Constantino Magno concessas auguramur, cuius in ditandis ecclesiis munificentiam presertim laudat Eusebius in eius uita. 

Nepesinam ciuitatem in Etruria iuri Romani pontificis subditam fuisse coniicimus ex ep. 11 libri secundi, qua Leontio uiro clarissimo curam sollicitudinemque ciuitatis iniunctam a se fuisse significat, ut in cunctis inuigilans que ad utilitatem ciuium uel Republice pertinere dignoscet, ipse disponat. Eadem epistola clerum, ordinem senatorium, et plebem urbis huius admonet, ut a se constituto prefecto in omnibus  obedientiam exhibeant: Quia quisquis, inquit, incongrue ordinationi eius restiterit, nostre resultare dispositioni cognoscetur. Quicumque uero eum in iis, que supra retulimus, audierit, nos audiet. Si quis autem, quod non credimus, eum post hanc admonitionem nostram contemnendum putauerit, ad suum proculdubio sciat pertinere periculum. Qua auctoritate et potestate Gregorius, tum Leontio uiro clarissimo custodiam Nepesine urbis demandasset, tum ciuibus ut ipsi obsequerentur, additis etiam minis precepisset, nisi iuris fuisset Ecclesie? Ad eamdem pertinuisse Hydruntum et Callipolitanum castrum aliunde colligitur . Id quoque dicendum de Neapoli, cum legamus papam ad huius ciuitatis custodiam tribunum deputasse , ac  militibus qui in huius urbis presidio erant 272 imperasse, non alia proculdubio ratione quam, quia eius dominio foret [a 1Kb] subdita, non excusso tamen penitus imperatorum iugo. Iam diu antea summos pontifices ad amplissimam dignitatem euectos fuisse, testis est Ammianus Marcellinus ; quam etiam sue preferendam non dubitaret pretextatus Urbis prefectus, etsi secularis tantum potestatis rationem haberet.

Dionysius Corinthiorum episcopus, qui seculo secundo  inclinante floruit, ita scribit ad Romanos, et ad Soterem papam, apud Eusebium : Hec inquit, uobis consuetudo est, iam inde ab ipso religionis exordio, ut fratres omnes uario beneficiorum genere afficiatis et ecclesiis quamplurimis que in singulis urbibus constitute sunt necessaria uite subsidia transmittatis, et hac ratione tum egentium molestiam subleuatis, tum fratribus qui in metallis opus faciunt necessaria suppeditatis . . . Atque hunc morem beatus episcopus uester Soter non solum seruauit, uerum etiam adauxit. Alter Dionysius, scilicet Alexandrinus, in epistola Stephano pape medio circiter seculo tertio nuncupata, [b 1Kb] testatur ipsum omnibus Syrie prouinciis cum Arabia necessaria suppeditare solitum ; que omnia tum summe potestatis, tum optime dispensate  sunt argumenta. Piam hanc in subleuandis egenis decessorum suorum consuetudinem adeo non abrogauit, uel imminuit Gregorius, ut etiam auxerit plurimum.

Inter inopes quibus libentissime necessaria ministrabat, numerat tria monialium millia in urbe Roma; neque uero sibi ab ipsis quidquam ob tam amplas eleemosynas deberi putabat; quin potius se Romanosque omnes iisdem debitores esse profitebatur: Harum, inquit, talis uita est, atque in tantum lacrymis, et abstinentia districta, ut credamus quia si ipse non essent, nullus nostrum iam post tot annos in loco hoc subsistere inter Langobardorum gladios potuisset.

7. Quo suis ouibus presto semper adessent pastores, ut queque ad uitam, siue anime, siue corporis  forent necessaria suppeditarent, eos ab ecclesiis suis abesse aut uagari non sinebat. Quapropter cum audisset Pimenium Amalphitanum episcopum, in ecclesia sua non residere, de ipso minacibus litteris ad Anthemium scripsit , ut eum ad residendum sacerdotali more cogeret: si uero non emendaretur, eum in monasterium detruderet. Episcopali residentie gratia, Sicilie episcopis indulsit ut unoquoque quinquennio tantum semel Romam conuenirent, cum prius singulis trienniis sistere se cogerentur; qua in re ipsorum etiam labori minuendo consulebat . Felix Messanensis episcopus magno uidendi Gregorii desiderio flagrabat; sed quia ex diuturna forsitan absentia pastoris, grex ipsius aliquid damni pati potuisset, rogauit amicum ne tanti  itineris laborem assumeret: Sed ora, inquit, pro nobis, ut quanto nos itineris interualla dissociant, tanto animis nostris ad inuicem Christo adiuuante, simus in caritate coniuncti .

8. Non solum episcopos, sed etiam presbyteros et alios clericos fixos in suis ecclesiis permanere, non de parochia in parochiam migrare, ac uagari uolebat, quod etiam ecclesie canonibus cautum erat. Si qui uero episcopi extraneorum clericorum nonnullos, in suo clero promouendos, et certis ministeriis addicendos  postularent, eos prius [a 1Kb] dimittere debebat proprius episcopus, facta cessione; nec citra ipsius consensum poterat incardinari . Ipsi etiam qui in episcopos electi fuerant, huiusmodi litteris, ut aiunt, dimissoriis episcopi sui indigebant ut ordinarentur . Eadem quoque ratione monachos absque abbatis sui consensu ab episcopis assumi ad presbyteratum, aut alia ecclesiastica munia obeunda prohibitum erat . Ubi aduerte quantus hac in parte sit hodierne discipline cum ueteri consensus.

9. Hanc ipsam consensionem iuuat ostendere in missis priuatis, et in altarium multitudine intra eamdem ecclesiam, ut refellantur heterodoxi de nouitate litem importune nobis mouentes. Ioannes, episcopus  Syracusanus, uenantii patricii oblationes repulerat, quod ille indigne ferens hostiliter in episcopium armatos immisit satellites. Hec ubi accepit papa, scripsit ad uenantium de iniuria episcopo illata expostulans, cum ob notam grauitatem, sanctitatem et mansuetudinem, a ui et insultatione tanta tutus esse debuisset . Unde necesse est, inquit, ut et uos sacerdotalem illi reuerentiam exhibere, sicut decet filios, debeatis, nec eius ad iracundiam animos prouocetis. Nam cum quo fidam estis gratiam habituri, si uobis, quod absit, cum sacerdote fuerit discordia? Alia epistola  Ioannem ad concordiam et pacem cum uenantio habendam hortatus est; cuius gratia placuit Gregorio non solum ut patricii oblationes susciperet, sed etiam ut in domo ipsius  missarum peragi mysteria permitteret, imo etiam ipse, si uoluerit, uenantius, celebraret. Quippe ob hec duo denegata ortum presertim hoc iurgium. Quis nisi lippus hic non uideat clare usitatas et approbatas missas priuatas, et in priuatis edibus?

Quod spectat ad altarium pluralitatem intra eiusdem ecclesie septa, eruitur ex epistola hoc anno quoque scripta ad Palladium, Santonensem in Galliis episcopum . Construxerat ille ecclesiam in honorem beatorum apostolorum Petri et Pauli, sanctorum Laurentii et Pancratii martyrum; in qua tredecim altaria collocarat, miseratque Romam Leuparicum presbyterum, ad petendas sacras reliquias, in quatuor altaribus nondum dedicatis ponendas. Annuit pius pontifex, misitque Palladio laudatorum  apostolorum ac martyrum reliquias, quas summa cum reuerentia suscipi et collocari postulauit. Consulat studiosus lector notas ad hanc epistolam, ex quibus discet longe ante Gregorium plurima erecta esse altaria. Etsi uero Grecorum hodiernus mos hanc altarium multitudinem non admittat, olim tamen ab ipsis minime reprobatam esse ostenditur ex Theodoro Studita epistola 219, [b 7Kb] interrogat. 15. Ex altaris uoce, si cum heterodoxis digladiandi esset  animus, facile urgeri possent; quippe 273 altare Grece , sacrificium et hostiam in lege noua cogit admittere, quod tamen procul reiiciunt. Altaris autem uox in scriptoribus apostolorum supparibus frequentatur. Unus pro omnibus sit martyr Ignatius: Omnes, inquit in ep. ad Magnes. num. 7, uelut in unum templum Dei concurrite, uelut ad unum altare. Et in ep. ad Trall. num. 7: Qui intra altare est, mundus est; qui uero extra altare est, non est mundus. Accinit [c 1Kb] Paulo et Ioanni apostolis, apud quos, etiam post reprobatum uetus altare, sepe altaris alterius occurrit mentio. Sed his omissis, ad reliqua S. Gregorii gesta huic anno debita festinemus.

10. Summa eius in supremi pontificatus administratione  modestia elucet in epistola ad Columbum, in Numidia episcopum. Petrus huius prouincie quondam episcopus, ut aiebat, adierat sedem apostolicam, eiusque iudicium postulauerat. Sed quia, inquit sapientissimus papa, cause ipsius interna subtiliter nequaquam addiscere tam longo itineris interuallo disiuncti potuimus, eam, incerti quippe, definire nequiuimus . Quapropter optimum ei uisum est ut Columbus episcopus iudex sederet inter Petrum et eius accusatores, quia presens causam subtilius poterat scire. Aliquando etiam accusatos episcopos, ut se purgarent, regiam urbem petere et imperatori se sistere permittebat.

11. Quam strenue iura episcoporum propugnaret, probat epistola ad Fortunatum, Neapolitanum episcopum,  cuius hec uerba sunt: Quia peruenit ad nos clericos aliasque ciuitatis ac parochie tue religiosas personas ab aliis conueniri, fieri hoc de cetero prohibemus; et neque clericum tuum, neque monachum uel quamlibet ciuitatis aliam religiosam personam parochie tue conueniri a quoquam, uel ad alterius uolumus iudicium exhiberi. Sed si quis contra huiusmodi personas cuiuslibet negotii mouere uoluerit questionem, fraternitatem tuam nouerit adeundam. Aut si forte, ut assolet, aliqua illis quolibet modo fuerit nata suspicio, et electorum desiderauerint fortasse iudicium, sub tua exsecutione eligendi fas habeant cognitores; quatenus hoc modo nec tu amisisse iurisdictionem, nec actor apud suspectum litigando uideatur preiudicium sustinere . Hec exscribere non piguit,  quod iudiciorum ecclesiasticorum formam continere uideantur.

Ut episcoporum, ita ecclesiarum iura et priuilegia illibata permanere uolebat equissimus pontifex, ut palam profitetur, ad Donum, Messanensem, et Ioannem, Syracusanum episcopum, Pallium mittens. In epistolis ad utrumque missis que sunt omnino similes, deprehendere mihi uideor communem et usitatam pallii concedendi formulam .

 Notatu dignum est nullas ecclesias prouinciarum Sicilie et Italie, Romano pontifici tanquam metro politano subditarum, tunc fuisse consecratas absque ipsius licentia; quod non solum ex [a 1Kb] epistola 45, hoc anno scripta, eruitur, sed etiam ex aliis plurimis. In [b 1Kb] baptisteriis consecrandis eadem erat ratio.

12. Exemplum nobis prebet modi in laudandis amicis tenendi epistola ad Stephanum abbatem Lirinensem scripta. De concordia eius congregationis, in qua plures erant presbyteri et diaconi, certiorem fecerat papam Augustinus Romam rediens. Quanto cum gaudio id acceperit Gregorius testatur, Stephanum abbatem amicis compellans litteris, laudatque eius uigilantiam, et pro donis ab eo acceptis ad ministerium pauperum gratias agit. Attamen premissis  laudibus subdit hanc adhortationem: Quia uero humani generis inimicus insidiari nostris actibus non quiescit, sed assidua calliditate hoc nititur, ut Deo seruientes animas in qualibet parte decipiat: ideo, dilectissime fili, hortamur ut sollicitudinem tuam uigilanter exerceas, et ita commissos oratione et cura prouidenti custodias, ut lupus circumiens nullam dilaniandi occasionem inueniat .



CAPUT X.

ARGUM.---1. Cyriacus patriarcha CP. mittit ad S. Gregorium legationem et epistolam. Cui respondet.---2. Cyriaci encomium.---3. Corripiuntur qui sacram Scripturam usurparant ad eum laudandum.---4. Legati Cyriaci erroris arguuntur a papa.---5. Fabula de Traiano S. Gregorii precibus liberato inde explosa. Sed presertim ex Dialogis.---6. Obiectiones contra penarum inferni  eternitatem soluuntur.---7. Cur finita culpa puniatur sine fine.---8. Cur sancti pro damnatis non orent. Eadem ratione probatur S. Gregorium orare non potuisse pro Traiano.---9. Ioannis Diaconi effugium exploditur.---10. Petite ex S. Perpetue actis obiectioni occurritur. 

1. Etsi Ioannes CP. e uiuis excessisset mense Ianuario an. 595, ut iam supra monuimus , eius tamen successoris Cyriaci legationem et epistolam synodicam, de sua electione ac ordinatione scribentis, nonnisi post uiginti fere menses excepit S. Gregorius. Cyriaci epistolas honoris causa detulerunt Georgius presbyter et Theodorus diaconus. His respondens papa, laudat quidem Cyriacum pro amore quietis pastoralem sollicitudinem fugisse, sed inde probat ipsum ad episcopalem promouendum fuisse dignitatem: Quia sicut locus regiminis desiderantibus  negandus est, ita fugientibus offerendus . Monet itaque interne tranquillitati caritatem erga proximum esse preferendam, quod suo quoque ostendit exemplo, et qua ratione caueri possit ne cure pastoris animum penitus obruant, docet. Quod spectat ad fidei confessionem a Cyriaco datam, ipsam approbat papa; dubitat nichilominus 274 utrum quidam [c 1Kb] Eudoxius inter hereticos a quatuor synodis ecumenicis damnatos referri debuerit; at eius dubitationem et hesitationem postea sustulit Eulogius. De ecumenici titulo respuendo quedam attingit.

 In alia breuiori ad Cyriacum epistola testatur ipsius bona iampridem sibi perspecta, dum scilicet in urbe regia moraretur. Animo despondentem ex infirmitatis conscientia, erigit dicens: Scimus quia prima uirtus est cognitio infirmitatis, atque ex eo colligimus posse uos bene susceptum ministerium implere, quia uos uidemus infirmitatem propriam ex humilitate cognoscere. Omnes enim infirmi sumus, sed ille est infirmior, qui suam considerare non ualet infirmitatem .

2. De Cyriaci electione gratulatus est Imperatori uir sanctissimus, quod de optimo pastore Ecclesie Constantinopolitane dando adeo fuerit sollicitus . Quedam ex epistola ad Mauricium subiiciemus, ex quibus intelligetur quis esset Cyriacus,  et qua ratione tardius Ioanni, qui non parum laudatur, fuerit successor datus: Non parue, inquit, potuit esse mercedis, quod Ioanne sancte memorie de hac luce subtracto, ad ordinandum sacerdotem pietas uestra diu hesitauit, tempus paulo longius distulit, cum metu omnipotentis Domini consilium quesiuit, ut uidelicet causa Dei cum magno debuisset timore disponi. Unde et aptum ualde existere in pastorali regimine fratrem atque consacerdotem meum Cyriacum existimo, quem ad eumdem ordinem pietatis uestre consilia longa genuerunt. Qui in administrandis dudum rebus ecclesiasticis quam sollicitus et quomodo fuerit exercitatus, cuncti nouimus. Unde et superna gestum dispensatione non ambigo: ut qui bene minima gesserat, congrue maiora susciperet, atque a cura rerum,  ad animarum regimina transiret .

3. In ordinatione Cyriaci, episcopi quidam immoderatius exsultantes exclamarant: Hec dies quam fecit Dominus, exsultemus et letemur in ea. . Quasi sol esset hic patriarcha cuius lumine dies illuxisset. Hanc uerborum sacre Scripture usurpationem in sermone adulatorio prorsus damnauit S. Gregorius, uti suis ad illos episcopos litteris significauit . Ne uero putaretur zelotypia laborasse, laudesque Cyriaco collatas ad se potius trahere uoluisse, statim culpam immoderate laudationis huius eleuare conatur. Quantum autem alienus esset a nimiis et immodicis, imo a quibuslibet laudibus appetendis et aucupandis, certe millies, et hoc presertim anno testatum reliquit, dum redarguit  Ioannem, Syracusanum episcopum, ob adhibitam sue mense coram extraneis lucubrationum suarum lectionem .

4. Legati Cyriaci, testibus Ecclesie Rom. diaconis, dixerant: Iesum Christum ad inferos descendentem, omnes qui illic confiterentur eum Deum, saluasse atque a penis debitis liberasse. De qua re, inquit S. doctor, uolo ut caritas uestra longe aliter sentiat. Descendens quippe ad inferos, solos illos per gratiam suam liberauit, qui eum et uenturum esse crediderunt, et precepta eius uiuendo tenuerunt. Constat autem quia post incarnationem Domini, nullus etiam ex his saluari potest,  qui fidem illius tenent, et uitam fidei non habent ; quod multis sacre Scripture testimoniis demonstrare pergit.

5. Solus hic locus sufficeret ad explodendam fabellam de Traiano ab inferni penis Gregorii precibus liberato, quam referunt Paulus et Ioannes Diaconus in eius uita lib. II, c. 44. Quid enim? potuit scilicet pro Traiani cultoris idolorum, Christianorumque persecutoris usque ad mortem liberatione preces ad Deum fundere, qui nouerat, trahi ad Deum post mortem non posse, qui se a Deo male uiuendo separasset; id enim conceptis uerbis dicit egregius Doctor. Sed longe ualidius refellitur commentum hoc ex asserta in Dialogis doctrina lib. Iu, cap. 44.

Questio eo loci proposita est: Si semper ardeant  qui gehenne incendiis deputantur; ad quam respondet S. Gregorius: Constat nimirum, et incunctanter uerum est, quia sicut finis non est gaudio bonorum, ita finis non erit tormento malorum. Nam cum ueritas dicat: Ibunt impii in supplicium eternum, iusti autem in uitam eternam ; quia uerum est quod promisit, falsum proculdubio non erit quod minatus est Deus

6. Petrus his opponit: Quid si quis dicat: Idcirco peccantibus eternam penam minatus est, ut eos a peccatorum perpetratione compesceret? At illa diluit S. Doctor respondens in hec uerba: Si falsum est quod minatus est, ut ab iniustitia corrigeret: etiam falsa est pollicitus, ut ad iustitiam prouocaret. Sed quis hoc dicere uel insanus presumat? Et si minatus  est quod non erat impleturus, dum asserere eum misericordem uolumus, fallacem, quod dici nefas est, predicare compellimur.

7. Petrus hac responsione sibi factum satis intelligens, alium nodum proponit soluendum: Scire uellem, inquit, quomodo iustum sit, ut culpa que cum fine perpetrata est, sine fine puniatur. Cui respondet sapientissimus magister: Hoc recte diceretur, si districtus iudex non corda hominum, sed facta pensaret. Iniqui enim ideo cum fine deliquerunt, quia cum fine uixerunt. Nam uoluissent utique si potuissent sine fine uiuere, ut potuissent sine fine peccare. Ostendunt enim quia in peccato semper uiuere cupiunt, qui nunquam desinunt peccare dum uiuunt. Ad magnam ergo iustitiam iudicantis pertinet, ut nunquam careant supplicio,  qui in hac uita nunquam uoluerunt carere peccato. Egregia sane ratio qua penarum probetur eternitas, aduersus religionis contemptores, qui solent hoc de dogmate, ut liberius peccent, cauillari. Petrus tamen argumenti huius pondere nondum oppressus, adhuc subtilius instat: Sed nullus iustus crudelitate pascitur, et delinquens seruus a iusto domino idcirco cedi precipitur, ut a nequitia corrigatur. Ad hoc ergo uapulat, ut emendari debeat. Iniqui autem gehenne ignibus traditi, si ad correctionem non perueniunt, quo fine semper ardebunt? Respondet uero Doctor discipulo: Omnipotens Deus, quia pius est, miserorum cruciatu non pascitur; quia uero iustus est, ab iniquorum ultione in perpetuum non sedatur. Sed iniqui omnes eterno supplicio deputati, sua quidem iniquitate puniuntur,  et tamen ad aliquid ardebunt, scilicet, ut iusti omnes, et in Deo uideant gaudia que percipiunt, et in illis respiciant supplicia que euaserunt: quatenus tanto magis in eternum gratie diuine debitores se esse cognoscant, quanto in eternum mala puniri conspiciunt, que eius adiutorio uicerunt.

275 8. Ista perpendenti quonam pacto uenire potest in mentem, Gregorium ita sapientem, ita docentem, preces aliquando fudisse pro Traiano imperatore, quem ob infidelitatem et motam in Christianos persecutionem  eternis penis addictum non dubitabat? At que sequuntur, ne leuiusculam quidem relinquunt ea de re difficultatem. Querit enim Petrus: Et ubi est quod sancti sint, si pro inimicis suis quos tunc ardere uident,  non orabunt, quibus utique dictum est: Pro inimicis uestris orate?  Cui respondet ita sapientissimus Doctor: Pro inimicis suis orant eo tempore quo possunt ad fructuosam penitentiam eorum corda conuertere, atque ipsa conuersione saluare. Quid enim aliud pro inimicis orandum est, nisi hoc quod Apostolus ait: Ut det illis Deus penitentiam ad cognoscendam ueritatem, et resipiscant a diaboli laqueis, a quo captiui tenentur ad ipsius uoluntatem?  Et quomodo pro illis tunc orabunt, qui iam nullatenus possunt ad iustitie opera ab iniquitate commutari? Eadem itaque causa est, cur non oretur tunc pro hominibus igni eterno damnatis, que nunc etiam causa est, ut non oretur pro diabolo angelisque eius eterno supplicio deputatis. Que nunc etiam causa est ut non  orent sancti homines pro hominibus infidelibus impiisque defunctis, nisi quia pro eis utique quos eterno deputatos supplicio iam nouerunt, ante illum iudicis iusti conspectum orationis sue meritum cassari refugiunt. Quod si nunc quoque uiuentes iusti mortuis et damnatis iniustis minime compatiuntur, quando adhuc aliquid iudicabile de sua carne sese perpeti etiam ipsi nouerunt; quanto districtius tunc iniquorum tormenta respiciunt, quando ab omni uitio corruptionis exuti, ipsi iam iustitie uicinius atque arctius inherebunt? Sic quippe eorum mentes per hoc quod iustissimo iudici inherent, uis districtionis absorbet, ut omnino eis non libeat quidquid ab illius eterne regule subtilitate discordat.

Hec legenti num dubia aut obscura esse potest  S. Gregorii sententia, tum de penarum inferni eternitate, tum de negandis precibus omnibus iis quos citra ullam hesitationem scimus huiusmodi penis addictos?

9. Ut uim argumenti huius eludat aut eleuet Ioannes Diaconus, hoc excogitauit effugium. Nempe Gregorium pro Traiano liberando non exorasse, sed fleuisse. Quasi lacryme coram Deo fuse alicuius rei obtinende gratia, preces non sint, et quidem efficacissime. Addit Traianum ita liberatum fuisse ab inferni cruciatibus, ut in inferno tamen remanserit, non autem sit euectus ad superos. At sancti Doctoris ratiocinatio, uti et testimonia omnia sacre Scripture ab ipso prolata, non solum probant eternam damnatorum in inferno mansionem, sed etiam exustionem.  Neque fingere licet S. Doctorem duplicem habuisse diuersis temporibus de hac questione sententiam: nam primo non potuit ignorare que esset sacrarum litterarum Ecclesieque hac de re doctrina; secundo constanter idem in omnibus pene operibus, diuersis licet temporibus elucubratis, nimirum in Moralibus lib. XXXIu num. 34, in Dialogis, et in epistola iam laudata, que huic dissertatiuncule occasionem prebuit, ob errorem legatorum Cyriaci in ea refutatum. Ceterum opinionem hanc que Origeni tribui solet, impugnarant iam Augustinus et Basilius Magnus. 

10. Quod legitur in actis S. Perpetue , nimirum illam pro fratre Dinocrate orasse,  sicque ipsum a penis quibus in loco tenebroso plectebatur liberasse, minime fauet opinioni quam post Gregorium impugnamus. Probat enim tantummodo mortuos purgatorii cruciatibus addictos ob leuia peccata post baptismum admissa, posse fidelium precibus ab iis eximi. Quam responsionem suppeditat Augustinus lib. I de Origine anime c. 10, et lib. III c. 9, ubi ait Dinocratem propter peccata quedam commissa post baptismum aliquas pertulisse penas. Quippe cum septennis esset, potuit mentiri, aut alio leui piaculo animam maculare. Quod autem ante mortem fuisset baptizatus negari nequit, Perpetua ipsa testante totam familiam suam, excepto patre, Christi coluisse religionem.



CAPUT XI.

 ARGUM.---1. S. Gregorius in moribus efformandis doctor eximius. Quid doceat contra nimiam securitatem et de duplici compunctione.---2. Theoctiste sororis imperatoris pietas.---3. S. Gregorius amicis denegat opem ad obtinenda secularia officia.---4. Quales amicis merentibus adhiberet consolationes.---5. Laudat laicos diuini uerbi cibum querentes.---6. Ariminensi episcopo infirmo successor datur.---7. Et Corneliensi ob lapsum deiecto. Laudatur a Greg. Stephanus episcopus.---8. Res quedam monastice.---9. Insule Corsice prospicit papa.---10. Quedam de seruilium personarum coniugio obseruantur. 

1. Mox uidimus S. Gregorium, Theologorum optimum, pro fidei puritate ac integritate fortissime decertantem; nunc miremur ipsum tanquam in moribus informandis magistrum eximium pietatis perfectionisque Christiane exquisitissima subministrantem consilia. Gregoria, Auguste cubicularia, scripserat ei se nunquam ab importunis precibus cessaturam,  donec ab ipso certo sciret, nimirum ex diuina reuelatione, peccata sua esse dimissa. Cui sic respondit modestissime simul ac prudentissime: Rem difficilem etiam et inutilem postulasti. Difficilem quidem, quia ego indignus sum cui reuelatio fieri debeat. Inutilem uero, quia secura de peccatis tuis fieri non debes, nisi cum iam in die uite tue ultimo plangere eadem peccata minime ualebis. Que dies quousque ueniat semper suspecta, semper trepida metuere culpas debes, atque eas quotidianis fletibus lauare. Certe Paulus apostolus iam ad tertium celum ascenderat, in paradisum quoque ductus fuerat, arcana uerba audierat, que homini loqui non liceret ; et tamen adhuc trepidans dicebat: Castigo corpus meum, et seruituti subiicio, ne forte aliis predicans,  ipse reprobus efficiar . Adhuc timet qui iam ad celum ducitur, et iam timere non uult qui adhuc in terra conuersatur? Perpende, dulcissima filia, quia mater negligentie solet esse securitas. Habere ergo in hac uita non debes securitatem, 276 per quam negligens reddaris. Scriptum est enim: Beatus uir qui semper est pauidus . Et rursus scriptum est: Seruite Domino in timore, et exsultate ei cum tremore . In pauco ergo huius uite tempore mentem uestram necesse est ut tremor teneat, quatenus per securitatis gaudium sine fine postmodum exsultet .

Quid opportunius hoc loco ad exsufflandas laruate cuiusdam pietatis fallacias que sub mentito purioris amoris nomine omnem timorem de salute eterna,  sollicitudinem omnem excutit? In epistola quidem ad Theoctistam patriciam , que proxime sequitur, explicat S. Doctor duo genera compunctionis, unum quod eternas penas metuit, alterum quo longa meroris formidine et anxietate consumpta, quedam iam de presumptione uenie securitas nascitur. At hic status non excludit omnem salutis curam; neque enim adest plena securitas, sed inchoata, non omnem expellens timorem, sed nimis anxium. Hoc in statu, inquam, anima de celestibus premiis suspirat. Qui prius flebat, ne duceretur ad supplicium, postmodum flere amarissime incipit, quia differtur a regno.

2. Ex hac epistola intelligimus Theoctistam, imperatoris sororem, sacri uerbi ubertate plenam fuisse,  ad eterna gaudia incessanter suspirasse, ad repromissionis patriam inter undas seculi siccis uestigiis properasse; nimirum inter hominum tumultus et in ipsa aula solitudinem colendo; quod pro miraculo habet S. Gregorius, comparatque cum filiorum Isrel transitu per Mare Rubrum. Piissime sorori nutriendorum liberorum prouinciam dederat Mauricius Augustus; hinc eam hortatur papa ut illos optimis moribus imbuere conetur, et eunuchos ipsorum custodie ac obsequiis deputatos admoneat, quam caute coram ipsis loqui debeant: uerba si quidem nutrientium, inquit, aut lac erunt si bona sunt, aut uenenum si mala. In eadem epistola Gregorius ostendit se de salute Constantine Auguste, et de ipsius profectu in uirtute sollicitum: quos enim amabat, a terrenis cupiditatibus abstrahere, et in amore celestium  succendere conabatur; hecque erant eius amicitie symbola et argumenta.

5. Andreas, uir clarissimus, eius familiaris, postularat ab eo imperatori commendari, ad aliquod officium in republica obtinendum, quod sanctissimum patrem non mediocri merore perculit. Multos noui, inquit amico, qui in seruitio reipublice positi uehementer affliguntur: quia eis non licet uacare et peccata sua plangere; et uos quare, nescio, implicari desideratis? Multa pretermitto de mundi contemptu, digna tamen que legantur et serio animis insculpantur. Epistolam ista claudunt: Hoc ipsum uero esse in obsequio piissimi principis, quanta est mentis occupatio in appetitu terrene gratie, et quantus est timor ne he  eadem gratia perdatur, si adepta fuerit? Perpende ergo que pena sit, aut, prosperitatis desiderio fatigari, aut aduersitatis timore pauescere. Unde magis suadeo, ut magnitudo uestra in suo proposito quondam, in pauco tempore delectabili receptaculo peregrinationis uiuere studeat, et quietam ac tranquillam uitam ducere, sacris lectionibus uacare, celestia uerba meditari in eternitatis amore se accendere, de terrenis rebus secundum uires bona opera agere, et regnum perpetuum in eorum remuneratione sperare. Sic autem uiuere, iam in eternitatis uita partem habere est. Hec, magnifice fili, loquor, quia multum te diligo. Et quia in procellas et fluctus tendis, uerborum meorum funibus te ad littus reuoco; et si trahentem sequi uolueris, que pericula euaseris, que gaudia inueneris, in ipso  quietis tue littore positus agnosces .

4. Quando amicorum animos fatiscere sub erumnarum pondere obseruabat, litteris consolatoriis eos erigebat, uel ipsa animi magnitudine qua supra humana omnia in iis eminere uidebatur. De amicorum nostrorum liberis, aut aliqua ratione propinquis morte prereptis immatura, solemus dolere; idque de eorum amissione lugentibus significare. At Gregorius nil humani sapiens, ad Andream amicitia sibi coniunctissimum scribit: Quod domna Constantina clarissima puella, priusquam nuptias faceret, ab huius mundi illecebris est erepta, uehementer exsulto . Et ad Narsam: Per scripta uestra mihi transitum domne Esychie nuntiastis; et magna exsultatione gauisus sum, quia illa bona anima ad suam  patriam peruenit, que in patria laborabat aliena . Nouerat fortasse haud ingratum fore hoc genus consolationis, Narse uiro religioso  qui cum patricie dignitatis esset, ut ex ep. 32 lib. Iu colligitur, seculo nuntium tunc remisisse uidetur, et quibusdam monasteriis prefuisse. Filia eius Dominica, uirgo doctissima, que Latina cum esset, Grece tamen scribebat, aulam quoque fugiens, monasterium ingressa fuerat, ibique postea facta preposita. Que de Dominica, in Grecis litteris erudita diximus eo magis mirari debemus, quod S. Gregorius ad eiusdem patrem scribens, asserat tunc non fuisse Constantinopoli satis doctos interpretes, qui de Greco in Latinum et de Latino in Grecum dictata bene transferrent? 

 5. Laudabat maxime S. Gregorius si amici, etiam [a 1Kb] laici, in uerbo diuino solatium et anime cibum quererent. Id potissimum liquet ex epistola hoc anno ad Dynamium et Aureliam Gallos scripta , ubi eis gratulatur, quia sacre lectionis pabula querebant; subditque optimam huius Euangelice sententie expositionem: Omnis qui petit accipit, et qui querit inuenit, et pulsanti aperietur . Petamus, inquit, orando, queramus legendo, pulsemus operando . At de his satis; ad alia transeamus.

6. Post diutinam in Oriente moram factam, in Occidentem  reuertamur, ubi potissimum uigilabat ad Ecclesiarum gubernationem pastoralis Gregorii sollicitudo. Ariminensis Ecclesia diu sine episcopo fuerat, ob infirmam Castorii ualetudinem. Qui cum per quadriennium abfuisset, nec melius haberet, data scriptis supplicatione petiit a papa, ut quia ad eiusdem Ecclesie regimen uel susceptum officium, pro eadem qua detinebatur molestia assurgere nullatenus posset, Ecclesie ipsi ordinare episcopum deberet. Eius uotis annuens summus pontifex, quia cunctarum Ecclesiarum iniuncta eum sollicitudinis cura constringebat, datis de more preceptis clerum et populum ad eligendum sibi antistitem hortatus est, quem Mariniano Rauennati examinandum sisti uoluit .

 7. Paulo post ad eumdem Marinianum scripsit, ut deiecto ex Corneliensis Ecclesie sede episcopo in 277 crimen lapso, in eius locum alius ordinaretur episcopus; quia nec lapso spes ulla superesse posset ad pristinam redeundi dignitatem, nec ultra tres menses Ecclesiam uacare sacri permitterent [b 1Kb] canones . Dum uero legis supra Gregorium cunctas in Ecclesias sollicitudinis curam sibi tribuere, ne suspiceris ipsum ultra modum pontificiam protulisse potestatem, quod ab eius modestia et animi demissione prorsus abhorrebat. Certe qui 150 circiter annis ante ipsum sedit, Leo Magnus, ad ep. Thessalonicensem scribens  ut ei uices suas committeret, ait eum in partem uocatum esse sollicitudinis, non in plenitudinem potestatis;  quam proinde sibi uendicare non dubitabat.

Quemadmodum Gregorius episcopos qui officio suo deerant, dignis penis afficiebat, ita optimos pastores debitis laudibus et premiis remunerare satagebat. Quapropter Stephanum episcopum impense laudat quod assidua predicatione Mariam patriciam ab heresi aut schismate ad Ecclesie sinum reuocarit, aliosque non paucos . Ex hoc fortasse numero erat Dominica gloriosa femina, Ioannis cuiusdam uxor Gregorio intimi; ad quem scripsit se non me diocriter letatum, cum ipsam cognouisset unitati Ecclesie sociatam .

8. Ut res monasticas breuiter attingamus, hoc anno papa priuilegiis donauit monasterium S. Cassiani apud Massiliam cui preerat Respecta. De hoc monasterio  consule notas ad epistolam hec priuilegia continentem .

In alia epistola  legimus Martinum quemdam diaconum et abbatem, de quo aliqua pape fuerant nuntiata, que officii eius propositum non leuiter macularent, nec tamen sedula inquisitione facta probari potuerant, ne qua de iis suspicio remaneret, ad sacratissimum beati Petri apostolorum principis corpus districta sacramenta prebuisse, quibus insontem se assereret. Quapropter eum absoluit S. Gregorius et suo loco restituit.

Epistola 32 scripta est ad Anastasium presbyterum, quem multis et preclaris uirtutibus ornatum depingit;  uituperat tamen ob ducatum in monasterio quod uocabatur Neas assumptum, quod hoc in cenobio multa sub sanctitatis habitu secularia agerentur. Hortatur autem illum ad contentionem que inter eiusdem monasterii patrem, et Amos Ierosolymorum patriarcham exorta erat, tollendam et componendam.

Magna erat altercatio inter Cesarium, abbatem monasterii sancti Petri apud Baias, et Ioannem, abbatem S. Lucie, in Syracusana urbe; de qua dirimenda Gregorius ad Ioannem Syracus. episcopum scripsit , rogans ut ipse cum Fantino defensore, adhibito Ioanne agrimensore  accederet, ac sententiam ferret: Ne religiosorum uirorum corda secularium rerum intentio a mutua disiungeret caritate. De seruanda  monastica disciplina in Africa sollicitus, Dominicum, Carthaginensem episcopum, rogauit, ut cerceret monachos impune uagantes, eosque obedientie iugo, quod excusserant, rursum subdi curaret; episcoposque quos audierat iis erronibus patrocinium ferre, ab eorum defensione modis omnibus interminando compesceret .

9. Alia occasione ad Gennadium, Africe prefectum, scripsit, nimirum ut ei Ruferium comitem eiusque conciues ac ipsam Corsicam insulam commendaret . Unde intelligimus insulam hanc ad Africe prefecturam seu exarchatum pertinuisse; fortasse quod Sardinie adiaceat, que tunc inter Africe prouincias accensebatur septima et ultima. Hostium incursionibus patebat Corsica; nec satis  erat illuc exercitum transmittere, nisi huic preesset dux peritissimus. Ideoque rogat Gregorius prefici Anastasium tribunum, qui iam eadem prouincia strenue defunctus fuerat, et ab ipsa dein amotus, magnam sui existimationem omnibus insule incolis, maiusque reliquerat desiderium.

10. Septimum hunc Gregoriani pontificatus annum claudemus obseruatione de coniugio, si alter coniugum seruilis sit conditionis, dirimendo; quod a sanctissimo pontifice nequaquam reprobatum, ut patet ex epistola ad Fortunatum, Neapolitanum episcopum . Eius Ecclesie clericus uxorem a suo consortio remouerat, quod illa fuisset de seruili conditione pulsata. Contendit uero mulier eiecta se liberam esse; et summum pontificem adiit, rogans  uiro suo restitui. Benignas aures prebuit supplicanti pius Pater; cumque in ea nulla seruilis macula inuenta esset, iussit ut ille Clericus coniugem iniuste repudiatam reciperet; si uero abnueret, districte uindicte subiiceretur. Unde liquet non alia ratione coactum fuisse clericum illum ad uxorem denuo accipiendam, quam quia falso fuerat de seruili conditione pulsata. Itaque si nupsisset ut libera, et postea probata fuisset eius conditio seruilis, propter conditionis uitium, irritum fuisset matrimonium.



278 CAPUT XII.

ARGUM.---1. Corsorum idololatrarum conuersio.---2. Et Iudeorum Agrigentinorum.---3. Alios Iudeos iniuste uexari prohibet S. Gregorius.---4. Anastasium Antiochenum uariis persecutionibus oppressum consolatur.---5.  Moritur Anastasius. Eius successor ad S. Gregorium scribit. Hereticorum falsam Ephesi synodum pro uera obtrudentium fraudem ex ueteribus codd. detegendam censet S. Doctor.---6. Eulogio Alexandrino gratulatur.---7. De Martyrologii Rom. antiquitate. Opinio Henrici ualesii expenditur.---8. Suspicio de uaticanorum codicum suppositione iniecta exsufflatur.---9. Episcopum Numidie iniuriam passum protegit S. Pontifex.---10. Africana Ecclesia ducit originem a Romana.---11. Quid de pretio pro sepultura dato senserit sanctus Gregorius.---12. Quid de redituum Eccles. partitione statuerit.---13. Et de Campagis.---14. Septem defensores fecit regionarios.---15. Res monastice huius anni attinguntur. 

1. Octauum sui pontificatus annum auspicatus est S. Gregorius magno cum gaudio, propter Corsorum conuersionem, de qua nuperrime perscripserat Petrus, Aleriensis episcopus. Gratiis Deo de more actis ob letum nuntium, eumdem Petrum hortatus est ut  ceptum feliciter opus perficeret, ac ceteros qui necdum baptizati erant, aut post susceptum baptismum, siue negligentia siue necessitate, ad idolorum cultum reuersi fuerant, congregare, et ad fidem perducere pergeret. Quod enim, inquit, opus utilius et sublimius acturus es, quam ut de animarum uiuificatione et collectione cogites, et tuo Domino, qui tibi locum predicandi dedit, immortale lucrum reportes?  Adhortationi liberalitatem, ut solebat, adiunxit; transmisit enim huic episcopo quinquaginta solidos, ad uestimenta eorum qui baptizandi erant comparanda ; et presbytero episcopi adiutori qui regebat Ecclesiam non ita pridem iussu pape in possessione Rom. Ecclesie constructam cum baptisterio, predium aliquod pro stipendio assignauit  et concessit. Laudauit insuper consilium Petri episcopi de alio episcopo in eadem insula ordinando, non procul a monte quem plurimi adhuc idolorum cultores incolebant. Non in sola Corsica exsulabat et latitabat idololatria nam ex ep. 18, hoc anno scripta ad Agnellum, Terracinensem Ep., discimus quosdam hoc in pago tunc arbores adhuc coluisse. Et biennio post Brunichildem reginam hortatus est  ut ab idolorum cultu sibi subditos populos cerceret; Quia, inquit, peruenit ad nos, quod multi Christianorum et ad Ecclesias occurrant, et, quod dici nefas est, a culturis demonum non abscedant. Quodnam esset idololatrie genus explicat his uerbis: Cultores arborum non existant, de animalium capitibus sacrificia non exhibeant. Que in notis ad hunc locum exposuimus. Alia in epistola idolorum cultoribus  iungit aruspices atque sortilegos .

2. Letitiam pro conuersis idololatris excepit gaudium de Iudeis Agrigentinis ad fidem Christianam uenire festinantibus . Ne uero longiori mora desiderium eorum deferuesceret , indulsit papa ut ante solemnitatem Paschalem, [a 1Kb] extra quam et festum Pentecostes baptismus dari non solebat in Ecclesia Latina, lustralibus aquis tingerentur, indicta prius quadraginta dierum abstinentia et penitentia. Cumque ex illis plurimi pauperes essent, ita ut ad emendam  sibi [a 1Kb] candidam uestem a recens baptizatis gestari solitam, ob rei domestice angustias, pares esse non uiderentur, iussit Fantino defensori ut Ecclesie sumptibus compararentur he uestes, quas egestate laborantibus distribuere curaret. Interim episcopum Agrigentinum monitum esse uoluit, ut illos Christiane religionis candidatos catechumenos faceret, ac eos fide quam suscepturi erant mature docere, necnon Euangelice legis preceptis imbuere sollicitus foret.

3. Ut facilius Iudeos alios clementia et mansuetudine ad fidem pertraheret sapientissimus pontifex, prohibuit ne locis iuxta leges sibi concessis depellerentur, aut aliis afficerentur iniuriis. Id liquet ex epistola uictori, Panormitano episcopo, in gratiam Iudeorum hac in urbe degentium scripta, [b 1Kb] paulo  post superiorem de Iudeis Agrigentum incolentibus ad Fantinum directa . Si qui tamen Iudeorum insolescerent aduersus Christianos, eorum audaciam frangere et cercere quantocius satagebat; et episcopos ut eorum prauis consiliis resisterent hortabatur .

4. Letum de tot infidelibus ad fidem conuersis nuntium turbarunt Anastasii, Antiocheni episcopi, epistole, que pro uerbis lacrymas fluebant . Amici dolorem lenire, animumque pene sub aduersitatum pondere deficientem erigere conatus est Gregorius. A quibus tunc uexaretur hic patriarcha, non explicatur in epistola consolatoria summi pontificis. Hereticos tamen qui tunc in Oriente grassabantur plurimi, sub uariis Acephalorum, Seuerianorum,  Theodosianorum nominibus, aduersariorum eius antesignanos exstitisse uix dubitamus. Preter commemoratos heterodoxos, alia monstra nuper consurrexisse queritur uigilantissimus papa; nouos uidelicet errones, qui Prophetas, Euangelia, et dicta Patrum euacuare moliebantur. Sed permanente, inquit Gregorius ad Anastasium, uita uestre sanctitatis, 279 in protectoris nostri gratia speramus quod eorum ora citius obmutescant que contra soliditatem ueritatis aperta sunt; quia et quamlibet acuti gladii immittantur, cum saxum feriunt, fracti resiliunt. Optima sane ratio, cur tot hereticorum tela in Ecclesie firmissimam petram intorta, retusa tandem in ipsos reciderint auctores. Aliunde spes affulgebat uictorie de his Ecclesie hostibus reportande, scilicet ab  eorum diuisione: Quia, inquit sanctus Doctor, in ipsis, qui a sancte ecclesie doctrina diuisi sunt, unitas non est.

Inter eos qui sancto Anastasio infensi erant, S. Gregorius designare uidetur patriarcham CP., quem ait addidisse onera, cum subleuare debuisset; sub ouium uestitu intus fuisse lupum rapacem; et solum pre aliis habere appetiisse, quod dignus non fuerat uel cum fratribus habere, ob usurpatum scilicet ecumenici patriarche titulum.

5. Paulo post acceptas a Gregorio litteras, Anastasius ad tranquilliorem et meliorem uitam [c 1Kb] transiit,  et successorem habuit alium Anastasium dictum iuniorem; qui cum ad papam scripsisset de sua prouectione, ac fidei professionem ut moris erat misisset, responsum ab ipso tulit pergratum et caritatis melle conditum. Ut sedis Anastasii maioris successor fuit ille patriarcha, ita etiam molestiarum et persecutionum: nam post nouem episcopatus annos, in seditione martyr occubuisse dicitur. In epistola S. Gregorii  qua respondet Anastasio nuper ad sedem Antiochenam assumpto, id pre ceteris obseruatione dignum, pseudo-Ephesinam synodum a Nestorianis habitam, in qua impia Celestii et Pelagii dogmata sunt approbata, tunc sepius pro ipsamet ecumenica synodo Ephesina, uersipellium hereticorum fraude fuisse obtrusam. Cui errori ut occurratur,  suadet doctissimus pater, in scriniis precipuarum Ecclesiarum Romane, Alexandrine, Antiochene, sincera Ephesine synodi acta perquiri; ubi uides ueterum codicum fidem et auctoritatem assertam.

6. Tumultuantes aduersus Anastasium hereticos mox uidimus in Oriente. Pacatior autem erat Aegyptus et Alexandrina Ecclesia sub Eulogio patriarcha, qui plerosque hereticos Ecclesie reconciliauerat, et concordiam inter fideles firmarat. Hec ut accepit S. Gregorius, arrepto calamo statim amico gratulatus est, uicissimque de conuersis nuper Anglis eum certiorem fecit. At de his iam diximus. Erat inter utrumque sanctissima consuetudo mutuis confirmata beneficiis et officiis. Eulogius postularat a summo pontifice, ut sibi cunctorum martyrum gesta, que pie  memorie Constantini temporibus ab Eusebio Cesariensi collecta sunt transmitteret. At ille respondit se de hac [d 1Kb] Eusebiana collectione nichil unquam ante acceptam Eulogii epistolam audiisse. Addit: Preter illa que in eiusdem Eusebii libris de gestis sanctorum martyrum continentur, nulla in archiuo huius nostre Ecclesie, uel in Romane urbis bibliothecis esse cognoui, nisi pauca quedam in unius codicis uolumine collecta. Nos autem pene omnium martyrum distinctis per dies singulos passionibus collecta in uno codice nomina habemus, atque quotidianis diebus in eorum ueneratione missarum solemnia agimus. Non tamen in eodem uolumine quis qualiter sit passus indicatur, sed tantummodo nomen, locus, et dies passionis ponitur. Unde fit ut multi ex diuersis terris atque prouinciis  per dies, ut predixi, singulos cognoscantur martyrio coronati .

7. Hic habemus Martyrologii Romani prima ueluti rudimenta. Ipsius meminit synodus Cloueshouiensis an. 747 habita, in qua decretum ut per gyrum totius anni natalitia sanctorum uno eodemque die iuxta Martyrologium Ecclesie Romane, cum sua sibi conueniente psalmodia et cantilena uenerentur. Martyrologiorum origo a fastis Ecclesiarum repetenda nobis uidetur. Singule enim habebant martyrum suorum aliorumque sanctorum catalogum quorum in memoriam festi celebrabantur dies. Hinc Cyprianus: Denique, inquit,  et dies eorum quibus excedunt annotate, ut commemorationes eorum inter memorias martyrum celebrare possimus . De hoc argumento lector studiosus consulat Henricum ualesium, qui singularem edidit de Martyrologio Romano dissertationem, et suis in Eusebium Cesariensem annotationibus attexuit; perpendatque rationes quibus adstruere conatur uir doctissimus nullum unquam fuisse proprium ac peculiare Martyrologium Ecclesie Romane ante illud quod iussu Xisti u Pontificis maximi editum est hoc titulo, et Baronii annotationibus illustratum. Precipua ducitur ex ueterum scriptorum silentio, que tamen ruit lecto synodi Cloueshouiensis allato supra testimonio. Non inficiatur quidem ualesius Ecclesiam Romanam et alias saltem insigniores  habuisse sua kalendaria suosque fastos, quibus inscripta propriorum martyrum ac sanctorum episcoporum nomina continebantur, sed nullatenus martyrologia, que non unius, inquit, loci propria, sed totius Ecclesie fuere communia, quippe que totius orbis martyres confessoresque generaliter continerent. Certe si ex allata definitione controuersiam dirimamus, ualesius lite casurus uidetur. Quippe non alicuius kalendarii meminit S. Gregorius, in quo martyrum tantum Romane passorum nomina continerentur, sed codicis in quo pene omnium martyrum distinctis per singulos dies passionibus collecta nomina. Ut autem agi de martyribus ubique terrarum passis ostendatur, subdit: In eodem uolumine . . . . . nomen, locus, et dies passionis ponitur. Unde fit ut multi ex  diuersis terris atque prouinciis, per dies . . . . . singulos cognoscantur martyrio coronati. Hic quid sentiamus de ualesii opinione aperire opere pretium iudicauimus, ne quis forte crederet notam quamdam que ualesio fauet subiectam laudate epistole ex Gussanuilleo fuisse a nobis adoptatam. Absit enim ut omnia que in Gregorianas epistolas obseruauit uir doctus, nobis approbentur.

8. Certe hoc loco suspicionem iniicit de manu exaratorum codicum etiam uaticanorum suppositione, quam diliuere nostri est officii. Ait enim: Rome nulla uel pauca tunc fuisse martyrum gesta, nullas de martyrum passionibus narrationes, id certe est mirabile, et nouis auctoribus qui uaticanos codices passim ingerunt, incommodum.

 At primo sanctus Gregorius minime dicit non exstitisse in archiuo Ecclesie Romane codicem 280 quem sibi communicari postularat Eulogius, sed tantum non inuentum; unde subdit: Querentes quidem non inuenimus, sed adhuc non inuenientes querimus; et si potuerint inueniri transmittemus.

Secundo etiamsi cunctorum martyrum gesta, que . . . Constantini temporibus ab Eusebio Cesariensi collecta fuerant, in archiuis et bibliothecis Romanis tunc locum non obtinuissent, inde temere colligitur tunc Rome nulla uel pauca fuisse martyrum gesta, nullas de martyrum passionibus narrationes. Fatetur fortasse Gregorius caruisse suo tempore bibliothecas Romanas collectaneis in quibus acta martyrum omnia aut pleraque  reperirentur, quasi in unum corpus redacta, sed ditate nichilominus erant actis singularibus martyrum, maxime in Italia, et presertim Rome martyrio coronatorum. Taceo de ueteribus codicibus ad alia quam ad martyrum historias pertinentibus, quorum poterat esse Rome maxima copia: de his enim silet sanctus Doctor.

Tertio quid uetat etiam post sanctissimi Pontificis obitum multos aliunde codices Romam fuisse allatos, quos nunc laudare nos non puderet, etiamsi non essent Gregorio antiquiores? Qua etenim ueneratione digne sunt membrane plusquam centum annorum supra mille? Nunc ad historie Gregoriane seriem reuocemus gradum.

9. Bellum hoc anno in Italia exarsisse innuit sanctus  Gregorius, dum deflet mala que a Barbarorum gladiis perpeti cogebatur . Ipsos in Sardiniam descensionem fecisse colligitur ex epistola sequenti indictione scripta . Idcirco fortasse uoluit S. Gregorius ut nullus etiam clericus a uigiliis et excubiis ad urbium custodiam necessariis excusaretur: eademque lege tenebantur Monachi . Non minus dolet uir sanctus de iudicum et magistratuum peruersitate et iniquitate, quam de ferocitate hostium. Inter arma enim silentibus legibus omnia sibi licere existimabant. Gennadius, Africe Patricius, Paulum, episcopum in Numidia, multis ab annis uexabat. Cumque sedem apostolicam appellasset, uariis calumniis impetitus presul, quominus Romam ueniret obstiterat patricius,  penes quem in administratione huius prouincie summa erat auctoritas . Consensit papa ut episcopus ad comitatum pergeret atque ad Augustum suas deferret querelas . Tandem Paulus in Numidiam redire iussus est, ut ab episcopis huius prouincie iudicaretur; cuius innocentiam cognoscens Gregorius, ipsius causam episcopis Adeodato, qui tunc [a 1Kb] primatum gerebat, Maurentio, et presertim Columbo commendauit ; hunc enim nouerat Ecclesie a beato Petro fundate addictissimum, et recti tenacissimum. Nihilotamenminus ipsum adhuc munire curat contra optimatum sollicitationes et impulsus, quibus eius uirtus labefactari potuisset: Nulla ergo, inquit, uos res ab equitatis studio, nulla suspendat potentia personarum.  Sed innitens preceptis Dominicis, omnia que sunt rectitudini aduersa, contemne. In defendendis partibus iustitie constanter insiste. Odia pro ueritate, si qua sunt, sustinere non renuas: ut tanto maiorem in aduentu Redemptoris nostri fructum mercedis inuenias, quanto eius mandata non negligens, in fauorem iustitie et defensionem impenderis.

10. Preter communem sollicitudinem quam de tota Ecclesia gerere debebat summus pontifex, singulari studio et cura Ecclesie Africane prospicere tenebatur, quod a Romana suam traheret originem, ut docet S. Gregorius ad Dominicum, Carthaginensem episcopum, scribens: Scientes unde in Africanis partibus sumpserit ordinatio sacerdotalis exordium, laudabiliter  agitis quod sedem apostolicam diligendo, ad officii uestri originem prudenti recordatione recurritis . Hinc ad fouendam mutuam caritatem teneri utriusque Ecclesie antistites probat; excurritque hac occasione in laudes caritatis, his uerbis plane aureis: Magna autem caritatis uirtus est, dilecte frater, que sinceritatis sue uinculo alterna mutuo affectu corda constringit, et ea a gratie non sinit compage dissolui; disiuncta coniungit, unita custodit, et ignotos sibi imagine reddit cognitos per amorem. Quisquis igitur in huius cardine mentem figit, eum de superne patrie habitaculo cuiuslibet aduersitatis impulsio non euellit: quoniam quocumque se uerterit, a mandatorum limine non excedit . Ita sapientissimus ille pietatis Christiane magister omnibus  epistolis suis exquisitas [a 1Kb] inspergebat sententias de caritate, de mundi contemptu, de aduersis patienter ferendis, de studio sacrarum litterarum, et de ceteris uirtutibus ad celestem uitam pertinentibus; eoque ueluti sale quidquid scriberet condire curabat

11. Episcopos, aliosque sacris ministeriis addictos a turpi lucro et auaritia uerbo et exemplo auertere potissimum satagebat sanctissimus Pontifex. Hinc moleste tulit Donum, episcopum Messanensem, pro sepultura tantum pretium accepisse, ut eius qui sepulture ius comparauerat, heredes ad inopiam redacti uiderentur. Suadet igitur episcopo ut que accepit restituat, maxime cum ea esse iuris alieni Palumbi, episcopi Consentini, testimonio probaretur . Etsi uero non prohibeat aliquid pro  sepultura accipere, fateaturque antiqua ex consuetudine id factum; ait tamen in sua Ecclesia uetitum a se fuisse, nec cuiquam assensum se prebiturum, ut loca humandi corporis pretio possint adipisci. Nos, inquit, qui episcopi dicimur, de humandis fidelium corporibus pensa facere quid debemus? Postea scribens ad Ianuarium, indulsit tantum ut pro luminaribus acciperetur quod quisque offerre uellet. Peti uero, inquit, aut aliquid exigi omnino prohibemus; quod ualde irreligiosum est, ne aut uenalis fortasse, quod absit, dicatur Ecclesia, aut uos de humanis uideamini mortibus gratulari, si ex eorum cadaueribus studeatis querere quolibet modo compendium .

12. Leo Catanensis episcopus ferebatur quartam  redituum ecclesiasticorum partem non ex integro, sed cum aliqua diminutione suis clericis diuidere, quod cupiditatis argumentum erat. Inde acolythorum et aliorum de clero querele ad papam peruenerunt. Ex tribus aliis bonorum Ecclesie portionibus una cedebat episcopo et familie eius, propter hospitalitatem et susceptionem, alia pauperibus, alia denique reparandis ecclesiis seruabatur . Ut autem omnis querelarum calumniarumque in episcopum tolleretur occasio, hec decreuit sapientissimus et equissimus iudex: uolumus ut quidquid 281 Ecclesie tue ex reditu uel quolibet alio titulo fortassis accesserit, quartam exinde portionem sine diminutione aliqua  debeas segregare, atque eam secundum Dei timorem presbyteris, diaconis, ac clero, ut tibi uisum fuerit, discrete diuidere: ita sanc ut unicuique sicut meritum laboris exegerit, libera tibi sit, iuxta quod preuideris, largiendi licentia; quatenus et hi qui merentur, etiam temporali se sentiant hoc commodo consolari, et alii, adiuuante Domino, eorum ad melius contendant imitatione proficere .

13. Qui, iustis Catanensium clericorum querelis pulsatus, hanc sententiam tulit contra episcopum, eorumdem superbiam et inanem gloriolam repressit paulo post, ob usurpatos [b 1Kb] campagos, quod est genus calceamenti ad usum prelatorum solemniter missam celebrantium. Iis uti cum solis in tota Sicilia diaconis Messanensis Ecclesie a Romanis pontificibus concessum  olim fuisset, Catanenses tamen diaconi calceati campagis procedere presumpserant. Quem temerarium ausum exosus papa scripsit ad Ioannem Syracusanum ut ea de re inquireret, ac utrum a se uel alicuius auctoritate id presumpsissent exploraret; posteaque decerneret ipse quid facto esset opus. Nam si negligenter, inquit, ea que male usurpantur omittimus, excessus uiam aliis aperimus .

14. Quemadmodum superbe insolenterque agentes cercebat, ita etiam utiliter pro Ecclesia militantibus debita honoris premia rependere satagebat. Idque defensores hoc anno sunt experti; nam septem ex ipsorum collegio regionarios constituit, ob strenue nauatam in causis Ecclesie et pontificum obsequiis operam . Olim ex solis diaconis assumebantur  regionarii; postea, quorumdam pontificum concessione, ex schola notariorum et subdiaconorum nonnulli constituti sunt; tandem ad defensores hic honor peruenit S. Gregorii beneficio.

15. Etsi hoc presertim anno S. Gregorius quantum sibi cure essent res monastice [c 1Kb] plurimis epistolis palam fecerit, pauca tamen ex his delibabimus. Insigne pre ceteris est priuilegium concessum monasterio sanctorum Ioannis et Stephani in urbe Classitana constituto, de quo scripsit ad Marinianum, Rauennatem episcopum . Quid hoc priuilegio cautum esset in gratiam monachorum, inde repetendum.

Ex epistolis 31 et 34 liquet Castelliense monasterium olim a magno Cassiodoro fundatum, non solum  tunc perseuerasse, sed etiam floruisse, aliaque monasteria sibi unita obtinuisse. Nam priori epistola Secundinus, Tauromenitanus episcopus, in Sicilia, monetur ne patiatur monasterium sue diecesis ad Castellienses monachos pertinens, in laice persone potestatem uenire. Alia epistola S. Gregorius increpare uidetur Ioannem, episcopum Scillitanum, in cuius ciuitate positum erat illud Castelliense cenobium, quod ipsi concessa priuilegia longo usu firmata tentaret labefactare. Hac ex epistola constat ipsum Scillacium Castrum in solo iuris monasterii fuisse fundatum, cuius incole Castelliensibus persoluere censum tenebantur.



LIBER QUARTUS ET ULTIMUS. Quidquid superest historie uiteque S. Gregorii exhibens.



282 CAPUT PRIMUM.


ARGUMENTUM.---1. Pax fit Romanos inter et Langobardos, annitente S. Gregorio.---2. Predicit eam non fore diuturnam.---3. Bellum redintegratur ab exarcho.---4. Schismatici ad Ecclesiam redeunt. Quid pro ipsis in unitate Ecclesie confirmandis prestiterit S. Gregorius.---S. Schismaticorum episcoporum deprauati mores.---6. S. Gregorii caritas erga schismaticos.---7. De Secundino, monacho celeberrimo. Scribit contra tria capitula, etsi minime schismaticus.---8. Secundini humilis confessio. Eum consolatur S. Gregorius.---9. S. Doctoris sententia de usu et cultu sacrarum imaginum expenditur. Ab Ecclesie doctrina nunc recepta non exorbitat.---10. Obiectionibus occurritur. S. Gregorius in epistolis ad Serenum prohibet solum ne imaginibus latrie cultus tribuatur.---11. Laudat imaginum usum, tanquam antiquitus receptum. Sed non adorationem proprie dictam.---12. Eiusdem ueneratio erga sanctorum reliquias. 

1. Iam a longo tempore S. Gregorius de pace Romanos  inter et Langobardos facienda confirmandaque cogitabat; quam ut impetraret egit tum apud imperatorem, tum apud Agilulfum regem eiusque uxorem Theodelindam, missis non solum epistolis, sed etiam legatis. Tam utili necessarioque reipublice consilio semper obstiterat Romanus exarchus; quamuis uiribus impar, aliundeque belli et rei militaris non satis peritus esset, ut a Langobardis Italiam liberaret. Nuper Hunnorum rex ab Agilulfo, Mediolani sedente, pacem impetrarat. Rebus itaque compositis cum bellicosissima gente, Langobardi ferocius imminebant urbibus adhuc intactis. Non ita pridem Crotonam in extrema parte Italie expugnarant, abductis in captiuitatem ciuibus. Nuperrime Sardiniam populabundi inuaserant, quod futurum prenuntiarat Gregorius;  monueratque tum Gennadium, Africe prefectum , tum Ianuarium, Caralitanum episcopum , ut insule defensioni prospicerent. Quis tunc ausus fuisset pacem sibi polliceri? At Deus in cuius manu sunt corda regum, Agilulfum ad arma deponenda et accipiendas pacis conditiones a papa oblatas flexit. Usus ille fuerat Probi, [a 1Kb] abbatis ministerio, quem iam ante multum temporis ad regem reginamque miserat, ut de pace ageret, irrito tamen semper conatu quandiu uixit Romanus exarchus, hostis pacis infensissimus. Eo itaque mortuo cum Callinicus pro reipublice bono melius affectus summa rerum potitus esset in Italia, spes denuo pacis resarciende affulsit. Tandemque facta est annitente presertim Theodoro, Rauenne  curatore, quem adiutorem expertus est in omnibus Probus pro pace concilianda legatus . Pacta conditionesque pacis Agilulfus rex optima fide sacramento confirmauit, qua de re Gregorius tum ipsi gratias egit, tum Theodelinde regine, quam studiosius pro concordia laborasse, a Probo abbate acceperat. In epistola ad Agilulfum eum rogat ut suis  ducibus per diuersa loca, et maxime in Romanis partibus constitutis precipiat pacem sicut promissum erat custodire. Metuebat enim ne redintegrandi belli occasionem quererent. Neque uanus fuit timor; Ariulfus enim, dux Beneuentanus, pacem seruaturum se iurare noluit, nisi adhibitis certis conditionibus in quibus latenter ac subdole opportunitatem querebat Romanos incautos ob fidem datam opprimendi. Suspicionem augebat, quod Warnilfrida, ex cuius arbitrio et consilio Ariulfus cuncta faciebat, omnino iurare despexisset. 

2. Alia ex parte Agilulfus et Langobardi urgebant Gregorium ut pacto subscriberet, quod negabat, quia medius et sequester erat regem inter ac exarchum. Itaque cum res in ancipiti essent, bellumque sub  specie pacis periculosius imminere uideretur: ne ignis doloso cineri suppositus erumperet, Romanis nichil tale cogitantibus, suasit Gregorius ut in ipsa pace, belli agitarentur consilia; scripsitque presertim ad Ianuarium Caralitanum primo de conciliandis inter se hostium metu ciuium animis, quia, inquit, hoc maxime tempore, quando de hoste formido est, diuisum populum habere non debetis. Deinde uero de Caralitana urbe aliisque insule locis muniendis. Unde necesse est, inquit, ut fraternitas uestra, dum licet, ciuitatem suam uel alia loca fortius muniri prouideat, atque immineat ut abundanter in eis condita procurentur: quatenus, dum hostis illuc Deo sibi irato accesserit, non inueniat quod ledat, 283 sed confusus abscedat. Sed et nos pro uobis quantum possumus cogitamus,  et iis quorum interest, ut se ad obsistendum Deo auctore preparare debeant, imminemus: quia, sicut uos nostras tribulationes uestras attenditis, ita quoque nos uestras afflictiones nostras similiter reputamus .

3. Metus de breui futuro bello non fefellit papam; nam paulo post recruduit, et ferocius deseuiit. Nuper Agilulfus pacem perpetuam cum Theoderico, Francorum rege, fedusque constituerat. Tres duces, in his ueronensem et Pergamensem, cui iam bis pepercerat, cum rebellassent, oppressos iusserat morte affici, ut hac seueritate ceteros in officio contineret. De pace paulo antea cum Hunnorum rege facta supra diximus. Hec perpendens Callinicus, ob reportatas de Sclauis uictorias forte ferox, metuensque ne, liber ab  omnibus bellis, Agilulfus coniunctis uiribus in Romanos ex improuiso irrueret, ipsum occupare constituit. Collecto itaque exercitu, tractisque ad imperii partes nonnullis Langobardorum ducibus, Parmam urbem munitissimam obsidione cinxit ac expugnauit. Captos in hac expugnatione Godiscalcum ducem et eius uxorem, regis filiam, Rauennam duxit exarchus. At  illatam sibi iniuriam ulcisci cupiens Agilulfus uicemque rependere, cum tentare uelle Cremonam, Mantuam, Montem Silicis in agro Patauino simulasset, ipsum adorsus est Patauium, quo potitus urbem solo equauit; presidium tamen Rauennam se recepit, populi autem pars maxima ad loca uenetorum palustria confugerunt. Ne obsessis opem ferre posset exarchus, rex imperauit Ariulfo et Langobardis Etruriam obtinentibus, ut Romam ipsamque Rauennam continuis excursionibus lacesserent. Interim Auares, Langobardorum et Sclauorum copiis iuncti, ferro igneque Histriam uastauere. Patauio capto, Mons Silicis expugnatur, et duo Langobardorum duces, Tridentinus ac Foroiuliensis, qui a rege defecerant, ueniam ob uiolatam fidem petunt, atque in gratiam  recipiuntur. Ita turbate pacis religione sacramenti paulo antea sancite et consecrate Callinicus penas dedit. 

4. Id quam moleste tulerit S. Gregorius, qui pro pace adeo laborauerat, quamque amare iacturam illius fleuerit hic pacis angelus, facilius est cogitare quam uerbis exponere. Dolorem tantisper leniuit reditus ad Ecclesiam [a 1Kb] Capritane insule, que schismati pro tribus capitulis conflato diu adheserat. Quandoquidem Capritanos ad schisma eiurandum a Callinico impulsos audierat papa, ipsi gratias egit, laudauitque consilium de reuocandis ad sinum Ecclesie dissidentibus, et tumultuantibus populis sibi subditis. Ne tamen in hoc proposito perseueraret, obstare uidebatur  iussio Mauricii Augusti, pro schismaticorum defensione ad ipsum transmissa; sed eam ita interpretatur Gregorius: Quod autem exemplar iussionis que ad uos pro schismaticorum defensione transmissa est, mihi ostendi uoluistis, pensare sollicite dulcissima mihi uestra excellentia debuit: quia quamuis iussio ipsa subrepta est, non tamen in ea uobis preceptum est ut uenientes ad unitatem Ecclesie repellatis, sed ut uenire nolentes hoc incerto tempore minime compellatis. Unde necesse est ut hec ipsa piissimis imperatoribus nostris suggerere festine debeatis: quatenus cognoscant quod eorum temporibus schismatici cum omnipotentis Dei solatio et labore uestro, sua sponte reuerti festinant . In eadem ad exarchum epistola conqueritur S. Gregorius, tum de maiore eius domus,  tum de Iustino cuius consilio utebatur; qui nimirum non obscure hereticis fauebant atque schismaticis.

Quia huius insule episcopus, postquam petitione oblata Callinico postularat ut sibi cum omni populo ad unitatem Ecclesie reuerti liceret, mentem deinde mutauerat et se ad schismaticos iterum contulerat, placuit pape ut Marinianus, Rauennas episcopus, Capritane Ecclesie ordinaret episcopum, qui ad suam metropolim pertineret, donec Histrici episcopi ad fidem catholicam rediissent, quorum scilicet prouincie tribuebatur insula Capritana . Nihilotamenminus ante noui episcopi ordinationem uisum est sapientissimo Pontifici, ut mitteretur prius  ad schismaticum episcopum, qui de reditu ad Ecclesie catholice unitatem et ad propriam plebem eum admoneret. Scripsit etiam Gregorius ad huius insule habitatores, laudans amorem unitatis quo flagrabant, et de iis que Mariniano scripserat eos certiores faciens. Pauca ex hac epistola quasi flosculos quosdam excerpenda duximus, et apponenda; mulcebunt enim, et odore, et aspectu: Redemptor noster, inquit, . . . . . sic imis summa coniungit, ut ipse in eternitate permanens, ita temporalia occulto instinctu pia consulens moderatione disponat: quatenus de eius manu antiquus hostis nullatenus rapiat quos ante secula intra sinum matris Ecclesie coadunandos esse presciuit. Nam, etsi quisquam eorum inter quos corporaliter degit, flatibus motus, ad tempus ut palmes titubet, radix tamen recte  fidei, que ex occulto prodit, diuino iudicio uirens manet; que accepto tempore fructum de se ostentare ualeat qui latebat. Quod in uobis nunc ex desiderio uestro gestum esse superni respectus illustratione cognoscimus, qui schismaticorum inter quos habitatis pertinaciam refutantes, coadunari ouili Dominico mente promptissima ipsa rei operatione monstratis. Quibus enim scissura displicet, sanos se uelle esse testantur, et reprobantes errorem, ostenditis uos amare quod rectum est, uitare quod deuium . De aliis Histrie populis qui schisma deseruerant, agitur in aliis plurimis huiusce anni epistolis . In illis ad Ecclesiam reuocandis eluxerat maxime Gulfaris, magistri militum, studium, de quo ipsi gratulatur, et gratias agit piissimus pastor; eumque ad  perseuerantiam et ad protectionem a schismate redeuntibus impendendam adhortatur.

5. Qui ex schismaticis illis ad ouile reuersi fuerant, de prauitate episcoporum Histrie multa narrabant: que ut Mauricio imperatori significarent, medelamque flagitarent, Constantinopolim se contulerunt, et Anatolio, sedis apostolice legato, commendari postularunt. Id cum illis denegare non posset sanctissimus Pontifex, scripsit Anatolio ut eis, salua ratione, preberet auxilium. Non dubitabat enim quin hereticis et schismaticis, haud secus ac ceteris, equum reddi deberet .

6. Hoc sane proprio probauit exemplo, erga Comensis Ecclesie clericos, qui ab Ecclesia Romana secesserant, ut Histricorum schisma sequerentur.  Constantius, Mediolanensis archiepiscopus, studio sacerdotali eos monuerat ut ad Ecclesie unitatem redirent. At illi responderunt se a multis iniuriam passos, et presertim ab Ecclesia Romana, que sue Ecclesie predium quoddam usurparat, potius 284 hac iniqua prorsus agendi ratione a Romanorum societate repelli, quam caritate allici. Hec ut accepit a Constantio Gregorius, respondit possessionem quam sibi ablatam Comenses causabantur contra rationis ordinem ultra detineri se minime passurum, si eis iure competeret, quamuis ad communionem redire differrent, sed, cognita ueritate, restitui iussurum. Porro si ad unitatem Ecclesie se conuerterint, predium  de quo erat controuersia, quamuis illis non competeret, libenter concessurum.

7. Schismaticis, uti iam diximus, accenseri non debere Secundinum monachum qui tamen trium capitulorum damnationi non consenserat, uel ex epistola hoc anno ad ipsum scripta satis intelligitur. . Magna erat Secundini fama, presertim in aula regis Langobardorum, et apud Theodelindam summa auctoritas, ob ipsius eruditionem et sanctitatem. Unde uoluit regina ut filium suum Adaloaldum e fonte sacro susciperet, Paulo rerum Langobardicarum scriptore teste , apud quem uocatur [a 1Kb] Secundus, seruus Christi de Tridento. In inscriptione epistole dicitur inclusus; et ex epistole serie ubi monomachus appellatur, ob  solitariam quam colebat uitam, liquet ipsum non cenobitam, sed eremitam et anachoretam fuisse. Eius autem reclusionis districtio tanta non erat, ut e cella egredi non liceret, aut etiam de grauissimis negotiis tractare. Profert Mabillonius exemplum Sigoberti reclusi apud S. Dionysium, in agro Parisiaco, qui cum Grimone, abbate Corbeiensi ad Gregorium papam eo nomine quartum, a Carolo, Francorum principe, missus est . Cum adhuc hereret pia regina, et adduci non potuisset Gregorii adhortationibus aut precibus ut trium capitulorum damnationem amplecteretur, Secundinus, qui cum ipsa idem sentiebat, libellum scripsit quo suam tuebatur sententiam, rogauitque Gregorium Theodelinda, ut ad singula libelli ad se a Secundino missi responderet  argumenta. Deprecatus est hunc laborem Gregorius ob podagre dolores qui eum decumbere cogebant, et ab omni lucubratione feriari. Sed si omnipotente Deo disponente, conualuero, inquit, ad cuncta que mihi scripsit  subtiliter respondebo . Id tamen prestare sanctissimo Doctori nunquam licuit ob assiduas infirmitates.

8. Diu ante libellum hunc, in quo de fide rebusque ecclesiasticis disputabat pius ille monachus, scripserat ad S. Gregorium, ab ipso postulans erudiri, et contra hostis insidias eius monitis muniri. Qua in epistola humili aperuerat confessione, se quamuis quinquagenario maiorem, iuuenilibus adhuc desideriis teneri et subiacere. Molestissime id ferentem ac pene animo despondentem erigit peritissimus uite  celestis magister, illi respondens mirum non esse si maiores insidias callidi hostis patiatur, qui maiora contra eum bella preparauit: Tanto quippe ille deceptionis molimina ardentius exquirit, inquit, quanto te celesti patrie feruentius inhiare cognoscit . . . Et nos quidem qui inter homines uiuimus, sepe per homines a callido hoste tentamur. uos autem qui uiam uite presentis, extra hominum frequentiam ducitis, tanto maiora certamina pati necesse est, quanto ad uos ipse tentationum magister accedit. Cetera omitto sane eximia, et maxime a Monachis assidue legenda, ut  inde discant nimiam de suo statu securitatem abiicere, et ex ea nasci solitam socordiam excutere, maiorique contra latentes hostis insidias excubare uigilantia.

9. At in fine laudate epistole occurrit locus de imaginibus, cuius occasione quid senserit S. Gregorius de sacrarum imaginum usu et cultu inquirendum et expendendum censemus. Postularat pius monachus a pontifice sanctas imagines, cui morem gerens misit surtarias duas imaginem Dei Saluatoris, et sancte Dei genitricis Marie, beatorumque apostolorum Petri et Pauli continentes. Premonuerat discipulum de usu imaginum his uerbis: ualde nobis tua postulatio placuit: quia illum toto corde, tota intentione queris, cuius imaginem pre oculis habere desideras,  ut te uisio corporalis quotidiana reddat exercitatum: ut dum picturam illius uides, ad illum animo inardescas, cuius imaginem uidere desideras. Et infra: Scio quidem quod imaginem Saluatoris nostri non ideo petis, ut quasi Deum colas, sed ob recordationem filii Dei in eius amore recalescas, cuius te imaginem uidere desideras. Et nos quidem non quasi ante diuinitatem ante illam prosternimur, sed illum adoramus quem per imaginem aut natum, aut passum, sed et in throno sedentem recordamur. Et dum nobis ipsa pictura quasi scriptura ad memoriam Filium Dei reducit, animum nostrum aut de resurrectione letificat, aut de passione demulcet. Hic habemus omnem de usu cultuque imaginum Ecclesie catholice doctrinam; et ipsam ante illas prostrationem. Neque de  hac parte laudate epistole amplius disputandum, postquam eam Gregorio nostris in notis uindicauimus. Preterea idem docet sanctissimus Pater aliis in locis indubitatis. In epistola ad Ianuarium paulo antea scripserat ut a synagoga Iudeorum crux et imago Dei genitricis, cum ea qua dignum est ueneratione auferrentur .

10. Neque uero que paulo post scripsit ad Serenum, episcopum Massiliensem, imagines quidem non esse frangendas, aut ex ecclesiis proiiciendas, imo potius in templis habendas, ut hi qui litteras nesciunt, saltem in parietibus uidendo legant que legere in codicibus non ualent; at minime adorandas; hec, inquam, uenerationem imaginibus debitam non tollunt aut impugnant, sed damnant iconolatras, eos uidelicet qui imaginem quasi Deum colunt,  ut supra legimus in epistola ad Secundinum. Id liquet ex ipsis Gregorii ad Serenum scribentis uerbis: Fraternitas uestra quosdam imaginum adoratores aspiciens, easdem in ecclesiis imagines confregit atque proiecit. Et quidem zelum uos, ne quid manu factum adorari posset, habuisse laudauimus, sed frangere easdem imagines non debuisse indicamus. Subdit que iam ex parte retulimus, imagines litteras nescientium codices esse, in quibus legant et discant, que ex libris addiscere non possunt.

Cum Serenus admonitionem summi pastoris insuper  habuisset, aliam is epistolam scripsit, qua ipsius temere factum acrius increpauit: Perlatum, inquit, ad nos fuerat, quod inconsiderato zelo succensus, sanctorum imagines sub hac quasi excusatione, ne adorari debuissent, confregeris. Et quidem quia eas adorari uetuisses omnino laudauimus, fregisse uero reprehendimus. Dic, frater, a quo factum sacerdote aliquando 285 auditum est quod fecisti. Si non aliud, uel illud te non debuit reuocare, ut despectis aliis fratribus, solum te sanctum et esse crederes sapientem? Aliud est enim picturam adorare, aliud per picture historiam quid sit adorandum addiscere. Infra docet uetustatem non sine ratione imagines admisisse. Unde ait Sereni facinus grauissimum in Ecclesia scandalum generasse, ita ut maxima filiorum eius pars ab eius  communione se suspendisset. Proinde hortamur, inquit, ut uel nunc studeas esse sollicitus, atque ab hac te presumptione compescas, et eorum animos quos a tua disiunctos unitate cognoscis, paterna ad te dulcedine, omni adnisu, omnique studio reuocare festines. Conuocandi enim sunt dispersi Ecclesie filii, eisque Scripture sacre est testimoniis ostendendum, quia omne manufactum adorari non licet; quoniam scriptum est: Dominum Deum tuum adorabis, et illi soli seruies . Ac deinde subiungendum, quia picturas imaginum que ad edificationem imperiti populi fuerant facte, ut nescientes litteras, ipsam historiam intendentes quid actum sit discerent, quia transisse in adorationem uideras: idcirco commotus es, ut eas imagines frangi preciperes . Ex his constat:

 11. Primo, S. Gregorium laudasse imaginum usum, tanquam antiquitus in Ecclesia receptum. Neque tamen putamus ab ipsis religionis Christiane incunabulis, nunc cepisse usum, cum et Iudeis recens conuersis potuissent imagines esse offensioni, et Gentiles nuper factos Christianos ad idololatriam reuocare. Sed ubi sine periculo potuerunt recipi, statim uise sunt in Ecclesiis maxime ad ornatum, et ad illiteratorum eruditionem, ut docet sanctus Paulinus, Nolanus episcopus , qui quarto seculo florebat.

Secundo, sanctum doctorem per adorationem quam uetat imaginibus exhiberi, intelligere supremum illum cultum soli Deo debitum. Unde adducit hoc Scripture testimonium, Dominum Deum tuum adorabis, etc. Et infra querens aliquam Sereni facto excusationem,  ait non alio consilio fractas ab eo, et proiectas fuisse imagines, quam ne adorarentur, quod iam a nonnullis admissum obseruarat. Certe inter Gentes degebat Serenus, ut ait S. Gregorius . In Galliis hoc euo multas adhuc idololatrie reliquias superstites fuisse iam obseruauimus. Hinc nonnullos ante imagines prostratos uidens Massiliensis episcopus, temere iudicauit eos imagines tanquam Deum colere; ac maiori temeritate, que ad communionem eius deserendam plerosque compulit, easdem imagines fregit et proiecit.

 12. S. Gregorii mens erga cultum sanctarum imaginum agnosci quoque potest ex singulari ueneratione quam sacris reliquiis exhibendam ubique docet; etiam linteis et pannis, [a 1Kb] qui super sanctorum apostolorum aut martyrum tumulos positi fuerant, aut similibus. Qui sub eius disciplina instituti erant Augustinus eiusque socii, cum Doroberniam ingressi sunt, uti supra narrauimus, crucem et imaginem Saluatoris pro sacro uexillo preferre constituerunt; ut publice, quantum iis cultum, quantam deferrent reuerentiam, testarentur. At que a discipulis hic facta legimus, doctrine magistri sunt argumentum.



CAPUT II.

ARGUM.---1. Cyriacus abbas in Galliam legatus mittitur.---2. Massiliam uenit, ubi a Sereno male exceptus.---3. Inde Arelatum. De priuilegiis ab apostolica sede ad regum  postulationem concessis.---4. Desiderio uiennensi pro sue Ecclesie priuilegiis supplicanti quid responderit S. Gregorius.---5. Usum dalmaticarum Aregio uapincensi concedit.---6. Et pallium Syagrio Augustodunensi. Quibus conditionibus.---7. Epistole ad Galliarum reges, de emendandis cleri Gallicani corruptelis. Quo successu.---8. De Mauriennensi episcopo.---9. Cyriaci legatio in Hispaniam.---10. Felix tunc Hispanie status. De Claudio regni administro a papa laudato.---11. Argumentum epistole ad Leandrum scripte. Pallio donatur.---12. Recharedi regis encomium. Respuit pecuniam a Iudeis oblatam.---13. Eximia regi data monita. 

1. Ecclesia Gallicana Gregorio nostro semper carissima, hoc presertim anno paternam ipsius experta est sollicitudinem. Cum enim de uariis uitiis et corruptelis in [b 1Kb] Gallia grassantibus certior factus esset, non satis habuit de his emendandis reges et episcopos admonere, sed etiam legatum eo mittendum existimauit:  qui, ut quantocius concilium celebraretur ad hec resecanda, strenue apud principes ac antistites ageret . Is fuit Cyriacus abbas S. Andree ad Cliuum Scauri, qui prius in Sardiniam missus fuerat ut in [c 1Kb] Barbaricinorum conuersione Felici episcopo collaboraret. Unde intelligimus quantum floreret tum istud Romanum S. Gregorii monasterium; ex quo uidelicet eodem tempore tot assumpti sunt uerbi sacri precones ad Anglorum conuersionem missi; et sedis apostolice legatus delectus est, qui tum in Galliis, tum in Hispaniis grauissima negotia pertractaret. 

2. Cyriacus multis pape epistolis munitus, Massiliam primum uenit maritimo itinere, ubi salutato  Sereno episcopo nomine pontificis, litteras de fractione imaginum commonitorias dedit, quarum supra meminimus . Legatum ab episcopo non ea qua par erat caritate ac reuerentia exceptum fuisse inde coniicimus, quod, ut liberius stomacari liceret, finxerit Serenus pontificias litteras a Cyriaco sibi oblatas, supposititias esse. Hanc falsi suspicionem legato iniuriosam grauiter postea redarguit S. Gregorius, ita scribens ad Serenum: Ex illo autem quod de scriptis nostris, que ad te misimus, dubitasti, 286 quam sis incautus apparuit. Nam si diligenter  ea que fraterno amore monuimus attendisses, non solum minime dubitasses, sed immo quid te sacerdotali grauitate oporteret agere, cognouisses. Neque enim Cyriacus quondam abbas, qui scriptorum nostrorum portitor exstitit, istius discipline uel eruditionis fuit, ut uel ipse aliud facere, sicut putas, auderet, uel istam de eius tibi persona suspicionem falsitatis assumeres. Sed dum monita salubria pensare postponis, contigit ut iam non solum actu, uerumetiam esses interrogatione culpabilis .

3. Massilia relicta Cyriacum Arelatem uenisse credimus, et ad uirgilium detulisse summi pontificis epistolam, qua confirmabat priuilegia [a 1Kb] cuidam monasterio uirorum olim a uigilio papa concessa. De priuilegiis huic cenobio indultis nichil aliud scimus  quam quod nos docet S. Gregorius ; scilicet gloriose memorie [b 1Kb] Childebertum, Francorum regem, intra muros Arelatensis ciuitatis monasterium uirorum constituisse, et quedam pro habitantium sustentatione concessisse; cuius ne uoluntas duceretur in irritum, et ea que pro quiete monachorum disposita fuerant, turbarentur, epistolis suis hec apostolica petiisse auctoritate firmari. Subiunxerat petitioni sue ut eidem monasterio tam in dispositione rerum, quam in ordinatione abbatis quedam pariter priuilegia largirentur: sciens quippe eam apostolice sedi reuerentiam a fidelibus exhiberi, ut que eius fuissent decreto disposita, nullius deinceps illicite usurpationis molestia quaterentur. Annuerat regie postulationi uigilius papa, et ea de re scripsit  ad Aurelium seu Aurelianum episcopum. uerum ne lapsu temporis, que indulserat uigilius obliuione delerentur, et ab Arelatensibus episcopis conuellerentur, S. Gregorius exemplum priuilegii ab antecessore suo concessi misit ad uigilium, et omnia in ipso contenta rata se habere significauit. Nam licet, inquit, ea que semel apostolice sedis auctoritate sancita sunt, nil egeant firmitatis; ex abundantia tamen cuncta, que pro huius rei quiete a predecessore nostro statuta sunt, nostra iterum auctoritate in omnibus roboramus. Fraternitas ergo uestra ita se in custodiendis eis exhibeat: quatenus et omnem occasionem inquietudinis excludat, et aliis hec operari suadeat, dum se in custodienda [c 1Kb] defuncti piissima uoluntate, sollicitam, ut decet, exhibuerit et deuotam. Adeo cautum  esse seruorum Dei tranquillitati cupiebat optimus pater. Ceterum hec et similia [d 1Kb] priuilegia sepe Gallicanis monasteriis, postulantibus etiam regibus, concessa romanis a pontificibus, iam tunc summam eorum etiam in Galliis auctoritatem fuisse probant,  citra quam uidelicet nichil ratum habebatur; qua uero accedente inconcussa omnia stabant.

4. Arelate discedens Cyriacus fortasse uiennam perrexit, Desiderioque archiepiscopo obtulit S. Gregorii epistolam, qua ipsi etiam pro priuilegiis supplicanti respondet. Aiebat hic presul Ecclesie sue quedam olim priuilegia esse ab apostolica sede concessa, usumque pallii suos antecessores antiquitus habuisse: que sibi aliisque in posterum uiennensibus antistitibus restitui magnopere cupiebat. Sed nichil repertum in Ecclesie Romane scrinio, quo de concessis aliquando priuilegiis illis fides fieret, testatur S. Gregorius; unde monet archiepiscopum ut in requirendis Ecclesie sue chartis sit sollicitus; et si que reperiantur quibus quod contendebat probari  possit, Romam curet transmittere. Nam qui noua concedimus, inquit, uetera libentissime reparamus . Unde liquet non omnibus olim metropolitanis concessum pallium. Eadem fere scripsit postea Aetherio Lugdunensi .

5. Cyriacum uapincum petiisse testis est epistola ad [e 1Kb] Aregium episcopum uapincensem scripta , qua sanctissimus pontifex tum amicum de suorum obitu merentem consolatur, tum rogat ut synodo per Syagrium cogende intersit, ac se de omnibus in ea gestis reddat certiorem, quod tanti uiri sanctitatem compertam haberet. Aregius non ita pridem Romam profectus fuerat ad inuisenda sanctorum apostolorum limina, et ad salutandum S. Gregorium; postularatque ut sibi atque archidiacono  suo licentia daretur utendi dalmaticis. Iis enim tunc non utebantur diaconi promiscue, sed tunicis que erant strictis manicis, dalmatice uero amplis. Legimus in [f 1Kb] uita S. Cesarii Arelatensis, Symmachum papam, tanta eius meritorum dignitate permotum . . . . diaconos ipsius ad Romane instar Ecclesie dalmaticarum fecisse habitu preeminere. Aregius hominum suorum infirmitate compulsus festinanter abscesserat, nondum obtento dalmaticis utendi priuilegio. Quod per Cyriacum ad eum misit, additis etiam ipsis dalmaticis. .

6. Tot perlustratis urbibus, legatus tandem Augustodunum peruenit, ubi maxime cum Syagrio episcopo de negotiis ecclesiasticis tractandum erat. Duas ad eum S. Gregorii epistolas detulit Cyriacus,  unam uelut encyclicam et Syagrio Augustodunensi, Etherio Lugdunensi, uirgilio Arelatensi, Desiderioque uiennensi episcopo communem, qua grassantia in Gallicanis Ecclesiis mala enumerat, uidelicet simoniam, neophytorum seu laïcorum nondum probatorum  preproperam prouectionem ad sacerdotia, mulierum cum clericis cohabitationem; necnon synodorum que quotannis haberi debent, neglectum; de quibus eliminandis in concilio deliberandum censet: alteram, qua prius gratiis actis ob nauatam Augustino operam, ipsi [a 1Kb] pallii usum concedit, decernitque ut Ecclesia Augustodunensis primum in prouincia locum post Lugdunensem obtineat. Deinde Syagrio tanquam apostolice sedis uices gerenti curam congregande Synodi demandat. Magna erat huius episcopi 287 auctoritas apud Brunichildem reginam eiusque nepotes Theodericum et Theodebertum. Nec immerito, nam sacerdotis nomen, Ioannis regionarii aliorumque multorum testimonio, etiam moribus implebat. Iam pridem erat ex quo Brunichildis de  pallio ipsi concedendo apud papam egerat. Quid autem cause fuerit, ut tardius hoc honore donaretur, disce ex laudata mox ad eamdem reginam epistola. Imo quando illi utendi pallio ad sacra tantum missarum solemnia celebranda potestatem fecit, adiecit conditionem: Quod, inquit, ita tibi dandum esse decreuimus, si prius per synodi definitionem emendare promiseris que corrigenda mandauimus. Et infra: Unde quia precellentissimos filios nostros Francorum reges magnam uobis nouimus dilectionem impendere, omni uos studio omnique agere annisu necesse est, ut quod de synodo congreganda mandauimus, fraternitatis uestre uigilantia compleatur, atque omnia illic que pro animarum salute scripsimus censeantur; quatenus per hoc, et uos zelum uestrum, et qualiter uobis illicita  displiceant ostendatis, et nos utiliter prouidisse, qui uestram ad hoc pre ceteris personam elegimus, uideamur .

7. De eodem argumento scripserat papa cum ad Brunichildem, tum ad reges Theodericum et Theodebertum . Summa eius Epistolarum est, multos per simoniam ordinari, et ex laïcis repente fieri episcopos. Synodum ad hec emendanda celebrari curent; insuperque constituant ne Iudeis Christiana liceat habere mancipia. De synodo celebranda iterum scripsit multas [b 1Kb] epistolas duobus annis elapsis.

Concilium tamen pro extirpandis et eliminandis e clero Gallicano huiusmodi corruptelis, quod sanctissimo pontifici adeo cordi erat, nullum his temporibus  habitum in Galliis legimus, fortasse quod Syagrio sibi prelato episcopi, metropolitani maxime, obtemperare detractauerint.

8. Non feliciorem exitum habuit quod postularat ab iisdem regibus pro Ursicino, Taurinensi episcopo, nimirum, ut eius Ecclesie subtracte quedam parochie restituerentur . Controuersia presertim erat de Mauriennensibus et Segusiensibus; quas cum occupasset Guntramnus  rex, noluit amplius Taurinensi subesse Episcopo, quia hec urbs erat in Langobardorum ditione. Itaque proprium habere cepit episcopum urbs [c 1Kb] Maurienna, qui primo Tarentasiensi metropolitano attributus est, postea uiennensi, quod hodie perseuerat.

9. Cyriaco apud Hispanos felicius legatio cessit: etenim ipso annitente, ut par est credere, celebratum est hoc anno kalendis Nouembris Barcinonense concilium, cuius cum quatuor sint tantum canones, duo simoniacam labem insectantur, tertius aduersus prematuras Neophytorum ordinationes conditus est. Hoc nomine, ut diximus, intelliguntur laici, qui nondum assidua exercitatione probati, auspice ambitu, seculari potestate duce, ad sacerdotia, et ad ipsos prosilire audebant episcopatus.

 10. Felix tunc erat Hispanie status sub Recharedo rege optimo, qui ad regni sui administrationem adiutores adhibuerat probos uiros; in his Claudium et Leandrum, Hispalensem episcopum, de quo sepe iam dictum est. Claudius uero quis et qualis esset, non potest melius agnosci quam ex Gregoriana epistola cuius lator fuit Cyriacus: Quia unguenti more bonorum fragrat opinio, uestre Glorie de Occidentalibus partibus hucusque odor tetendit. Cuius profecto aure suauitate respersus, multum fateor quem nesciebam dilexi, atque intra sinum cordis amoris manu te rapui: nec iam eum nesciens diligebam, cuius bona cognoueram. Qui enim mihi magna intentione notus, sed corporis uisione manet incognitus, de eo proculdubio ueraciter dicere possum, quia personam illius  scio, sed domum nescio. Magna autem uestre laudis datur assertio, quod excellenti Gothorum regi uestra Gloria sedulo adherere perhibetur: quia dum malis boni semper displiceant, bonos uos esse certum est, qui bono placuistis . Postea optimum uirum ad perseuerantiam hortatur; et in fine epistole commendat Cyriacum, ut peractis que ei iniuncta erant, nulla eum remeandi mora prepediret. De duabus aliis epistolis ab hoc legato in Hispaniam delatis, una ad Leandrum, altera uero ad ipsum regem, que sane sunt eximie, tacere non est integrum.

11. In priori Gregorius mire laudat litteras quas nuper a sancto uiro acceperat. Boni, inquit, sapientesque uiri, cum legeretur  adfuerunt, quorum statim uiscera in compunctionem commota  sunt. Cepit quisque amoris manu in suo corde te rapere, quia in illa epistola tue mentis dulcedinem non erat audire, sed cernere. Accendebantur et mirabantur singuli, atque ipse ignis audientium demonstrabat, qui fuerat ardor dicentis. Que sane magnum deperdite huius epistole desiderium generant. Unum in ea uituperat pontifex incredibilis humilitatis, et dolet ab amico scriptum; nimirum uitam suam cunctis esse imitabilem. His prouocatur ad lacrymas de amissa  prioris uite tranquillitate, adeptoque pontificatu: Quasi enim, inquit, prospero flatu nauigabam, cum tranquillam uitam in monasterio ducerem. Sed procellosis subito motibus tempestas exorta, in sua perturbatione me rapuit, et prosperitatem itineris amisi: quia quiete perdita mentis naufragium pertuli. Ecce nunc in undis uersor, et tue intercessionis tabulam quero, ut qui naui integra diues peruenire non merui, saltem post damna ad littus per tabulam reducar .

In fine epistole significat missum ad Leandrum ex S. Petri benedictione pallium, quod et antique consuetudini, et ipsius grauitati ac bonitati, et Recharedi regis, qui hunc honorem suo in fide catholica patri et magistro concedi rogarat, optimis moribus  iure debebatur .

12. In epistola quaa litteris a rege acceptis respondet S. Gregorius, non minus elucet summa animi demissio. Nam postquam de conuersis ad fidem catholicam Recharedi opera omnibus Gothis, prius Arianis, exclamauit stupens: Hec est immutatio dextere excelsi ; subdit: cuius enim uel saxeum pectus tanto hoc opere cognito, non statim in omnipotentis Dei laudibus, atque in tue excellentie amore mollescat? Hec me, fateor, que per uos acta sunt, sepe conuenientibus filiis meis dicere, sepe cum eis pariter admirari delectat. Hec me plerumque etiam contra me excitant, quod piger ego et inutilis tunc inerti otio torpeo, quando in animarum 288 congregationibus pro lucro celestis patrie reges elaborant.  Quid itaque ego in illo tremendo examine iudici uenienti dicturus sum, si tunc illuc uacuus uenero, ubi tua excellentia greges post se fidelium ducet, quos modo ad uere fidei gratiam per studiosam et continuam predicationem traxit .

Postea gratias agit pro muneribus regiis ad beatum Petrum missis , et maxime laudat regem ob reiectam ingentem pecunie summam, quam Iudei obtulerant, ut legem contra ipsos latam refigeret: quo facto, auro innocentiam pretulit, et Dauidem emulatus est, imo superauit. Nam si ab armato rege in sacrificium Dei uersa est aqua contempta, pensemus quale sacrificium omnipotenti Deo rex obtulit, qui pro amore illius non aquam, sed aurum accipere contempsit? Itaque, fili excellentissime, fidenter  dicam, quia libasti aurum Domino, quod contra eum habere noluisti. Magna sunt hec, et omnipotentis Dei laudi tribuenda .

13. Quanto prestantiora erant que de iuueni rege narrabat Gregorius, tanto maius imminebat a superbie spiritu periculum. Neque enim, inquit, latrunculi in uia capere uiatores uacuos expetunt, sed eos qui auri uascula uel argenti ferunt. Itaque contra dolosi hostis latentes insidias eum eximiis monitis et preceptis muniendum putauit. Sepe namque, inquit, malignus spiritus ut bona destruat quibus prius aduersari non ualuit, ad operantis mentem post peractam operationem uenit, eamque tacitis cogitationibus in quibusdam suis laudibus excutit; ita ut decepta mens  admiretur ipsa, quam sint magna que fecit. Que dum per occultum tumorem apud semetipsam extollitur, eius qui donum tribuit, gratia priuatur . . . . . . Quid ergo in his agendum est, nisi ut malignus spiritus cum nobis ad eleuandam mentem reducit bona que egimus, nos semper ad memoriam mala nostra reuocemus: quatenus et nostra cognoscamus esse que peccando fecimus, et solius omnipotentis Dei munera, cum peccata declinamus?

Pro acceptis a rege muneribus sacras reliquias rependit S. Gregorius. Longe ampliora dona Recharedus miserat diu antea per legatos qui erant abbates ex monasteriis; at quibusdam scopulis prope Massiliam inherentes, uix suas potuerunt animas liberare . Sed de Gregoriana ad hunc regem  epistola satis, maxime cum in notis ad ipsam, eius excellentia commendetur.



CAPUT III.

ARGUM.---1. Gregorius egrotans, nichil remittit de cura pastorali.---2. Crementius Byzacene prouincie primas ad eius iudicium confugit.---3. Metropolitanorum in sue prouincie episcopos auctoritas.---4. uagantes absque metropolitani licentia episcopos ad eos remitti iubet S. Gregorius.---5. Forma iudiciorum in episcopos, in condemnatione episcopi Melitensis.---6. Defensorum officium usurpantes puniuntur.---7. Humilis responsio S. Gregorii ad iniustas querelas.---8. In uariis eius decretis quanta eluceat prudentia.---9. Quanta eius de monachis sollicitudo.---10. S. Columbanus eum consulit. 

1. Etsi compertum habemus hoc presertim anno Gregorium infirma usum esse ualetudine, ac podagra laborasse, numquam tamen strenuum se magis  ostendit in exsequendis que sui erant officii, uti probant tot uariis de negotiis ad uniuersi pene orbis Christiani episcopos ab eo scripte epistole : adeo ut perpensis que pro Ecclesia et republica gessit dicere libeat, egrotante Gregorio, semper ualuisse ac uiguisse pontificem.

2. Extrema ex Africa, nimirum ex Byzacena prouincia Crementius ipsius primas ad pape iudicium tandem confugere coactus est. Is de quodam crimine fuerat accusatus, et imperator eum iuxta canonica statuta uoluerat a Romano pontifice iudicari, sed Theodorus magister militum, acceptis decem auri libris, obstitit ut minime fieret. Urgebat tamen Augustus ut papa transmitteret aliquem, et quidquid esset canonicum faceret. Crementius itaque a suis collegis  et cepiscopis impetitus, instante aliunde imperatore, misit in Siciliam Martinum scholasticum ad Ioannem Syracusanum, quem sciebat Gregorio gratissimum et familiarem, ut eo fauente facilius posset summo pontifici obrepere. Profitebatur hic primas se apostolice sedi subiectum esse; sed dubium erat utrum pure an ficte. Quod autem se dicebat sedi apostolice subiici, si qua culpa in episcopis inuenitur, inquit S. Doctor, nescio quis ei episcopus subiectus non sit. 

Crementius eiusque patronus Martinus scholasticus, ut Byzacenorum episcoporum criminationes facilius diluerent et in eos regererent, de ipsis uarias querelas ad summum pontificem detulere; maxime quod ex illis aliqui sine primatis sui epistolis ad comitatum  profecti essent, et conuentus illicitos celebrarent. Id minime sibi probari significauit Gregorius, at in hoc negotio sententiam ferre noluit: Quia, inquit, causarum origo uel qualitas omnino nobis ignota est, [a 1Kb] pronuntiare aliquid definitiue non possumus; ne, quod reprehensibile nimis est, de rebus non bene cognitis proferre sententiam uideamur . Scripsit uero ad Ioannem Syracusanum, ipsius arbitrio permissum ea de re colloqui cum Martino, et quid facto esset opus iudicare. Causam Crementii postea in synodo Byzacene prouincie agitatam nos docet epistola 32 libri XII, ad eamdem synodum scripta.

3. Ex querela Crementii de sue prouincie episcopis sine sua licentia et litteris commendatitiis ad  Comitatum, hoc est ad aulam profectis, datur intelligi quantum tunc a suis metropolitanis aut primatibus penderent eorum suffraganei. Idem probatur ex alia S. Gregorii epistola Sardinie episcopis directa, qua arguit tum eos qui diem paschalis festiuitatis a suo Metropolita non dignabantur addiscere, 289 tum illos qui pro emergentibus Ecclesie sue causis transmarina petentes, sine sui metropolitani cognitione uel epistolis, sicut canonum ordo constituit, audebant ambulare. Hortamur ergo, inquit, fraternitatem uestram, ut antiquam Ecclesiarum uestrarum consuetudinem exsequentes, tam de suscipienda Paschali denuntiatione, quam etiamsi quemdam uestrum pro causis propriis ubicunque compulerit ambulare necessitas, ab eodem metropolitano uestro secundum  indictam uobis regulam petere licentiam debeatis, nec eum postponere in aliquo presumatis; excepto si, quod non optamus, contra eumdem metropolitanum uestrum habere uos aliquid cause contingat, ut ob hoc sedis apostolice iudicium requiratis .

4. uagos episcopos metropolitanis inobedientes ipsis reddi precipiebat, ut dignis afficerentur penis. Unde scribit Syagrio Theodorum quemdam, episcopum diecesis Mediolanensis, qui disciplinam Constantii archiepiscopi deuitans morabatur in Gallia, diligentissime requirendum et ad metropolitanum suum reducendum. Iubet eadem in epistola Menatem quoque episcopum, de diecesi Romane Ecclesie, cui episcopatus nomen non amplius in honore erat, e Galliis pelli, et Romam transmitti; ut sub ea qua dignum  erat obseruantia refrenatus, seculares mores, ad sacerdotalem studeret conuertere grauitatem .

5. Forma iudiciorum in episcopos reos, describitur in epistola ad Ioannem episcopum Syracusanum. Commota querela aduersus Lucillum, Melite ciuitatis episcopum, Ioannes inquisitionem de ipsius crimine  instituerat, quam perscriptam ad summum pontificem miserat postea. Qua lecta Gregorius Ioanni rescripsit: Quia tanti facinoris ultio nulla debet dilatione differri, fraternitas uestra tres uel quatuor de fratribus ac consacerdotibus nostris sibi adhibeat, ut ipsis quoque presentibus predicta ac satisfacta ueritate, predictum Lucillum de episcopatus ordine, quem huiuscemodi sceleris contagio maculauit, studeat sine ambiguitate deponere . Criminis episcopi conscii et participes esse dicebantur quidam siue diaconi siue presbyteri; quos, premissa sedula indagatione si rei reperiantur, uult pontifex ab honoris sui gradu deiici, et in monasteria penitentie causa detrudi. Quod spectat ad laïcos, eiusdem peccati societate maculatos, decernit eos, qui rei esse  claruerint, Dominici corporis ac sanguinis participatione priuandos, indictis insuper litaniis et orationibus. [b 1Kb] Tempus huius penitentie definiendum relinquit Ioannis arbitrio; quem admonet prouidere, ut iis qui mortis urgerentur periculo uiaticum non negetur. In locum deiecti episcopi cum suffectus esset Traianus abbas monasterii Syracusani, S. Gregorius precepit ipsi restitui a Lucillo et a Petro eius filio res Ecclesie Melitensis cuius depredator fuerat flagitiosus hic episcopus, non rector aut pater . Petiit nouus episcopus ut quatuor aut quinque monachos e suo monasterio assumere sibi liceret, quos adiutores et conuictores haberet; quod etsi equum iudicauerit sapientissimus pontifex, tamen illos concedere propria auctoritate noluit;  sed id Ioannis permisit arbitrio, ne iura episcopi minuere uideretur.

6. Hoc ipso anno equissimi pontificis uindicta exarsit in eos qui defensorum nomen et auctoritatem asciscere sibi audebant in Sicilia. De iis inquirendis et cercendis ad Romanum defensorem scripsit. Quia uero unus ex illis Martianus nomine, Ioanni episcopo patrimonii Romani curam gerente obedientiam exhibere distulerat, contumacem [c 1Kb] in exsilium deportari iubet.

7. Qui inflexam erectamque mentem in his omnibus iudiciis exercendis ostendit, quam demissi tamen esset animi probauit, maxime respondendo Ioanni Syracusano iam sepe commemorato, de nonnullis querelis contra se, ut a Ioanne audierat, publicatis  . In ordinandis quibusdam ritibus ad missam pertinentibus, Gregorium consuetudinibus Ecclesie Constantinopolitane obsecutum esse egre ferebant, qui falso pro Ecclesia Romana zelo abrepti, eius honorem mutuatis ab inferiori Ecclesia ceremoniis lesum causabantur. Ad hec respondet Pontifex humilitate quam dignitate prestantior, primo  se nullius alterius Ecclesie ritus in his que constituit imitatum esse; secundo se non pudere imitari quidquid boni in inferioribus Ecclesiis repererit: Stultus est enim, inquit, qui in eo se primum existimat, ut bona que uiderit, discere contemnat. Que sane tam sapiente pontifice sunt dignissima.

8. Sancti uiri summa prudentia presertim enituit, in his que aduersus Iudeos negotiatores constituit, ne mancipia Christiana ipsis retinere liceret, quod maxime cupiebant et uariis artibus obtinere querebant; sed omnes elusit uir perspicacissimus et in mira simplicitate sagacissimus. Eiusdem prudentie deputandum quod, etsi suis eleemosynis nullos terminos prescribi sineret, decreuerit tamen haud patiendum ut concessa per aliquot annos in eleemosynam, postea  quasi debitum quid exigerentur . Quamquam ea que ad Ecclesie iura perueniunt alienari legis ratio non permittat, ut ipse S. Doctor prefatur in epistola ad Romanum defensorem, temperandam tamen aliquando legis huius seueritatem censuit intuitu misericordie . Quapropter donatam ab Ammonia Romane Ecclesie domum, Calixeno eius nepoti paupertate laboranti restitui iussit: maximo cum contenderet auiam suam huius domus alienande nullam habuisse potestatem; etsi id minime probaret.

Eumdem Romanum alia admonuit epistola , caueret ne patrocinium Ecclesie facilius impendendo flagitiosos defenderet, ac sic fieret conscius eorum facinorum: unde nec litterarum suarum,  si quas forte commendatitias incaute dedisset, rationem ullam haberi uoluit . Nunc breuiter perstringamus que in ordinis monastici gratiam hoc anno ab equissimo patre decreta sunt.

9. Primo irritum declarauit testamentum cuiusdam abbatisse, et que aliis illicite legarat, restitui eius monasterio iussit: Quia, inquit, ingredientibus monasterium conuertendi gratia, ulterius nulla est testandi licentia, etiamsi monachica uestis non sit assumpta . De his legenda libri decimi epistola prima.

Secundo controuersiam inter Antonium subdiaconum suum cuiusdam xenodochii prepositum, 290 et Domitium presbyterum et abbatem monasterii SS. Maximi et Agathe composuit, et que inter illos pacta erant confirmauit .

 Tertio Massam ueneris ab Ecclesie Romane actoribus iniuste occupatam reddi iussit monasterio sancti Marci apud Spoletum .

Quarto cum questus esset ualentinus, presbyter et abbas, monachos a se exigente culpa [a 1Kb] communione priuatos, in diecesi Spoletana nichilominus ad communionem recipi, S. Gregorius Chrysantho, episcopo Spoletano, scripsit, ne confugientibus ad eius Ecclesiam monachis communionem indiscrete reddi pateretur . De priuilegiis monasterio Arelatensi concessis diximus capite superiori.

10. Fama summe eius benignitatis in monachos, impulit fortasse celeberrimum abbatem Columbanum,  ut ad ipsum confugeret, dum in Galliis exagitaretur, ob singulares quosdam Scottorum ritus, maxime in celebratione Paschatis quorum erat retinentissimus. Ea de causa scripsit ad nostrum Gregorium . Summa eius epistole est, in celebratione Pasche, reiecto uictorii cyclo, Scottorum morem amplectendum, cui Anatolius ab Hieronymo laudatus fauit. Consulit etiam S. Gregorium de episcopis, aut per simoniam ordinatis, aut post lapsum tempore diaconatus; necnon de monachis monasterium suum deserentibus. Laudat librum Regule Pastoralis, petitque expositiones in Ezechielem et in Cantica. Anno sequenti habitum est in Gallia concilium in quo Scottorum ritus a Columbano obseruatus proscriptus fuit. E Gallia pulsus sanctissimus  abbas, ad Agilulfum Langobardorum regem perrexit, et in eius ditione Bobiense monasterium celeberrimum construxit. Cur autem in regno Langobardorum sedem figere maluerit, quam in aliis Italie locis, id forte in causa fuit, quod apud Langobardos nosset damnationem trium capitulorum non esse receptam. Huic enim damnationi aduersabatur pius aliunde abbas, ut ex eius epistola ad Bonifacium Iu liquet. 



CAPUT Iu.

ARGUM.---1. Gregorii in infirmitatibus patientia et assiduus labor.---2. Qua sollicitudine exortam Agnoitarum heresim opprimere conatus sit. Laudat scripta sancti Eulogii aduersus illos. Occurrit errori nascenti Thessalonice.---3. Sclaui in Italiam irrumpunt. Pacte ad annum inducie cum Langobardis.---4. Eorum regi nascitur filius. Langobardorum uestes et cultus.---5. Augustus  reos repetundarum punit. Asyla in ecclesiis. Gregorii pro amicis accusatis sollicitudo.---6. Iudicem ad clementiam flectere conatur.---7. Amicum fortunis exutum consolatur, et liberalitate recreat. Eiusdem consolatorie littere ad Dominicum.---8. Prosperis rebus utentes ad earum contemptum accendit.---9. Amicorum uitia minime dissimulat.---10. Fortunatus Neapolitanus episcopus moritur. De ipsius successore diu deliberat sanctus Gregorius.---11. Ducem Campanie ob uexatos monachos arguit. 

1. Gregorii egritudines in dies ingrauescebant; at dicere poterat cum Apostolo: Cum infirmor, tunc potens sum . Summam animi sui equalitatem inter tot morborum cruciatus optime adumbrat his ad amicum Eulogium uerbis: Ecce, inquit, iam biennium pene expletur quod lectulo teneor, tantisque podagre doloribus affligor, ut uix in diebus festis usque ad horarum trium spatium surgere ualeam,  missarum solemnia celebrare. Mox autem cum graui pellor dolore decumbere, ut crucialum meum possim interrumpente gemitu tolerare. Qui dolor interdum mihi lentus est, interdum nimius. Sed neque ita lentus ut recedat, neque ita nimius ut interficiat. Unde fit ut qui quotidie in morte sum, quotidie repellar a morte. Nec mirum, quia peccator grauis talis corruptionis carcere diu teneor inclusus. Unde compellor exclamare: Educ du carcere animam meam, ad confitendum nomini tuo . Sed quia meis hoc precibus adhuc obtinere non mereor, rogo uestre sanctitatis oratio sue mihi intercessionis adiutorium prebeat, meque a peccati et corruptionis pondere liberum  reddat in illam quam bene nostis libertatem glorie filiorum Dei . Aestiui calores qui ad podagre cruciatus mitigandos conferre posse uidebantur, quod apti essent ad noxium et morbidum humorem dispellendum, aliunde corpori eius ualde contrarii erant, ut ipse ait ; quia lentis et continuis febribus urebatur. Alius proculdubio pontifex nichil aliud cogitans quam de leuandis incommodis, de adhibendis remediis accersendisque medicis, ad eorum nutum negotiis ecclesiasticis nuntium remisisset, omnesque pontificatus curas uicariis credidisset. Non desunt summis antistitibus et episcopis, qui succedere oneri pastorali, siue ex caritate, siue ex cupiditate ambiant. At sanctissimus Pastor omnium Christi ouium, in alienos  et uicarios humeros reiiciendum non putauit iugum sibi a Christo impositum, ita enim appellabat pontificale munus.

2. Precipua autem eius sollicitudo fuit insurgentes errores, mox ut innotescerent, discutere et opprimere. Non ita pridem exorta erat Alexandrie heresis Agnoitarum, cuius initia quidam referunt ad Themistium diaconum, unde dicti sunt Themistiani. Hanc heresim excitasse quosdam monachos ex Palestina auctor est S. Eulogius Alexandrinus, qui aduersus huiusmodi hereticos decertauit . Hi uero Christo ignorantiam tribuebant, ex nonnullis Euangelii locis male intellectis. Nimirum Christo de Lazaro sepulto inquirente, Ubi posuistis  eum?  et alibi dicente: De die autem illo uel hora, nemo scit, neque angeli in celo, neque Filius ; inde asserendum putabant ipsum ea ignorasse. Contra hunc 291 errorem scripsit Eulogius, et ad Gregorium [a 1Kb] lucubrationem suam approbandam curauit mittere; quam papa ualde laudauit, ut doctrine Ecclesie prorsus consentaneam: De doctrina uestra, inquit, contra hereticos, qui dicuntur Agnoite, fuit ualde quod admiraremur; quod autem displiceret, non fuit. In eodem autem sensu iamdudum communi filio nostro Anatolio diacono plurima scripseram. Ita autem doctrina uestra per omnia Latinis Patribus concordauit, ut mirum mihi non esset quod in diuersis linguis spiritus non fuerit diuersus. Nam hoc quod de ficulnea dixistis, in eo sensu proprie beatus Augustinus loquitur, quia cum  Euangelista subiunxit: Nondum enim erat tempus ficorum , aperte cognoscitur quod per ficum Dominus in Synagoga fructum quesierat, que folia legis habuit, sed fructum operis non habebat. Non enim poterat Creator omnium nescire, quia fructum ficus non habuit, quod dum tempus ficorum non esset, omnes poterant scire . Pergit sanctus Pater ostendere mirum consensum doctrine Eulogii cum Augustiniana, quam ipse sitibundus hauserat, et  inebriatus eructabat. Certe sufficit Gregoriana hec epistola, ad Agnoitarum somnia refellenda; in ea enim occurritur omnibus, unde Christo qualiscumque ignorantia posset affingi. De hoc argumento scribendi occasionem habuerat doctissimus papa. Quippe ante biennium Ierosolymitani quidam monachi Constantinopolim uenerant, et ea de questione, ut coniicere licet, Anatolium sancte sedis apocrisiarium interrogarant. At ille diaconus respondere distulit donec Gregorium consuluisset. Cui, inquit ipse ad Eulogium, ego ante longum tempus quam uestra scripta susciperem, contra eamdem heresim ipsa respondi, que postmodum in epistola uestre sanctitatis inueni; atque omnipotenti Deo magnas gratias retuli, quia de cunctis inquisitionibus Romanorum atque  Grecorum Patres, quorum nos sequaces sumus, uno spiritu sunt locuti . Agnoitas Nestorianos fuisse Gregorius docet esse manifestum ; unde me latet qua ratione contrarius Eutychianorum error ipsis a [b 1Kb] doctissimo Theologo tribuatur. Certe neque Gregorius, neque Eulogius qui cum ipsis et coram et scriptis congressus fuerat, ipsos Eutychianis unquam accensuerunt. Eodem tempore uigilantissimus Ecclesie Pastor cum accepisset in Ecclesia Thessalonicensi non leue ortum scandalum, Luca presbytero et Petro concilium Chalcedonense suscipere nolentibus, ea de re statim scripsit ad Eusebium, Thessalonicensem archiepiscopum, ut ad remouendam offensionem sedulo incumberet. Qua ex epistola presertim docemur, quid sit prestandum ab iis de  quorum fide suborta est suspicio. De Luca eadem adhuc precepit sanctus Gregorius anno sequenti.

3. Ecclesiam turbantibus hereticis, res imperii non erant pacatiores. Nam Sclaui per Histrie aditum iam in Italiam intrare ceperant, quando S. Gregorius ad Maximum Salonitanum qui de Barbarorum irruptione monuerat, rescripsit . Ad eumdem quoque annum refert Baronius que de Chagano, Auarum rege, uenetiam prouinciam inuadente, Foroque Iulii insidiis Ramilde potito, narrat Paulus Diaconus . Utrum his Barbaris fauerint Langobardi, dum imperii prouincias depopulati sunt, non audemus asserere; nam hoc eodem tempore factum fuisse pacem cum rege Langobardorum, aut potius pactas inducias usque ad mensem Martium  indictionis quarte, testatur S. Gregorius ad Innocentium, Africe prefectum, scribens. Hac in epistola occurrit insigne humilitatis eius, et summe erga Augustinum obseruantie non pretereundum argumentum: Quod, inquit, in expositionem sancti Iob transmitti uobis codicem uoluistis, de uestro omnino studio gaudemus: quoniam illi rei eminentiam uestram studere conspicimus, que nec totos foras uos exire permittat, et ad cor iterum secularibus curis dispersos recolligat. Sed si delicioso cupitis pabulo saginari,  beati Augustini patriote uestri opuscula legite, et ad comparationem siliginis illius nostrum furfurem non queratis .

4. Ex eadem epistola intelligimus, Rome nuntiatam fuisse regis Langobardorum mortem. Id incertum esse scribit Gregorius, quod postea falsum comperit. Imo pro luctu de morte principis, maxima fuit in tota gente letitia de nato ipsi filio nomine Adaloaldo. Editus est in lucem Modicie non procul a Mediolano, qui locus Theodelinde regine charus. Ibi enim basilicam S. Ioannis Baptiste totius gentis patroni edificauit, ornamentis auri et argenti decorauit, et amplissimis ditauit prediis. Olim hac in Ecclesia que adhuc stat, ministrarunt monachi Benedictini. Ibidem exstruxit regia munificentia celebre  palatium, ubi depicta precipua Langobardorum gesta uidebantur. 

Fortasse non erit iniucundum lectori hoc loco describere ex Paulo Diacono quis tunc esset Langobardorum cultus, que uestes, ut ex Modiciani palatii pictis tabellis deprehendebatur. Ceruicem radentes nudabant usque ad occiput; capillos a facie usque ad os demissos habentes, quos in utramque frontis partem discriminabant. uestimenta eorum erant laxa, et maxime linea, ornata institis uarii coloris. Calcei erant usque ad summum pollicem pene aperti, et alternatim laqueis corrigiarum retenti. Postea ceperunt [a 1Kb] hosis uti, super quas equitantes subrugos birreos mittebant. Sed hec de Romana consuetudine trahebant. 

 5. Interim Mauricius imperator breui pacis interuallo uti constituit ad rationes exigendas ab iis qui pecunias publicas dispensandas acceperant, ac in proprios conuertisse usus ferebantur. Eo consilio misit Romam Leontium exconsulem, quem S. Gregorio commendauit Domitianus, Melitine metropolitanus, Augusti, ut iam dictum est, cognatus; rogans insuper ut in iis que ei pro publica utilitate serenissimorum Dominorum iussione mandata erant, in quantum ratio sineret, suffragari dignaretur. Id libentissime se prestiturum pollicitus est papa; nec id implere distulit, nam cum Gregorius exprefectus et alii qui repetundarum accusabantur, in septa ecclesiastica se recepissent, quod pro inuiolabili haberentur asylo, S. Gregorius eis persuasit ut exirent,  et rationes suas exponere curarent . Egressi sunt itaque, et Marco Scriboni qui ad exhibitionem eorum uenerat traditi, accepta prius sponsione, nullam se uiolentiam passuros. Gregorium exprefectum amicitia sibi coniunctissimum commendauit 292 Papa tum [b 1Kb] plurimis in Sicilia episcopis, tum Leontio exconsuli et aliis quos in accepta prouincia uel adiutores et consiliorum participes habebat, uel ministros. Cum diu post indictum et constitutum tempus a Marco seu Azimarcho Scribone, Gregorius exprefectus in Siciliam uenisset, ut se coram exconsule  sisteret iudicandum, S. Gregorius eidem Scriboni significauit more ac procrastinationis causam fuisse grauem infirmitatem, non dilationem spontaneam. Quid de illo iudicatum sit assequi non possumus. Hunc tamen exprefectum a pristino statu non excidisse, siue quoad honores, siue quantum ad fortunas, coniicere licet ex epistola duobus post annis ad eum scripta .

6. Libertinus, quondam Sicilie prefectus, S. Gregorii familiaris, longe durius habitus est. Rogauerat exconsulem pius Pontifex ut amicum haberet commendatum; et de ipso ad plurimos alios eodem consilio scripserat. Sed Leontius exconsul, uir sane nimie seueritatis, misit ad Gregorium exemplar cuiusdam cautionis plane exsecrabilis, que fidem  faciebat quam peruersa mente ad prefecture dignitatem Libertinus accessisset. Tacite exprobranti quod scelestissimum hominem commendasset respondit Papa, se de nemine unquam ad ipsum scripsisse nisi ut protectionem suam, fauente iustitia, prestaret; de Libertino, prefecto Sicilie dato, prouinciam uniuersam gratias retulisse, quod sufficiens uidebatur eius probitatis argumentum; ceterum quis esset, aut quales causas habuerit, quidue ad impactas criminationes responderet, sibi prorsus incognitum: Unum hoc tamen, inquit, bene atque constanter noui, quia et si quam in rebus publicis fraudem fecit, substantia eius cedi debuit, non libertas. Nam in hoc quod liberi ceduntur, ut taceam quod omnipotens Deus offenditur, ut taceam quod uestra opinio uehementer grauatur,  piissimi tamen imperatoris nostri omnino tempora fuscantur. Hoc enim inter reges gentium et imperatores Romanorum distat, quia reges gentium domini seruorum sunt, imperator uero Romanorum dominus liberorum. Unde et uos quidquid agitis, prius quidem seruata iustitia, deinde custodita per omnia libertate agere debetis .

Pergit uir sanctissimus increpare nimiam iudicis austeritatem, et ad eam emolliendam eximia sane precepta dare, ex quibus pauca hec decerpere placuit: Quoties [c 1Kb] ira animum inuadit, mentem edoma, uince te ipsum. Differ tempus furoris, et cum tranquilla mens fuerit, quod placet iudica. Ira enim in uindictam malorum sequi debet rationem animi, non preire, ut quasi ancilla iustitie post tergum ueniat, et non lasciua ante  faciem prorumpat. Aliquando uero ostendenda est, et non exhibenda; aliquando exhibenda est, sed nunquam sequenda. Quando enim in exsecutione iustitie placata mente irascimur, iracundiam et non sequimur et exhibemus.

Pro Libertino commendando scripserat quoque Gregorius ad Amandinum domesticum , quod moleste ille tulit, etsi nichil asperi haberet epistola. Iamque Gregorio rescribere asperis uerbis parabat, sed ne id exsequeretur prohibitus est per somnium. Testatus est enim se in somnis uidisse  papam ea de causa reprehendentem et increpantem.

7. Ad Libertinum omnibus pene fortunis exutum Gregorius epistolam scripsit consolatoriam, et ut aduersa patienter sustineret amicum hortatus est. uerbis addidit liberalitatem, quam solita urbanitate condiuit: Peto autem, inquit, ne iniuriosum ducatis, quod uiginti a nobis uestitus ad pueros uestros per Romanum defensorem scripsimus preberi, quia de beati Petri apostoli rebus, quamuis parua sint que offeruntur, pro magna semper benedictione suscipienda sunt .

Non uni dumtaxat amico, sed plurimis impendendum fuit a Gregorio consolandi officium, presertim Dominico, Carthaginensi episcopo, ob pestilentiam in Africa deseuientem, quem docet quinam fructus ex  hoc flagello sint colligendi. Tunc Italiam a tali percussione non fuisse liberam asserit, ad quam plurime quasi aceruatim accedebant calamitates .

8. Quos nouerat rebus uti prosperis, et nulla afflictione magistra erudiri ad bonorum temporalium contemptum, et eternorum amorem magis ac magis accendebat. Ita scribit ad illustrem quamdam feminam: Magnam nobis letitiam Glorie uestre ingessit epistola, que eterne uite desiderium uos habere signauit; sed quia huiusmodi studium fugitiua solet mundi gloria prepedire, hortamur ut mentis uestre saluberrimam deliberationem res quelibet transitoria non reuocet, nec ab incepto eam tramite deuiet. Sed magis superne patrie amor accendat, premia mansura sollicitent, et  ad uenturi Iudicis promissionem certa semper aspiret, atque ex temporalibus eterna mercetur: ut ex hoc et in uera gloria esse, et inter matronas possitis celestes adscribi. Reducite ad animos prosperitates temporum, multitudinem hominum, dignitatum pompas, matronarum gloriam, diuitiarum abundantiam. Attendite hec omnia ubi uel quid facta sunt; et ex hoc pensate quam nulla sint, et quia qui ista diligit somnium uigilans uidet .

9. Amicorum uitia minime dissimulabat ad eos scribens. Ita Clementinam patriciam alloquitur: Nuntiatum mihi est quod si quando uos quisquam offenderit, dolorem irremissibiliter retinetis. Quod si uerum est, quia quantum uos diligo, tantum contristor: peto ut hoc a uobis uitium nobiliter excludatis, et secus  boni operis segetem inimici semen crescere non sinatis. Dominice orationis uerba ad memoriam reducantur, et non apud uos plus ualeat culpa quam uenia. Excessus Glorie uestre bonitas superet, et magis salubriter ignoscendo deuotum faciat, quem potest persistens facere asperitas indeuotum. Relinquatur illi unde uerecundiam habeat, et non seruetur quod doleat. Nam plerumque plus uirium habet discreta in correctione remissio, quam in exsequenda ultione districtio .

Si contingeret amicos ex libertate corripiendi quandoque offendi et exacerbari, amicabilibus uerbis eos delinire satagebat, ut intelligerent aspera uerba non ex odio, sed ex caritate fluxisse.

 10. Hoc anno mortuus est Fortunatus Episcopus. Eum paulo ante obitum redarguerat Gregorius , tum de minima sollicitudine erga monasteria, tum de occupatis Urbis portis et aqueductu quorum cura et custodia pertinebat ad Theodorum, maiorem populi, et ad Rusticum seniorem. Proindeque iussit equissimus Pontifex usurpata restitui. Erat hic maior populi fere idem magistratus ac apud nos modo 293 maior urbis. Amplissima iam tum erat ciuitas Neapolis. Ibi artifices in diuersa corpora, pro unaquaque arte quam profitebantur, coaluisse discimus ex querelis saponariorum aduersus Ioannem Palatinum, qui noua plurima eorum corpori preiudicialiter nitebatur imponere, et sibi proficere uolebat quidquid commodi de introitu eius accederet, hoc est  quidquid persoluebant qui huic ordini aut corpori sociari impetrabant .

De successore Fortunati diu deliberatum. Pars populi fauebat Ioanni Diacono; sed a papa reiectus est, quia cum paruulam haberet filiam, eius continentia nondum sufficienti tempore probata erat et explorata. Pars altera Petrum item diaconum elegerat, qui nec pontifici placuit propter nimiam simplicitatem. Preterea dicebatur olim pecuniam ad usuram dedisse. Neuter itaque factus est episcopus, sed Paschasius ad quem plurime Gregoriane epistole.

15. Nunc de rebus monasticis ad hunc annum pertinentibus agendum foret, sed breuitatis gratia, unicam dumtaxat S. Gregorii epistolam in defensionem monachorum scriptam expendemus. Ex monasterio  S. Archangeli, apud Neapolim, monachus quidam abierat ad hostes; quod Godescalcum, Campanie ducem, in tantum furorem abripuit, ut ianuas monasterii frangi iusserit, et quidquid ibi inuentum est, diripi. Fuscus, monasterii abbas, discrimen fuga euaserat, sciens ducem ipsi fugitiui monachi crimen impingere. Quod quam absurdum esset ostendit S. Gregorius, eum ad saniorem reuocans mentem proprio exemplo: Numquid et diebus magnitudinis tue, inquit, multi de ciuitate in qua consistis ad Langobardos milites fuga non lapsi sunt? Et quis tante indiscretionis, tanteque possit stultitie reperiri, ut eorum iniquitatem tibi estimet applicandam? 

uis huic monasterio illata fortasse occasionem dederat Constantio monacho et presbytero transmigrandi  in Siciliam, et secum auferendi monasterii sui uela et codices. Qui cum ibi diem clausisset extremum, Gregorius, a Fusco abbate rogatus, ad Fantinum defensorem scripsit, ut ablata restitui curaret .



CAPUT u.

ARGUM.---1. S. Gregorius obstat ne is Mediolani esset episcopus, quem Agilulfus elegerat. Ordinatur Deusdedit. Somnium cuiusdam heterodoxi de equalitate Ecclesie Mediol. cum Romana.---2. Amos patriarche Ierosolymitano mortuo succedit Isacius.---3. Multiplex et grauissimus S. Gregorii morbus.---4. De amicorum salute magis quam de sua est sollicitus.---5. Amicos egrotantes ad penitentiam hortatur. Presertim uenantium. Quo mortuo de ipsius filiabus sollicitudinem gerit.---6. Hostes imminent Sicilie. Fides in Sardinia propagatur.---7. S. Gregorius Theoctistam de heresi infamatam consolatur.---8. Scandalum tollere debemus  quando possumus.---9. Heresis obiecte Theoctiste capita refelluntur.---10. Calumniatores grauibus penis addicit S. Gregorius.---11. Falsarium punit.---12. De rebus ecclesiasticis.---13. Et monasticis.---14. Recharedi regis mors et successores. 

1. Mortuo Constantio, Mediolanensi episcopo, periculum schismatis in Ecclesia Mediolanensi imminebat. Nam clerus et populus unanimes elegerant in eius successorem Deusdedit diaconum. At rex Agilulfus, in cuius ditione Mediolanum erat, alium postulabat ordinari; et ea de re scripserat ad Mediolanenses. Hec ut resciuit Gregorius, ad eos in priori proposito corroborandos, ne fortasse minacibus regis litteris cederent, scribendum quantocius putauit. Suam epistolam exorditur a Constantii laudibus. Commemorat maxime eius tum sollicitudinem in seruanda  Ecclesiastica disciplina, tum uigilantiam in tuenda ciuitate. Laudat postea Mediolanenses ob electum unanimi consensu Deusdedit, et electionem factam sua auctoritate confirmat. De electo a Langobardis et ab ipso rege ita constanter loquitur: Illud autem quod uobis ab Agilulfo indicastis scriptum, dilectionem uestram non moueat. Nam nos in hominem qui non a catholicis, et maxime a Langobardis eligitur, nulla prebemus ratione consensum. Nec si alicuius presumptionis usurpatione factum fuerit, in locum uel ordinem illum sacerdotis suscipimus: quia uicarius sancti Ambrosii indignus euidenter ostenditur, si electus a talibus ordinatur . Scripsit quoque ad Pantaleonem notarium , ut pergens ad Genuensem urbem Deusdedit episcopum solemniter  faceret ordinari. Agilulfum nondum tunc amplexum fuisse catholicam fidem, uel ex hac epistola liquet. Noluit tamen cum Gregorio contendere, suadente forsan Theodelinda, que tum catholicam fidem, tum sanctissimum Pontificem impense colebat; et electus a Mediolanensibus Deusdedit, nemine reluctante est ordinatus. Quod hoc in loco, et prius [a 1Kb] in ordinatione Constantii factum legimus, proculdubio sufficit ad refellendum somnium Iacobi Gothefridi in dissertat. 2 de suburbicariis regionibus et ecclesiis, in qua contendit Mediolanensis et Romani episcoporum summam equamque potestatem.

2. Hoc etiam anno luxit Ecclesia Ierosolymitana patriarcham Amos, cuius cathedram accepit Isacius, et paulo post ad Gregorium synodicam misit epistolam.  Fidem quam in ea profitebatur Isacius probauit papa, et gratias exsoluit Deo, qui et immutatis gregis sui pastoribus, fidem quam semel sanctis Patribus tradidit, etiam post eos immutabilem custodit. Gratiarum actionibus addidit preces pro imperatore, cuius temporibus, inquit, hereticorum ora conticescunt, quia etsi eorum corda in insania peruersi sensus ebulliunt, orthodoxi tamen imperatoris tempore praua que sentiunt, eloqui non presumunt . At 294 quia audierat in Orientis Ecclesiis nullum ad sacrum ordinem, nisi ex premiorum datione peruenire, ad tam nefariam simoniam eliminandam nouum hortatur patriarcham. Monet quoque de compescendis iurgiis  quedam mansuete corrigendo, quedam que corrigi nequeunt, equanimiter tolerando.

3. Hoc anno quoque parum abfuit quin orbis omnis Christianus prestantissimum suum amitteret pontificem. His uerbis, quam male se haberet describit. Multum iam tempus est quod surgere de lectulo non ualeo. Nam modo me podagre dolor cruciat, modo nescio quis in toto corpore cum dolore se ignis expandit; et fit plerumque ut uno in me tempore ardor cum dolore confligat, et corpus in me animusque deficiat. Quantis autem aliis necessitatibus extra hec que retuli infirmitatis afficiar, enumerare non ualeo. Sed breuiter dico, quia sic me infectio noxii humoris imbibit, ut uiuere mihi pena sit, et mortem desideranter exspectem, quam gemitibus meis solam esse credo posse remedium. Proinde,  frater sanctissime, diuine pro me pietatis misericordiam deprecare, ut percussionis sue erga me flagella propitius mitiget, et patientiam tolerandi concedat: ne nimio, quod absit, tedio in impatientiam cor erumpat, et ea que bene curari per plagam poterat, culpa crescat ex murmure .

4. Attamen in tot tantisque doloribus positus uir summe patientie, quid toleraret uix cogitans, de amicorum suorum ualetudine sollicitudinem gerebat. Id expertus est Marinianus, Rauenne episcopus, quem cum uomitu sanguinis laborare audiisset piissimus Pater, ad se accersiuit ut curam eius ageret. Interimque ut a ieiuniis et uigiliis temperaret precepit. Aliud tamen simul in animo habebat, Marinianum ad se uocans. Etenim proximum se morti intelligens, inter  amici manus animam efflare cupiebat. 

Eamdem paternam caritatem expertus olim fuerat Castorius Ariminensis episcopus, quem diu ob infirmitatem retinuerat apud se, de eius ualetudine restituenda anxius et sollicitus . Tenerum eius animum erga egrotantes amicos, maxime demonstrat epistola hoc anno ad Rusticianam patriciam scripta, in qua licet asserat corpus suum tanquam in sepultura ita siccatum esse, tamen ut pie femine dolori compatiatur, proprii uidetur obliuisci .

5. At precipua ipsius cura erat in amicorum infirmitatibus, ut eos huiusmodi flagellis attritos ad penitentiam prouocaret. Sic urget uenantium podagra  laborantem, de cuius lapsu iam locuti sumus: Inter quos  quid aliud debemus nisi semper delicta nostra ad memoriam reuocare, atque omnipotenti Deo gratias agere? Quoniam qui ex carnis blandimento multa peccauimus, ex carnis afflictione purgamur. Sciendum quoque est nobis, quia pena presens, si animum afflicti conuertit, finis est culpe precedentis. Si autem ad timorem Domini minime conuertit, initium est pene sequentis. Curandum igitur nobis est, et summopere in fletibus tota mentis conuersione uigilandum, ne de tormento ad tormenta transeamus. Considerandum quoque est, quanta erga nos dispensatione pietatis agat Conditor noster, quod morte dignos assidue  percutit, et tamen adhuc minime occidit .

Hac in epistola silet S. Gregorius de uenantii apostasia, nec de reditu ad monasticum statum quem deseruerat ipsum hortatur, quia malebat id egroto suggeri ab eius episcopo, scilicet Ioanne Syracusano, ad quem scribit primam eius curam esse debere hortando, rogando, Dei terribile iudicium proponendo, ineffabilem eius misericordiam promittendo, suadere uenantio ut ad habitum suum uel in extremis redeat, ne ei tante culpe reatus in eterno iudicio obsistat . Eidem Ioanni uenantii filias Barbaram et Antoninam commendauit, quibus etiam scripsit litteras consolatorias, et patrocinium suum aduersus prauorum hominum consilia pollicitus est,  quod prestitit . uenantium ex hoc morbo non assurrexisse, sed occubuisse satis probant alie S. Gregorii littere; utrum prius acta penitentia, res est diuino relinquenda iudicio. Italica eius uxor iam obierat; nam si uixisset grauiter decumbente et postea e uiuis sublato marito, ad eam potius quam ad eius filias scripsisset Gregorius, aut saltem iis in litteris aliqua matris iniecta esset mentio. Hinc facilior erat uenantio reditus ad monachi statum, dissolutis coniugii uinculis.

6. Cupiebat Gregorius nobiles uirgines e Sicilia Romam migrare, forte quod cognouisset hostes ad huius insule inuasionem festinare, ut alias rationes interim taceam. De impetu hostili iamiam imminente uigilantissimus Pontifex admonuit uniuersos Sicilie  episcopos, et hortatus est ut litanias omni hebdomada feriis quarta et sexta indicerent, et ita contra barbarice crudelitatis incursus superne protectionis auxilium implorarent . Precibus autem addere bona opera iubet, quia, inquit, inanis fit oratio ubi praua est actio. Idem periculum Sardinie non longe dissite insule, ab hostibus impendisse supra diximus. At pacem ac tranquillitatem ipsi restitutam esse autumamus ex felici religionis Christiane propagatione apud Sardos aut aduenas et Barbaros seu Barbaricinos aut indigenas. Ea de causa S. Gregorius rogauit insule presidem, ut uictori episcopo in gentilium conuersione laboranti opem ferret. Aderat enim omnibus qui eius opera et commendatione indigebant .

 7. Presentissimum eum experta est hoc anno Theoctista Mauricii Augusti cognata, pia femina de qua iam alibi actum, a nonnullis temere heresis infamata. Iam diximus , Gregorio in urbe regia commorante, rumorem sparsum de noua heresi, cuius notam inurere nobilissime ac sanctissime matrone non sunt ueriti sycophante; unde in populo, sua leuitate ad atrociora maxime in principes credenda satis prono, magnus subortus est tumultus. Statim autem atque id pape fuit indicatum, scripsit ad Theoctistam , cui multiplici ratione ostendit eius mentem obtrectationibus turbari minime debere: Si enim laudibus letamur, inquit, et detractionibus frangimur, gloriam nostram non in  nobis, sed in aliorum ore posuimus . . . In omne autem quod extra de nobis dicitur, recurrere ad arcana mentis debemus. Etsi omnes uituperent, liber est tamen quem conscientia non accusat. Aliam longe post ea subdit rationem. Sunt autem plurimi, inquit, qui uitam bonorum fortasse amplius quam debent, laudant; et ne qua elatio de laude surripiat, permittit omnipotens Deus malos in obtrectationem et obiurgationem prorumpere: ut si qua culpa ab ore laudantium in corde nascitur, ab ore uituperantium suffocetur.

Simile pertractat argumentum scribens ad Palladium presbyterum de monte Sina , qui etiam obloquentium 295 linguis stimulabatur; ubi hec inter cetera notatu digna dicit: Inter uerba laudantium siue uituperantium ad mentem semper recurrendum  est, et si in ea non inuenitur bonum quod de nobis dicitur, magna tristitia generari debet. Et rursum si in ea non inuenitur malum quod de nobis homines loquuntur, in magnam debemus letitiam prosilire. Quid enim si homines laudent, et conscientia accuset? Aut que debet esse tristitia, si omnes accusent, et sola conscientia nos liberos demonstret? Ac infra: Quid aliud detrahentes faciunt, nisi in puluerem sufflant, atque in oculos suos terram excitant, ut unde plus detractionis perflant, inde magis nichil ueritatis uideant?

8. Attamen in utraque epistola docet qua ratione tolli possit scandalum, quod negligere citra peccatum non possumus. Proponitque S. Petri, apostolorum principis, exemplum, qui fidelium querele arguentium  quod intrasset ad gentiles et manducasset cum eis, eosque ad baptismum recepisset, non ex potestate, sed ex ratione respondit, causamque per ordinem exposuit: Si enim, inquit, cum a fidelibus culparetur, auctoritatem quam in sancta Ecclesia acceperat, attendisset, respondere poterat ut pastorem suum oues . . . reprehendere non auderent. Sed si in querela fidelium aliquid de sua potestate diceret, profecto doctor mansuetudinis non fuisset. Humili ergo eos ratione placauit . . . Si ergo pastor Ecclesie, apostolorum princeps, signa et miracula singulariter faciens, non dedignatus est in causa reprehensionis sue rationem humiliter reddere, quanto magis nos peccatores, cum de re aliqua reprehendimur, reprehensores nostros humili ratione placare debemus?

 9. Non poterat efficaciori exemplo humilitatem illustri femine persuadere sanctissimus Doctor. Postea heresis ipsi impacte capita omnia recenset, ac confutat et conterit. Primo ostendit religionis causa coniugia non dissoluenda. Secundo peccata omnia in baptismate penitus dilui et dimitti. Tertio post actam per triennium penitentiam, licentiam peccandi minime concessam. Quarto etiam illum anathematis uinculo teneri, qui etsi necessitate compulsus, id de quo reprehenditur anathematizauerit. Ad ultimum testatur plerosque falso de quatuor illis capitulis imperito zelo accusatos; placandos tamen esse illos accusatores tum ratione, tum mansuetudine.

10. Etsi uero calumnias patienter tolerandas doceret  summus ille morum magister, calumniatores tamen grauibus penis cerceri iubebat. Unde cum accepisset Hilarum subdiaconum qui Ioanni Diacono crimen ingesserat, a iudicibus nulla fuisse pena castigatum, precepit ut uirgis publice cederetur, et in exsilium deportaretur . Iam supra obseruauimus hanc exilii penam iudicio ecclesiastico decretam in defensorem episcopo non obedientem.

11. Non minus in falsarios, qui calumniatoribus affines sunt, indignabatur Gregorius ueritatis studiosissimus cultor. Hinc grauiter exarsit in Andream monachum , ut coniicere licet, Grecum, qui non solum epistolam Eusebii, Thessalonicensis episcopi, ipsius fidei commendatam ut Latinam eam faceret, corruperat, et heresibus infecerat,  sed etiam sermones aliquos Grece euulgarat quibus prefixerat pape nomen. Eos diligentissime requiri iussit Gregorius et aboleri. Preterea concilium habuit in quo de pena falsario aliunde flagitiosissimo infligenda deliberaretur; at uero que decreta fuerit nos latet. Epistola ex qua hec habemus, humilitatis et modestie Gregorii argumentum est. In ea enim simpliciter profitetur Grecarum se litterarum nescium.

12. Ut res ad hunc annum spectantes absoluamus notanda sunt summatim que ad illustrandam ecclesiasticam disciplinam aut historiam conferre possunt nondum a nobis delibata. Imperatori Ioannem prime Iustiniane episcopum pro egritudine capitis ab episcopatu amouere cupienti, consentire noluit equissimus  pater, nisi egrotus ipse, dato libello supplici, hoc peteret. Sed suasit ut quereretur dispensator, qui munus episcopale obire posset .

Quiricus et alii Iberie episcopi summum pontificem consuluerant de diuersorum hereticorum baptismo et ordinationibus. Quibus respondit baptizatos in heresi cum Trinitatis inuocatione, non iterum baptizandos quando ad Ecclesiam reuertuntur, sed aut impositione manuum, aut chrismatis unctione, aut professione fidei reconciliandos. Redeuntes uero Nestorianos de incarnatione edocendos; et si Nestorium anathematizauerint, receptasque ab Ecclesia synodos recipere profiteantur, in propriis ordinibus admittendos .

Cum audisset Desiderium uiennensem episcopum  grammaticam et litteras humaniores quibusdam exponere, id grauissime tulit, quia, inquit, in uno se ore cum Iouis laudibus Christi laudes non capiunt . Postea tamen Candidus presbyter ex Galliis rediens, Desiderium apud papam excusauit, negauitque ipsum in his nugis tempus terere.

Deferendas ad episcopos clericorum causas sepe docet, ne episcopalis iurisdictio pessumdetur, clericos ab episcopo, exigente culpa, in penitentiam missos Romanus defensor, episcopo inconsulto et nesciente, auctoritate propria eiecerat e loco ubi ad penitentiam traditi fuerant. At iussit papa clericos episcopo sine mora restitui, et Romano prius increpato, grauia comminatus est, si talia deinceps committeret .

 Que ad obtinendum defensoris officium conditiones requirerentur, qualia forent eorum munia, quaue formula constituerentur, habemus in epistola ad uitum .

Gesta uel scripta S. Irenei diu a se quesita, sed ex eis aliquid inuenire non ualuisse testatur maximus Doctor. Nunc de rebus monasticis pauca attingenda .

13. Cum Agathosa questa esset maritum suum, se inuita monachum factum, quod ad culpam inuidiamque Urbici abbatis, in cuius monasterio conuersus fuerat, pertinebat, edixit papa reddendum eum petenti, licet iam tonsuratum, nisi constaret ipsam prius mariti conuersioni consensisse, suamque promisisse, aut ipsam adulterii esse ream .

In eodem concilio a quo damnatus est Andreas falsorum scriptorum artifex, concessa est Probo, monacho et abbati, testandi facultas de bonis ante susceptum habitum monasticum ad ipsum pertinentibus. Tanti enim erat momenti facultatem hanc dare, ut synodi totius consensum requirendum iudicauerit sapientissimus Pontifex. Neque uero facta fuisset Probo testamenti condendi licentia, nisi liquido 296 constitisset ipsum iussum fuisse et quasi coactum a S. Gregorio monasterium subito introire, non indulto ad deliberandum uel tractandum spatio. Unde non integrum ipsi fuerat de rebus suis disponere. Periculum autem erat ne bonis ipsius monasterio cedentibus, filius eius summa egestate laboraret.

 Laudauit Ianuarium Caralitanum quod monasterium uirorum in domo ancillarum Dei monasterio coherente construi noluerit; uoluit tamen alium queri locum, ubi constitueretur .

Omitto beneficia que in monasteria, etiam remotissima, contulit hoc anno optimus pater, presertim in cenobium montis Sina ; sed quibuslibet muneribus et beneficiis prestantiora mihi uidentur monita Cononi, Lirinensi abbati, data, quibus eum docet quanta cura, qua solertia monasterium sibi commissum regere debeat; maxime ob eius decessoris incautam remissionem: Dilectionis tue, inquit, uigilantia ardentiori se semper cura succendat; et ita cuncta, Deo adiuuante premuniat, ut lupus seuiens huc illucque discurrens, in oues Dominicas ingrediendi  locum non habeat. Et post aliqua: Itaque boni te dulcem, praui sentiant correctorem. In qua uidelicet correctione hunc esse ordinem noueris obseruandum, ut personas diligas, et uitia persequaris: ne si aliter agere fortasse uolueris, transeat in crudelitatem correctio, et perdas quos emendare desideras. Sic enim uulnus debes abscindere, ut non possis ulcerare quod sanum est: ne si plus quam res exigit ferrum impresseris, noceas cui prodesse festinas. Ipsa enim in te dulcedo cauta sit, non remissa: correctio uero diligens sit, non seuera. Sed sic alterum condiatur ab altero, ut et boni habeant amando quod caueant, et praui metuendo quod diligant .

14. Hoc anno e uiuis excessisse pium regem Recharedum fidei catholice in Hispania restauratorem  tradunt Hispanicarum rerum scriptores. Arianos ob studium quo flagrabat in religionem orthodoxam semper expertus est infensissimos, maxime uero Gosuintham, Leuuigildi regis uiduam, cuius auctoritate audaciores facti, non semel in regem conspirarunt. Horum antesignani fuerunt quidam episcopi heresi Ariana polluti. Ex his duo in exsilium eiecti sunt, etsi grauioribus penis digni forent. Recharedo successit Liuba II, qui duobus tantum annis regno potitus. Hunc excepit Witericus.



CAPUT uI.

ARGUM.---1. S. Gregorius de instaurandis SS. Apostolorum basilicis cogitat. Eius munificentia in illas basilicas.---2. Bellum redintegratum infeliciter cedit imperatori.---3. Hereticorum et schismaticorum conuersio. Quid redeuntes e schismate sponderent.---4. Firminum episcopum reuersum, et ob hoc ab aliis uexatum schismaticis  tuetur S. Gregorius.---5. Docleatine Ecclesie pacande prouidet. De Paulo, flagitioso episcopo et predone, iudicium.---6. De rebus Africanis curat. Causa Paulini episcopi. Et alterius nomine uictoris.---7. Auctoritatis Rom. pontificis in Africa argumenta.---8. Gregorii summa in potestate maior humilitas et modestia.---9. De eius homiliis in uarios sacre Scripture libros a Claudio exceptis. De Claudio inquiritur.---10. S. Gregorii in eligendis dignis abbatibus, et tuenda monastica disciplina sollicitudo.---11. Utrum monachatum loco subdiaconatus esse putauerit.---12. Diaconum factum monachum e monasterio auelli non patitur. 

1. Cum imminere sibi mortem presciret S. Gregorius, iam conceptum de reparandis SS. apostolorum Petri et Pauli basilicis consilium non ultra differendum iudicauit. Idcirco precepit Sabino subdiacono res Ecclesie in Lucania et Brutiis curanti, ut his in prouinciis trabes ad id operis necessarias pararet,  atque ad mare aduehendas curaret, unde nauibus imposite Romam deportarentur . Ea de causa scripsit ad [a 1Kb] Arogem, quem Beneuentanum ducem Zotone mortuo constituerat Langobardorum rex, rogauitque ut Sabino subdiacono in huius materie uectura opem ferret; promittens duci dignum xenium . Idem est argumentum epistolarum quas ad Gregorium exprefectum et ad Stephanum episcopum scripsit . Biennio post paulo ante mortem assignauit multa predia basilice S. Pauli pro [b 1Kb] luminaribus, ne minus illic habere luminaria preco fidei cerneretur, qui totum mundum lumine sue predicationis impleuit, quam S. Petrus. De oliuetis et aliis fundis a S. Gregorio concessis ad basilice S. Petri lumina nutrienda et  augenda, legenda tabula donationis quam uite S. Gregorii subiiciendam duximus. Legitur alibi fecisse ad beatum Petrum apostolum super altare ciborium cum columnis quatuor ex argento puro. De fastigiis ex argento purissimo fabricatis in basilicis sanctorum apostolorum Petri et Pauli legendus Ioannes Diaconus .

2. Ex epistola ad Arogem scripta datur coniciendum pacem aut inducias tunc fuisse Romanos inter et Langobardos. Attamen hoc anno rursus bellum  conflagrauit in Italia, ubi res infeliciter pro imperatore geste sunt. Nec felicius in Oriente cesserunt; quasi iam omnia uergerent ad Mauricii de solio deiectionem et cedem. Langobardi cum Sclauorum auxiliis ab Auarum rege missis Cremonam primum obsidione cinxerunt et occuparunt, quam Agilulfus equari solo iussit. Deinde Mantuam expugnauit idibus Septembris, que uix clementiorem uictorem est experta. Romanorum presidium Brixellum incendit et deseruit. Hostilibus armis prementibus exarchus pacem impetrauit, ea lege ut redderet Godiscalcum ducem eiusque uxorem filiam Agilulfi, ipsorumque liberos in expugnatione Parme captos. Quamuis tot annis inter hostiles gladios uiuere consueuisset S. Gregorius, de hoc tamen bello 297 uehementer ingemuit,  et cum amicis expostulauit, eorumque precum opem sibi adesse rogauit supplex, maxime S. Eulogii . 

3. In epistola huic inscripta patriarche, que omnium hoc anno scriptarum est ultima, meminit papa Monophysitarum seu hereticorum unicam in Christo naturam confitentium, qui errorem hunc nuper eiurarant. Hi cum in Siciliam uenissent, fama sanctissimi doctoris inuitati, Romam perrexerant, ubi in fide confirmati, litteras a summo pontifice testimoniales petierunt. Eos commendat sanctissimus pater amico Eulogio, ipsisque restitui monasterium ab hereticis occupatum petit, nisi forte maluerint ipsius inuasores ad Ecclesie redire sinum. Eodem  tempore Firminus, Tergestine urbis episcopus, in Istria, prius in schismate ob tria damnata capitula conflato pertinax, uenenum euomuit, et relictis schismaticorum partibus, ad unitatem Ecclesie se contulit. De ipsius reditu Gregorius letus, gratulatoriam scribendam epistolam censuit, in qua reuocatum et resipiscentem hortatur ut Satane iaculis constantie scutum opponat, aliisue secum reuocandis insudet. Insuper uite subsidia pollicetur: Nobis, inquit, omnino cure erit de fraternitatis tue quiete, ut dignum est, cogitare; quia postquam nobiscum, iam Deo protegente, unus es, non aliter utilitates tuas, quam nostras attendimus .

Exstat promissio cuiusdam episcopi ad unitatem Ecclesie reuertentis, quam a Firmino datam non immerito  putant eruditi . Sine obseruatione preteriri non debet episcopum hunc schisma deserentem omnino silere de concilio u, et de trium capitulorum condemnatione, sed spondere tantum et iurare se prona et spontanea uoluntate ad unitatem sedis apostolice redeuntem, ad schisma numquam reuersurum, sed semper in unitate sancte Ecclesie Catholice et communione Romani pontificis permansurum. Quod sane argumento est, ut iam non semel a nobis dictum, illud  Istricorum schisma non in eo positum esse, quod tria capitula non damnarentur, sed quod ea condemnantes a communione repellerentur, fieretque sic ab Ecclesia catholica secessio.

4. Quod Firmino prenuntiarat uir sanctissimus, eius uidelicet constantiam terroribus et blandimentis tentatam iri ab hoste, ut retro redire compelleretur, paulo post accidit. Nam Seuerus, Gradensis episcopus, eiurati a Firmino schismatis caput, audita eius reuersione, eum diuersis premiorum suasionibus cepit, si posset, a bono reuocare proposito. Quod, dum perficere Deo auctore minime ualuisset, seditionem illi suorum ciuium excitare non timuit . Periclitanti episcopo manum porrigere et subuenire constituit Gregorius. Quapropter Smaragdum exarchum  rogauit, ut nulla mora Firminum episcopum ab illatis molestiis tutari studeret, ac quietem illius multis ad imitandum profuturam modis omnibus procuraret: Excellentiam, inquit, uestram paterno salutantes affectu, petimus ut zeli uestri in hac causa olim exhibiti, nunc uehementius feruor incandeat; tantoque uos contra hostes Dei uindices defensoresque reperiant, quanto apud Deum pretiosior est anime quam defensio corporis. Armet uos contra deuios ipsa que in uobis fidei uiget rectitudo, redintegretur uestris temporibus quod in illis est partibus scissum corpus Ecclesie. Habetis in hac causa retributorem uestri operis, rectitudinis ac integritatis auctorem.

5. Cum non minus pateret sanctissimi Pape sollicitudo, quam auctoritas et potestas, prouidendum  censuit hoc anno Ecclesie Docleatine rebus perturbatissimis. Paulus, huius urbis episcopus, inter alia mala in corporale crimen lapsus, a suis clericis accusatus fuerat, et conuictus; ita ut ipse libellum in quo ea de quibus accusatus fuerat uera esse confitebatur obtulisset . Qua de re sententia episcopali depositus est, et in locum eius ordinatus fuit Nemesion, consentiente Ioanne, prime Iustiniane episcopo, ad quem tamquam primatem tunc pertinebat Doclea, cum tamen Ecclesie Scodritane subesset, iure metropolitico. At Paulus facti postea male penitens, auxilio secularium iudicum fretus, episcopium more predonis ingressus, ablatisque uiolenter Ecclesie rebus, recens ordinatum episcopum eiecerat summa cum iniuria, magnoque uite periculo. Nemesion  Romam ueniens de ui sibi illata questus est apud summum pontificem, qui scripsit tum ad Constantinum, Scodritanum episcopum, quem [a 1Kb] metropolitam fuisse satis indicant S. Gregorii uerba, tum ad Ioannem, prime Iustiniane primatem, insuperque sancte sedis uicarium, ut si res ita sese habuissent, cogerent Paulum ad reddenda confestim omnia quecumque abstulerat. Que si probaret non esse Ecclesie, sed ipsius propria; tamen ex his retinendum satis ad resarcienda bonis Ecclesiasticis illata detrimenta; nam ea dilapidas se ferebatur. Si autem differre  tentauerit, quousque omne quod dilapidauit, uel de substantia tulit Ecclesie restituat, in monasterium mittendus est, ut saltem coactus reddat quod male auferre non timuit, inquit S. Gregorius. Qui si forte, quod non credimus, post depositionem suam inuerecunde ac mente peruersa aliquid de episcopatu loqui atque rursus ad hoc qualibet aspirare presumptione tentauerit, fraternitatis uestre se contra improbitatem ipsius omnino uigor accendat, atque Dominici corporis ac sanguinis communione priuatum, in monasterium eum usque ad diem obitus sui ad agendam curet penitentiam retrudendum: quatenus perpetrati sceleris maculas dignis discat fletibus emundare, quas magis in interitu anime sue nequiter augere desiderat. De Nemesio uero decreuit ut ei locus eius et episcopatus  restitueretur.

6. Eodem tempore Gregorio cogitandum fuit de rebus Africane Ecclesie, ubi ex episcopis et ex aliis ecclesiasticis uiris nonnulli ad officium erant reuocandi. Multe presertim erant querele de Paulino Tegessis ciuitatis in Numidia episcopo, quem clerus et qui etiam in sacro ordine erant constituti, in se corporaliter excessisse perhibebant . Causam hanc inter episcopum eiusque clericos iudicandam S. Gregorius detulit ad uictorem Numidie primatem, et ad Columbum episcopum, quibus in mandatis dedit, ut quos uellent e suis cepiscopis assumerent ad sententiam de reo uel de accusatoribus ferendam. Idem Paulinus dicebatur ecclesiasticos ordines simoniace dare, uel potius uendere, quod  omni studio explorandum dicit sanctissimus Pontifex, ut tam dans quam accipiens premium, uterque canonice ultionis sententia feriatur. uerum ne simonie radix mortifera coalesceret, ac plures interimeret, 298 cupit communi totius concilii definitione prohiberi, ne ullus unquam pro quouis ordine accipiat aut det, neue quisquam ex gratia promoueatur, sed ex merito.

Paulo antea oblatum a Donadeo diacono libellum supplicem, quo se querebatur a suo episcopo uictore iniuste depositum, ad eumdem Columbum miserat , ut una cum primate concilii aliisque cepiscopis de hac querela iudicaret. Episcopus contendebat Donadeum ob corporale peccatum de ordine suo deiectum. Quod si probari possit, Gregorius uult diaconum in penitentiam detrudi, ut commissi flagitii  uinculum lacrymis ualeat absoluere. At uero si constet episcopum in insontem seuiisse, decernit in ipsum canonici rigoris districtionem exercendam. De Crementio prouincie Byzacene primate grauiter accusato, quem a totius prouincie concilio iudicandum censuit hoc anno uigilantissimus Pontifex , iam paulo supra dictum; quapropter nichil hoc loco addendum uidetur.

7. In his eo magis elucet Romani pontificis auctoritas, quod ei diuersa statuenti omnes obtemperauerint,  ipsa concilia, primates, etiam Carthaginensis episcopus, penes quem in totam Africanam Ecclesiam summa erat potestas. Certe Dominicus qui cathedram Carthaginensem Gregorio Rome sedente obtinebat, nunquam questus est Romanum antistitem falcem misisse in messem alienam, nunquam pro tuenda sua auctoritate cum eo contendit, sed eius amicitiam semper coluit. Nouerant uidelicet Africani Patres Gregorium suo tantum uti iure, suorumque decessorum insistere uestigiis. Nondum obliterata erat Leonis Magni memoria qui Potentium commissis ipsi sedis apostolice uicibus miserat in Africam, ut labefactatam Wandalicis bellis ecclesiasticam disciplinam resarciret, nonnullosque episcopos contra canones ordinatos exauctoraret. Tempore quoque Augustini,  licet de appellationibus ad sanctam sedem questio esset orta cum Zosimo, quanta esset Africanorum erga Romanum pontificem reuerentia probant conciliorum acta, epistole ad ipsum scripte, aliaque monumenta. Ipse Cyprianus apostolice cathedre sententiam de lapsorum restitutione sciscitatus est; quem Africani Patres diuersis temporibus secuti sunt; summos pontifices de uariis ecclesiastice discipline capitibus [a 1Kb] consulendo. Et quamuis magnus Cyprianus aliud senserit de baptismo hereticorum quam Stephanus papa, aliosque Africanos episcopos ad suas partes traxerit, uicit tamen sententia Stephani, etiam in Africa, rescissis conciliorum sub Cypriano habitorum decretis. Hec paulo extra metas obseruauimus contra nonnullos qui Africanam Ecclesiam  uel acephalam audent dicere, uel autocephalam, quod proprii primatis, hoc est Carthaginensis auctoritate sola, regeretur: Quasi uero ad Romanam Ecclesiam propter potentiorem principalitatem, necesse non sit omnem conuenire Ecclesiam, hoc est eos qui undique sunt fideles, ut ait Ireneus .

8. Summa hec Gregorio demandata potestas, eius modestie ac humilitati minime officiebat; quarum uirtutum argumentum sane maximum est epistola hoc anno ad Ioannem subdiaconum, Rauenne commorantem, scripta. Etenim in ea pene indignabundus queritur de Mariniano archiepiscopo Rauennate, quod legi publice faceret ad uigilias commenta beati Iob, quia, inquit, illud opus non est populare, et rudibus  auditoribus impedimentum magis quam prouectum generat. Addit: Neque enim uolo dum in hac carne sum, si qua dixisse me contigit, ea facile hominibus innotesci. Nam quia dilectissime memorie Anatolius diaconus querenti ac iubenti domno imperatori librum Regule Pastoralis dedit, egre suscepi: quem sanctissimus frater et cepiscopus meus Anastasius Antiochenus in Grecam linguam transtulit. Et, sicut mihi scriptum est, ei ualde placuit, sed mihi ualde displicuit, ut qui meliora habent, in minimis occupentur .

9. Eadem in epistola S. Gregorius meminit suarum  homiliarum de Prouerbiis, de Canticis canticorum, de Prophetis, de libris quoque Regum, et de Heptateuco, quas exceperat Claudius abbas. Quo mortuo iubet papa requiri omnes etiam chartulas de his superstites, et ad se mitti, igne, ut ex eius humilitate suspicari licet, fortasse abolendas. De his autem legende sunt prefationes aut admonitiones preuie ad Commentarium in librum I Regum, ad Expositionem in Cantica, et ad aliam septem psalmorum penitentialium Expositionem. Sed quia forsan parcius illic diximus de Claudio abbate, nunc colligendum quidquid in Epistolis Gregorianis de ipso sparsum legitur.

Monachum fuisse in Gregoriano Rome monasterio, et quidem sub eius disciplina, probat filii titulus ipsi a Gregorio datus. Iam assumptus fuerat ad regendum  Classense SS. Ioannis et Stephani monasterium, anno secundo pontificatus sancti uiri; eius enim tamquam abbatis meminit hoc tempore ad Ioannem Rauennatem scribens: uidetur mihi ut Claudium abbatem cum aliquanta pecunia illuc transmittere debeatis .

Romam uenit, tum ut iura monasterii sui aduersus Marinianum Rauennatem eiusque clericos tueretur, pro quo impetrauit priuilegium; tum ut studiorum S. Gregorii adiutor foret ac particeps . In Urbe diu moram fecit, S. Gregorio eum retinente, quia magnum ipsi erat in uerbo Dei solatium . At quia monasterium suum repetere et reuisere festinabat; aliundeque non latebat uigilantissimum Pastorem, congregationi  fratrum presentiam sancti abbatis esse summe necessariam, ei redire permisit, eumque commendauit Mariniano; quem rogauit ut paternam illi monasterioque ipsius caritatem, uti decebat, impenderet. Mortuum eum fuisse suspicamur paulo ante scriptam ad Ioannem subdiaconum epistolam , cuius iam meminimus, hoc est anno 601 desinente.

10. Post eius obitum monachi eius monasterii uenientes Romam petierunt sibi Constantium monachum abbatem constitui. At eum minime probauit sanctissimus pater, quod peculiaritati studere diceretur, et in Piceni prouinciam perrexisset sine aliquo fratrum suorum. Eo itaque reiecto consensit ordinari Maurum cellerarium, modo que de ipsius uita et industria testabantur qui elegerant uera esse probarentur. De  his scripsit ad Ioannem subdiaconum, insuperque precepit ut Marinianum episcopum admoneret, peculiaritatem a quatuor aut a quinque monachis monasterii resecare.

299 11. Hec sane sunt argumenta sollicitudinis et cure singularis quam gerebat de statu monastico, Quanti autem illum faceret presertim hoc anno demonstrauit duabus in epistolis. Ex priori scripta ad Passiuum, episcopum Firmanum , colligit Thomassinus  monachatum tunc loco subdiaconatus fuisse. Quippe cum Aprutium Castrum Firmensis territorii Pastore careret,  indicauit S. Gregorius Opportunum quemdam ob morum innocentiam, psalmodie studium, amoremque orationis a multis laudatum, quem hortandum dicit ut uel monachus fiat uel subdiaconus; et post aliquantulum temporis ad pastoralem curam eum suadet promouendum. Cur hic monachatus fieret mentio sicuti subdiaconatus, quando de promouendo ad sacerdotium Opportuno agitur, nisi eque ad sacros ordines disponeret? Et ideo fortasse S. Benedictus qui de monachis ad presbyteratum et diaconatum assumendis loquitur, de subdiaconatu ipsis conferendo prorsus silet. Sed legendus ea de re noster Mabillonius, maxime Annal. Benedict. lib. X, an. 602, num. 20, col. 277.

12. In altera epistola scripta ad Desiderium,  uiennensem episcopum, pro Pancratio diacono, qui monachus factus fuerat, sanctissimus pater hortatur Desiderium, ut tam prompte diaconi deuotioni, quam in sancto studebat habere proposito minime impedimento sit. Magis autem, inquit, quibus ualetis adhortationibus pastorali admonitione  succendite, ut feruor huius desiderii in eo non tepescat: ut qui a turbulento curarum secularium tumultu se segregans, quietis desiderio portum monasterii appetiit, rursum in ecclesiasticarum curarum non debeat perturbationibus implicari.



CAPUT uII.

ARGUM.---1. Mauricii imper. deiectio et cedes.---2. De qua diuinitus premonetur.---3. Phocas eligitur imperator ab exercitu. Qui Constantinopolim aduolat. Mauricii filios ipsumque occidi iubet. Necnon Constantinam Augustam eiusque tres filias.---4. S. Gregorius ad Phocam  scribit. Eius epistola expenditur. De alia ad eumdem epistola.---5. Cur S. Gregorius durius de Mauricio scripserit.---6. Apocrisiarium mittit ad nouum imperatorem.---7. Miserabilem Italie statum exponit.---8. Legatio Theoderici, Francorum regis, et Brunichildis ad papam. Illum consulunt de episcopo amente. Pape responsum. Bigamum arcet a sacris ordinibus.---9. Petit regina mitti legatum in Gallias, ad concilium celebrandum.---10. Pape sollicitudo de Eccles. disciplina in Italia.---11. Conductorum Ecclesie fraudibus iniuste ablata restituit.---12. Eius in facienda eleemosyna studium.---13. Urbicus abbas eligitur in Panorm. episcopum. Cur hanc electionem respuerit S. Gregorius.---14. Scribit contra nuper exortos Rome errores. 

1. Annus hic pontificatus S. Gregorii decimus tertius insignis est ob Mauricii Augusti casum ipsiusque ac filiorum cedem, necnon Phoce centurionis prouectionem ad imperium. Iram odiumque militum in se concitauerat imperator, nolens modico pretio redimere captos ab Auaribus, quos barbari interfecerunt;  siue id auaritie causa factum, ut uulgo creditur, siue uoluerit eos hostili gladio perire, quia seditionem fecerant. Ipse uero tanti criminis conscientiam pondusque diutius ferre non ualens, Dominum precatus est ut hac in uita debitas sibi penas infligeret, eternisque suppliciis se non reseruaret. Postulauit autem ab omnibus patriarchis monachisque, maxime Ierosolymitanis, ut eadem quoque a Deo suis precibus exorare satagerent. uota ex animo  facta Deus audiuit, ut Theodoro Siceote ostensum est ac ipsimet Augusto, qui fuerat admonitus ut caueret ab homine cuius nomen a duabus his litteris ph inciperet, et ab eo se occidendum sciret.

2. Statim suspicatus est Mauricius a Philippico sororis sue marito sibi insidias et necem parari. At in somnis uidit se iudici Christo adstare cum turba militum captiuorum ipsum accusantium, uti narrant scriptores Greci, nec mora statim iussum esse, ut cum uxore sua et liberis totaque familia Phoce militi trucidandus traderetur. Expergefactus imperator, statim misit qui Philippicum ad se perducerent. Ille uocari se nocte uidens, mortem sibi imminere non dubitauit; nouerat enim se apud imperatorem in suspicionem adductum esse. At Mauricius statim ac illum  uidit, ad eius pedes prouolutus ait: Ignosce mihi, frater, quas tibi innocenti calumnias et criminationes imposui. Rogo autem ut si quem in exercitu militem Phocam nomine noueris, indices mihi. Noui, inquit ille, quemdam, qui pridem ab exercitu missus, cum maiestate tua iurgauit. Non dubitauit Mauricius ipsum esse quem in somnis uiderat.

3. Sub id tempus Petrus, imperatoris frater, eius iussu misit litteras ad exercitum, quibus iubebatur Istrum traiicere ac ibidem hyemare; quod cum milites moleste ferrent, quia iis in hybernis assidue cum barbaris erat preliandum, ceperunt de nouo imperatore creando agere, moxque Phocam centurionem, quem audacem nouerant, super scutum de more eleuantes, imperatorem acclamarunt salutaruntque.  His auditis, Petrus, confestim Constantinopolim ueniens, eorum certiorem fecit, imperatorem, qui paulo post nauem conscendit cum uxore ac liberis; sed tempestate repulsus, delatus est ad S. Antonomum, eademque nocte podagre doloribus correptus, que fuit graue fuge impedimentum.

Interim Byzantium aduolat nouus imperator, cumque iam peruenisset ad Hebdomum, facti sunt ei obuiam patriarcha senatusque; mox urbem regiam ingressus insignia sumpsit imperatoria. Biduo post curru aduectus imperatorio, uenit in regiam; quinta uero die Leontiam uxorem corona imposita, 300 Augustam pronuntiauit. Ad Phoce aduentum celebrandum edita sunt plurima spectacula. Cumque de pompa et solemni apparatu ad excipiendam Leontiam deliberaretur, de loco stationis inter uenetos et Prasinos   orta contentione, ueneti ab emulis male habiti clamarunt: Adhuc uiuit Mauricius, quem Prasinis infensum sciebant. His cognitis, Phocas missis militibus iussit adduci Mauricium ad Eutropii portum, ubi ante oculos eius primum interfecti sunt eius [a 1Kb] filii, patre interim hec Dauidica usurpante: Iustus es, Domine, et rectum iudicium tuum . Quin etiam cum loco natu minoris adhuc lactentis nutrix proprium filium obtulisset,  Mauricius infantem prodidit. Eadem constantia mortem excepit; sicque calicem ire Dei conuertit in medicine poculum, quod ipsi ad peccatorum purgationem, et ad perfectam anime salutem consequendam profuit. Constantinam Augustam cum tribus filiabus, in priuatam domum Leonis dictam inclusit tyrannus, uti narrat Simocatta lib. uIII, c. 15, quas tamen elapsis paucis mensibus interfici iussas alii referunt scriptores. Petrum, Mauricii fratrem, et aliquos procerum simul interfectos esse docet fragmentum de Phoca coronato; unde etiam habemus nomina quinque filiorum imperatoris, et tempus quo ista contigerunt, scilicet indict. uI, die 23 Nouembris.

Ex eodem scripto docemur uenisse Romam icones Phoce et Leontie Augustorum Kalendis Maii, et acclamatum  esse eis in Lateranis in basilica Iulii ab omni clero et senatu; postea iussisse S. Gregorium imagines illas reponi in oratorio S. Cesarii martyris intra palatium.

4. Non erat integrum pape abstinere a scribendis ad Phocam litteris, quibus ipsi gratularetur adeptum imperium. Iis qui Gregorium arguunt quod de Mauricio iniquius, de Phoca uero adulatorie locutus sit iam [a 1Kb] respondimus. Sane que dicuntur adulationes et assentationes potius uota sunt pro imperatore, a quo summus pontifex optime gubernari rempublicam optat, ut legenti palam fiet: Letentur, inquit, celi et exsultet terra, et de uestris benignis actibus uniuersus reipublice populus nunc usque uehementer afflictus hilarescat. Comprimantur iugo dominationis uestre,  superbe mentes hostium. Releuentur uestra misericordia contriti ac depressi animi subiectorum. uirtus celestis gratie inimicis terribiles uos faciat, pietas subditis benignos. Quiescat felicissimis temporibus uestris uniuersa respublica, prolata sub causarum imagine preda pacis. Cessent testamentorum insidie, donationum gratie uiolenter exacte. Redeat cunctis in rebus propriis secura possessio, ut sine timore habere se gaudeant, que non sunt eis fraudibus acquisita. Reformetur iam singulis sub iugo imperii pii libertas sua. Hoc namque inter reges gentium, et reipublice imperatores distat, quod reges gentium domini seruorum sunt, imperatores uero reipublice, domini liberorum. Sed melius hec orando quam suggerendo dicimus . Que sequuntur usque ad finem epistole  sunt preces quibus uir sanctus a Deo postulat auxilium gratie Augusto necessarium.

In alia ad eumdem Phocam epistola nulle laudes occurrunt que sermonem adulatorium redoleant . In ea qua Leontiam salutauit, uota quoque nuncupat, non uerbis lenocinatur, ut legendo quisque obseruare potest .

5. Quod spectat ad quedam in Mauricium Augustum durius a S. Gregorio scripta iis in epistolis, constat hunc imperatorem iniquiorem sese fere semper ostendisse sanctissimo pontifici, Rome totique Italie ut ex tot Gregorianis epistolis liquet. De duro itaque ipsius iugo quando conqueritur  scribens ad Phocam aut ad Leontiam, non iniustis querelis querit imperatoris demortui famam obscurare. uero propius autem uidetur sancti uiri propositum esse noui imperatoris animum ad misericordiam et clementiam erga subditos inflectere. Mauricii auaritiam carpit quidem latenter, et cetera mala que ex hoc uitio solent oriri. At ipse Simocatta , etsi erga hunc imperatorem indulgentior, non inficiatur ipsum auaritia laborasse, dum ait ea ratione Mauricium uoluisse exercitum traiecto Istro hyemare, ut barbarorum regionem incursaret, ac inde comparatis alimentis uictitaret, ne annonam militi prebere cogeretur; unde occasio rebellandi data, et alterius imperatoris eligendi.

 Bellica Mauricii uirtus etsi laudetur, attamen uix ullum bellum post assumptum imperium gessit, nisi per duces. Quamuis autem quamdiu imperauit, bellandum ei fere semper fuerit, maxime contra Auares uel Abaros, uario tamen euentu et sepe infelici pugnatum esse constat ex eodem Theophylacto Simocatta. Interea Italiam, Siciliam, Sardiniam, Dalmatiam Langobardi aliique barbari depopulabantur, imperatore uix curante. Hoc moleste ferebat S. Gregorius, unde expostulandi contra Mauricium in epistolis ad Phocam et Leontiam data occasio.

6. Ut ad nouum imperatorem redeat oratio, cum nullum in palatio inuenisset Ecclesie Romane apocrisiarium, id minime gratum habuit. Anatolius hoc munere fungebatur adhuc indict. Iu, an. 601, ut  patet ex epistola ad eum scripta : quo uero tempore urbe regia excesserit, quaue occasione, diuinare non possumus. Gregorius excusaturus se apud Phocam, scripsit: Quod permanere in palatio, iuxta antiquam consuetudinem, apostolice sedis diaconum uestra Serenitas non inuenit, non hoc mee negligentie, sed grauissime necessitatis fuit: quia dum ministri omnes huius nostre Ecclesie tam contrita asperaque tempora cum formidine declinarent, atque refugerent, nulli eorum poterat imponi, ut ad urbem regiam in palatio permansurus accederet. Sed postquam uestram Clementiam, omnipotentis Dei gratia disponente ad culmen imperii peruenisse cognouerunt, ipsi quoque suadente letitia ad uestra uestigia uenire festinant, qui prius illuc accedere ualde timuerant .  Postea significat ad id muneris delectum fuisse Bonifacium primum defensorum, quem ait sibi longa assiduitate compertum, uita, fide ac moribus approbatum, idcirco Diaconum 301 effectum, ut hanc legationem ac prouinciam obiret. Is est Bonifacius ex plurimis Gregorianis epistolis satis notus, qui postea electus est in summum pontificem et dictus est Bonifacius tertius; at ad breue tempus Ecclesiam rexit. Quam acceptus fuerit Phoce inde colligimus, quod pontifex creatus obtinuerit, [b 1Kb] ut Constantinopolitanus patriarcha ecumenicum se dicere desineret.

7. In epistola ad Phocam, cuius lator fuit nouus apocrisiarius, miserabilem Italie statum deplorat:  Qualiter, inquit, quotidianis gladiis et quantis Langobardorum incursionibus, ecce iam per triginta quinque annorum longitudinem premimur, nullis explere suggestionis uocibus ualemus .

Sane ex epistola ad Smaragdum exarchum hoc anno scripta compertum habemus bellum adhuc fuisse cum Langobardis, etsi quandoque induciis paucorum dierum intermitteretur. Eadem epistola pene persuadet Pisanos iam tunc fuisse sui iuris, potuisseque pro arbitrio pacis federa inire aut bellum indicere. De eorum dromonibus ad egrediendum iam paratis ibidem S. Gregorius meminit: unde discimus eos mari fuisse prepotentes. Eosdem ad pacem cum Romanis ineundam hortatus fuerat summus pontifex, misso legato; sed obtinere nichil potuit, quod nuntiandum  putauit exarcho.

8. Paulo antea Theodericus, Francorum rex, in Burgundia, miserat legatos ad papam illustres uiros Burgoaldum et uarmaricarium, ut eo adiutore pacem cum imperatore ac republica Romana facere ac stabilire posset. Laudauit eius consilium sapientissimus pater, operamque suam ad id prestandum pollicitus est . Fortasse iam dissidebant duo fratres, Theodebertus, Austrasianorum rex, et Theodericus, qui prudenter amicitiam Romanorum ambiebat. Fauebat huic Brunichildis auia, infensa Theodeberto nepoti, qui tandem duplici prelio fusus fugatusque, a suis occisus est uictoris gratiam eius capite mercari uolentibus.

Prefati legati iussi fuerant a Brunichilde consulere  papam de quodam episcopo quem capitis infirmitas administrare suum officium non sinebat. Alienata mente fuisse hunc episcopum docet nos epistola ad Etherium Lugdunensem ea de re scripta, in qua sic ad questionem propositam respondet: Quia uiuente episcopo quem ab officio suo necessitas infirmitatis non crimen abducit, alium loco eius, nisi recusante eo, nulla sinit ratio ordinari, si interualla egritudinis habere est solitus, ipse data petitione non se ulterius ad hoc ministerium, intellectualia nempe officia subuertente infirmitate, posse fateatur assurgere, et alium loco suo expetat ordinandum. Quo facto, omnium solemniter electione, alter qui dignus fuerit episcopus consecretur: sic tamen ut quousque eumdem episcopum in hoc seculo uita tenuerit, sumptus ei debiti de eadem Ecclesia  ministrentur. Enimuero si nullo tempore ad sane redit mentis officium, persona fidelis ac uite probabilis est eligenda, que ad regimen Ecclesie idonea possit existere, atque de animarum utilitate cogitare, inquietos sub discipline uinculo constringere, ecclesiasticarum rerum curam gerere, et maturum atque efficacem se in omnibus exhibere. Qui etiam si episcopo, qui nunc egrotat, superstes exstiterit, loco eius debeat consecrari. Ordinationes uero presbyterorum uel diaconorum, seu alterius ordinis, si fieri in eadem Ecclesia causa poposcerit, fraternitati tue noueris reseruandum: quatenus si tue est dieceseos, de eius qui ad hoc eligitur uita, moribus, actuque perquiras. Et si placuerit,  nec est quod in eo canonice districtionis iudicium reprehendat, ad destinatum ordinem non aliter nisi te ordinante perueniat .

Consultus ab eadem regina S. Gregorius de bigamo an ad sacrum ordinem posset accedere, respondit id iuxta canonicam regulam minime fieri debere. Postulanti autem ut priuilegiis munire dignaretur monasterium S. Martini in suburbio Augustodunensi, aliud monasterium ancillarum Dei, et xenodochium que in eadem urbe construenda curauerat, libenter [a 1Kb] annuit pius Pontifex.

9. Gratum se facturam uigilantissimo totius Ecclesie pastori putauit regina, ipsum rogando ut legatum mitteret in Gallias, qui facta synodo, cuncta que contra sacratissimos canones perpetrabantur, posset  corrigere. Nam id ipsi maxime in uoto erat, ut liquet ex tot epistolis quas ea de re superioribus [b 1Kb] annis scripserat ad eamdem reginam, reges et episcopos Galliarum quam plurimos. Itaque Gregorius, actis regine gratiis, respondet apto tempore se missurum aliquem qui synodum cogeret, eiusque pia desideria se impleturum pollicitus est. Nulla tamen coacta est synodus in Galliis qui cleri corruptelis mederetur, nisi post annos fere triginta, ciuilibus bellis bonum hoc opus impedientibus.

10. De resarcienda in Italia Ecclesie disciplina maiorem adhuc sollicitudinem gerebat sanctissimus pater. De amouendis a sacerdotum aliorumque clericorum contubernio mulieribus extraneis scripsit ad Chrysantum, Spoletanum episcopum, et ad plurimos  alios ; atque ad id Optati defensoris operam adhibuit. Precepit Anthemio subdiacono ut Campanie episcopos conuocaret, admoneretque officii sui, cuius immemores esse uidebantur . Si uero quis postea semel admonitus negligens exstiterit ac desidiosus, uult ut Romam transmittatur, districtius puniendus. Paschasius episcopus pre ceteris otio torpere ferebatur; unde iubet Anthemio ut eum de negligentia coram selectis testibus corripiat. Si uero desidiam non excutiat, Romam transmitti precipit seuerius castigandum.

11. In Ecclesie Romane actoribus et conductoribus fraudes omnes non modo uindicabat, sed etiam damna eorum fraudibus colonis illata resarciebat.  Hinc laudauit Pantaleonem patrimonii Syracusani rectorem, quod fregisset modium, quo coloni frumenta dare compellebantur, quia debitam mensuram excedebat; iussitque pecuniam ex iniusto modio perceptam colonis pauperioribus secreto distribui .

12. Certe quam alienus esset ab inuadendis pauperum bonis, probat eius studium incredibile in facienda eleemosyna. Sic expostulat cum Iuliano uiro illustri ob dissimulatam ex uerecundia inopiam: Certum est, inquit, quia minus amatur qui adhuc erubescitur. Atque omnimodo contristatus sum, quia me a uobis comperi minus quam estimauerim amari. In  hoc autem ualde me continetis, si mercedis causas 302 mihi assidue prouidendas studiose requiritis. Nec uobis debet esse uerecundie ei aliquid de eleemosynis importune dicere, quem constat non res suas, sed ad dispensandum, res pauperum habere. De causis itaque mercedis apud episcopum libere agere debuistis, etiamsi meum animum qualis in amore uestro existeret nesciretis. Postquam enim et nos omnino gloriam uestram diligimus, et dispensatoris locum in rebus, sicut scitis, pauperum tenemus; uestra, fateor, uerecundia ualde accusabilis fuit. Quam ideo tot uerbis increpando insequor, ut hanc a corde uestro funditus repellam . Ex epistola ad Pantaleonem discimus patrimoniorum rectores apud sacratissimum corpus beati Petri iusiurandum olim prebuisse.

 Cum propria auctoritate imperatoris ministros priuatorum bonis, utilitatis publice nomine, insidiantes cercere non posset, de eorum malis artibus et rapinis certiorem fieri Augustum curabat. Hoc anno admonuit Rusticianam patriciam uenisse Romam quemdam Beatorem, qui se comitem priuatarum dicebat, et multa inique agebat, maxime aduersus ipsam et eius neptes, scilicet [a 1Kb] Antoninam et Barbaram, uenantii filias, de quibus alibi.

13. Hoc anno mortuo uictore, Panormitano episcopo, uenantius, patricius Panormitanus, alius a Syracusano exmonacho, de cuius morte iam diximus, Urbicum abbatem monasterii S. Hermetis curauit eligi in huius urbis episcopum. Laudauit hanc electionem S. Gregorius, quod Urbicum nosset uigilantem,  sollicitum et diuine Scripture scientia, quod maxime in sacerdotibus eligendum est, institutum. Quietem tamen huius abbatis turbare noluit papa, ne, eum ad altiora producendo, minorem seipso fieri missum in fluctibus compelleret. [b 1Kb] Urbicus erat quasi prefectus aut prepositus generalis omnium monasteriorum in Sicilia, uti iam obseruauimus; quod fortasse in causa fuit ut eum a tali prefectura, ut fieret episcopus, amoueri non sit passus Gregorius. Panormitanam sedem obtinuit Ioannes, quem S. Gregorius monuit de reditibus Ecclesie quartam in integro portionem suo clero tribuere, et tabularium instituere qui singulis clericis debita distribueret iuxta tabulam seu matriculam . Eidem eximia prebet precepta ad optimam Ecclesie gubernationem. Ad Ioannem pallium iam paulo antea  fuerat missum. In epistola qua sanctissimus pontifex recens ordinatum episcopum iure utendi pallio donauit, ait eum speculatoris Ecclesie Panormitane officium suscepisse; nomen episcopi probe interpretatus .

14. Certe speculatorem indefessum ac uigilantissimum sese probabat ipse Gregorius, assidue excubans, licet grauissimis morbis decumberet, ut a grege suo, quidquid immineret mali arceret. Unde cum intellexisset quosdam in ipsa urbe Roma peruersi spiritus homines die Sabbati aliquid operari prohibere; ad ciues Romanos scripsit, Iudaicum hunc errorem  explodens, cuius auctores Antichristi predicatores appellat, qui ueniens, inquit, diem Sabbatum atque Dominicum ab omni faciet opere custodiri. Iidem, aut alii peruersi homines, predicabant, Dominico die nullum debere lauari. Et quidem, inquit, si pro luxu animi atque uoluptate quis lauari appetit, hoc fieri nec reliquo quolibet die concedimus. Si autem pro necessitate corporis, hoc nec Dominicorum die prohibemus.



CAPUT uIII.

ARGUM.---1. Gregorius mittit defensorem in Hispaniam, ut iudex sit causarum episcop. Iudicium Ioannis defensoris.---2. Eidem iniungit papa uisitationem monasterii insule Caprarie. Eiusdem pro aliis monasteriis sollicitudo.---3. Quid statuerit de episcopo Misse sacrificium ob infirmitatem intermittente.---4. Pro pace inter episcopos concilianda quam fuerit sollicitus.---5. S. Gregorii ad Theodelindam reginam epistola et munuscula.---6. Ultimi S. Gregorii labores pro Ecclesia. Quid consulenti  episcopo Messanensi responderit.---7. Consilia ab ipso amicis data. Eius obitus. Sepultura. Sacer cultus. Translationes. 

1. Ex editissima Ecclesie specula S. Gregorius conspiciens turbatas Hispaniarum Ecclesias, ob iniustam presbyteri et quorumdam episcoporum deiectionem, eo misit Ioannem defensorem, qui, auctoritate sibi a summo Pontifice delegata, iudex sedit inter presbyterum episcoposque uim passos, et alios qui aut ipsos iniuste deiecerant aut eorum sedes inuaserant aut eorum inuasores ordinarant, necnon inter gloriosum Comitiolum, Betice, ut par est credere, prefectum, quo presertim auctore tanta mala hac in prouincia perpetrata sunt. Ioannis defensoris legationi occasionem dedit Ianuarii, Malacitani  episcopi, petitio seu libellus supplex pape oblatus, quo querebatur unum e suis presbyteris ab officio suo amotum, et in exsilium deportatum fuisse. In eodem haud dubie libello de simili quoque pena sibi inflicta conquestus est Ianuarius. Alius incerti loci episcopus nomine Stephanus cum Ianuario depositus et in exsilium eiectus, ad sanctam quoque sedem appellauerat. Ut in his episcoporum et presbyterorum causis recte sententiam ferret Ioannes, dedit ipsi papa duplex capitulare seu commonitorium, quorum unum prescribit quidquid facto opus sit in his litibus tum instruendis tum iudicandis alterum continet leges imperiales de clericorum immunitate. In sententia Ioannis defensoris, quem omnes partes pro legitimo suo iudice agnouerunt, nulla fit mentio  Stephani episcopi et presbyteri Malacitani, sed tantum Ianuarii, episcopi huius urbis, qui hoc solemni iudicio fuit Ecclesie sue restitutus: Nullam, inquit Ioannes, in antedicto Ianuario culpam que exsilio uel depositione digna esset puniri, sed magis illum eiectum de Ecclesia uiolenter inueni. Et 303 quamquam huiusmodi temeritatem legum censura districtissime feriat, ego tamen legum uigorem sacerdotali moderatione temperans, mediis sacrosanctis Euangeliis, quibus presentibus ab initio in hoc cognitor resedi iudicio, ea que contra eum statuta sunt, licet iure non teneant, nec alicuius sint momenti, iniusta tamen et in firma esse pronuntio, atque illos et illos memoratos episcopos, qui,  postposita consideratione sacerdotali, in fratris sui preiudicium atque condemnationem iniuste et contra Dei timorem uersati sunt, condemnans, in monasterio recipiendos ad agendam in tempus penitentiam statuo atque decerno. Illum uero qui locum antedicti sanctissimi Ianuarii contra sacrorum canonum statuta nequiter presumpsit inuadere condemnans, priuari sacerdotio et ab omni ecclesiastico ordine remoueri statuo, ut et hoc quod male est adeptus amittat, nec ad officium quod ante indigne gesserat, reuertatur. Sepedictum autem sanctissimum Ianuarium episcopum absolutum loco suo in episcopatus gradu Deo auctore reuerti .

2. Eidem defensori S. Gregorius in mandatis dedit ut monasterium Capricane, seu Caprarie insule prope Maioricam uisitaret, et monachorum corruptos mores  emendaret . Nam ita peruerse agere dicebantur, ut non Deo, sed antiquo potius hosti, se militare ostenderent. Sic studium suum pro conseruanda aut resarcienda monastica disciplina ubique demonstrabat sanctissimus pater. Anno eius pontificatus decimo quarto ineunte, ipsi cure fuit prouidere monasterio sanctorum Laurentii et Zenonis in Cesenati castro, quod Concordius huius loci episcopus turbarat iniusta Fortunati abbatis depositione. Ab eius antecessore Natali, Cesene episcopo, Fortunatus ordinatus fuerat abbas huius monasterii; et si nulla existente causa nouus episcopus eum ab hoc amouerat officio, aliumque instituerat abbatem. Fortunatus de sua deiectione querelam ad summum detulit pontificem, qui, quamuis ex ipso  Concordii diacono abbatem iniuste spoliatum cognouisset, de hoc negotio tamen Marinianum, Rauennatem archiepiscopum, uoluit inquirere, quia, inquit, certior in partibus ubi res acta est, potest esse probatio. Et si nulla manifesta causa depositionis exstitisset, iussit Fortunatum in pristinum gradum restitui, increparique episcopum qui decessoris sui, nullis prouocatus excessibus, destruere ordinationem molitus sit .

De quibusdam abbatibus monasteriorum Sardinie scripsit eodem fere tempore S. Gregorius ad uitalem huius insule defensorem, eos qui cum adhuc in monachico et minori essent ordine, lapsi fuerant, abbatis officium suscipere minime debuisse, nisi omnino correcta uita et digna precedente penitentia; sed quia  iam abbates facti erant, uoluit sapientissimus Pater ut de eorum uita, moribus ac sollicitudine curam gereret uitalis. Et si actus eorum inuenti contra officium non fuissent, in accepto perseuerarent ordine et officio. Alioquin remotis, inquit, eis alii qui commissis sibi animabus prodesse ualeant ordinentur .

3. In epistola ad uitalem ea de re scripta respondet S. Gregorius questioni proposite de Ianuario, Caralitano archiepiscopo, qui tempore quo sacrificium celebrabat tantam frequenter angustiam patiebatur, ut uix post longa interualla ad locum canonis redire ualeret. Inde multis offensionis data occasio, ita ut dubitarent, si communionem de eius consecratione deberent  percipere; sed admonendi sunt, inquit sanctus Doctor, ut nullatenus pertimescant, sed cum omni fide et securitate communicent, quia egritudo persone sacri mysterii benedictionem nec mutat nec polluit. uoluit nichilominus a uitali suggeri Ianuario, ut quoties aliquam sentiret molestiam, non procederet; ne ex hoc et se despicabilem preberet, et infirmorum animis generaret scandalum.

Infirma Ianuarii ualetudo in prouecta etate, magna Ecclesiis, xenodochiis, et monasteriis damna intulerat in Sardinia. Xenodochiorum curam habere Ecclesie Caralitane economum et archipresbyterum iussit papa, de neglectu, si quis deinceps esset, penas daturos.

4. Gregorii sollicitudinem pro tota Ecclesia, neque ingrauescens etas, neque assidui acrioresque labores  in dies morbi, qui mortem prenuntiabant proximam, potuerunt imminuere; maxime cum de pace restituenda inter episcopos agebatur. Quod ipse significat in epistola hoc anno scripta: Quoties, inquit, nos eorum discordia tristes facit, qui pacis predicatores esse debuerant, magna sollicitudine studendum est, ut litigii ablata materia, ad concordiam redeant, qui diuersa ab inuicem uoluntate discordant . Hec ait occasione litis inter Alcysonem, Corcyre, et Ioannem, Eurie in Epiro episcopum, qui ex hac urbe fugere coactus a Barbaris una cum clero, ablatoque secum sancti [a 1Kb] Donati corpore in Cassiopi castro sacras illas reliquias deposuerat, sibique ac suis clericis sedem fixerat, annuente Alcysone, Corcyreo episcopo, ad cuius diecesim pertinebat castrum. At contra  ecclesiasticam ordinationem, contra sacerdotalem modestiam, contra sacrorum canonum statuta, predictum castrum de iurisdictione Alcysonis abducere ac sue molitus est potestati subiicere, ut fierent quodammodo domini ubi prius suscepti fuerant peregrini. De ingrato episcopi animo, iniustaque castri usurpatione expostulauit Alcyson tum apud imperatorem, tum apud Andream, Nicopolitanum episcopum, utriusque metropolitam, qui tum ex officio, tum ex principis precepto lata sententia, decreuit Cassiopi castrum sub iurisdictione Corcyritane Ecclesie debere persistere. Metropolitani sententiam comprobauit papa. Et quamuis districtionem contra se non modicam huius litigii culpa uideretur exigere, propter quod mala pro bonis sunt reddita: Studendum tamen est, inquit  clementissimus Pater, ut excessu benignitas non uincatur, nec illud quod extraneis debetur, fratribus etiam necessitatem patientibus denegetur . . . oportet ergo ut sacerdotes uel clerus Eurie ciuitatis ab antefati Cassiopi castri habitatione nullatenus repellantur, sed et beati Donati sanctum ac uenerabile corpus, quod secum detulerunt, in una ecclesiarum antedicti loci quam elegerint, siue intus, siue foris habeant recondendi debita cum ueneratione licentiam. Sic tamen ut dilectioni tue in cuius parochia castrum ipsum est positum, emissa procuretur cautione munitio, per quam promittat episcopus Eurie nullam sibi in eo potestatem, nullum priuilegium fore, nullam iurisdictionem, nullam tanquam  cardinalis episcopus ulterius auctoritatem defendere, sed pace Deo propitio reddita, ablato 304 uenerabili sancti Donati, si maluerint, corpore, ad propria se modis omnibus reuersuros .

Huic iudicio non statim acquieuit episcopus Eurie, sed ab imperatore subreptitiam obtinuit iussionem qua in castrum Cassiopi omnem sibi uindicabat potestatem. Id egre tulit S. Gregorius; ne tamen contra Augusti preceptum aut in despectum ipsius aliquid facere uideretur, nulli partium data ex iuris formulis sententia: satis habuit eum admonere, Bonifacii legati sui opera, de iussionis ab ipso surrepte iniquitate, rogareque ut contrariam daret, qua metropolite iudicium a sancta sede ratum habitum confirmaretur . Resipuisse Eurie  episcopum nos docet scripta ad Alcysonem epistola . Nam capitulare obtulit quo supplex patebat a Corcyritano antistite, ut in Ecclesia S. Ioannis, intra castrum Cassiopi posita, licentia recondendi corporis beati Donati sibi daretur; paratumque se asserebat ad emittendam munitionem qua locum hunc Corcyritane diecesis esse ultro agnosceret, nullumque sibi ius in illum unquam uendicaturum polliceretur. Alcysonem hortatus est papa ut accepta cautione postulata concederet, sponderetque tum episcopo Eurie tum eius clericis, restituta pace, cum ad propriam redire liceret Ecclesiam, ipsos auferendi secum corpus sancti Donati fas habituros.

5. Eurie episcopum ad propriam Ecclesiam deserendam coactum esse a Sclauis aut Auaribus suspicamur,  non uero a Langobardis, cum quibus nullum tunc fuisse bellum coniicimus ex litteris et munusculis a S. Gregorio ad Theodelindam reginam hoc anno missis . Ipsa scripserat summo pontifici, ut eum sui gaudii participem efficeret ob Adaloaldum filium in lucem editum, quem in fide catholica baptizari curauerat, licet Agilulfus rex, eius pater, nondum Arianismum eiurasset. Regio puero eiusque sorori papa misit sacra quedam dona et alia munuscula, de quibus legenda epistola ad reginam scripta. Ipsam rogauit ut suo nomine regi coniugi de facta pace gratias agere dignaretur, atque eius animum, sicut consueuerat, ad pacem de futuro prouocaret.

In eadem epistola, cum rogatus esset a Theodelinda  respondere scripto Secundini abbatis pro tribus capitulis decertantis, excusatum se haberi postulat ob infirmitatem, cuius testes fuerant regine legati; quandoquidem ipsum discedentes in summo uite periculo ac discrimine reliquerant.

6. Neque tamen pro Ecclesia sollicitudinem gerere intermisit. Nam eodem tempore, cum uacasset pastore Anconitana Ecclesia, de ordinando episcopo qui dignus esset diu deliberauit, animi dotes, uirtutes, mores trium qui electi fuerant explorans ; et ad plurima quesita Felicis, Messanensis episcopi amplissime respondit , scilicet de consanguinitatis gradibus intra quos nubere licet, de uexatione quam episcopi patiebantur a  laïcis sibi subditis, et de Ecclesiis de quarum dedicatione dubitabatur. Ad primum dicit ea que indulsit Anglis neophytis , nimirum ut matrimonium in gradibus prohibitis contrahere possent, non esse omnibus a se concessa; imo nec ipsismet Anglis nisi ad tempus, uidelicet donec in eis coalesceret religio Christiana. Ad secundum quesitum respondet: Si Dauid, regum iustissimus, in Saul, quem constabat iam a Domino reprobatum esse, manum mittere non presumpsit, quanto magis cauendum est ne manum detractionis aut uituperationis, siue indiscretionis aut dehonorationis, quidam mittant in unctum Domini, uel in predicatores sancte Ecclesie? quia eorum uexatio siue detractio ad Christum pertinet, cuius uice in Ecclesia legatione funguntur. Unde summopere cauendum  est omnibus fidelibus, ne clanculo aut publice episcopum suum, id est unctum Domini, detractionibus aut uituperationibus dilanient. Ad tertiam uero interrogationem ait: De dedicationum uero Ecclesiarum dubitatione, super qua inter cetera nos consulere uoluistis, hoc uos rite tenere debetis, quod ab antecessoribus nostris traditum accepimus: id est, ut quoties tam de baptismo aliquorum uel confirmatione, quam de ecclesiarum consecratione dubitatio habetur, et nec scriptis, nec testibus ratio certa habetur utrum baptizati, uel confirmati, siue ecclesie consecrate sint: ut baptizentur tales ac confirmentur, atque ecclesie canonice dedicentur, ne talis dubitatio ruina fidelibus fiat: quoniam non monstratur iteratum, quod non certis indiciis ostenditur rite peractum.

 7. His responsis totam informare Ecclesiam curabat sanctissimus Doctor, nec ab admonendis priuatim amicis, ubi e re Ecclesie esse uidebatur, cessabat. Gratulatus est Paulo Scholastico , tum de ipsius sollicitudine in cercendis puniendisque maleficis, tum de eius cum Leone, Catanensi episcopo, reconciliatione; et utrumque hortatus est ad diligendam pacem, fouendamque caritatem: quatenus reciprocum affectum, quasi mutuum aliquod feneratores, semper ab inuicem possent exigere.

Audiens abductam a quodam milite ancillam Dei, de tanto facinore puniendo scripsit ad Guduinum, Neapolitanum ducem, in hec uerba: Cum inter multa bona que nobis de magnitudine uestra sepius nuntiantur, illud in uobis plus laudabile dicatur existere, quod  castitatem diligitis, et disciplinam, sicut dignum est, custoditis: satis mirati sumus quod in milite illo qui ancillam Dei diabolica instigatione perdiderit, districtissima hactenus uindicta facta non fuerit. Nam et moribus et bonitati uestre ualde conueniens fuit, ut ante ad nos ultio quam perpetrate culpe iniquitas perueniret, etc. Pro exarcho sollicitus, cum sciret eum ex lingue incontinentia ea sepe loqui que omnes qui illum amabant, ad inimicitias illius ualerent prouocare, ad quemdam eius familiarem scripsit ut ea de re amicum commonere studeret .

8. His assiduis laboribus non minus quam continuis morbis absumptus Gregorius, tandem ad optatam quietem transiuit Iu Idus Martias, anno Phoce  imperatoris secundo, [a 1Kb] indict. uII, Christi anno 604, et sepultus est in extrema porticu basilice beati Petri apostoli ante uetus secretarium. De his ac de eius epitaphio legendus Ioannes Diaconus , qui ait uenerabile eius corpus a Gregorio Iu papa 305 translatum ante nouellum secretarium, constructis absidibus, sub altari sui nominis collocatum, ubi eius anniuersaria solemnitas cunctis certatim pernoctantibus celebrabatur . Honores ei sacri ab Anglicana Ecclesia decreti sunt in concilio Cloueshouie an. 747, can. 17: Ut dies natalitius beati pape Gregorii, et dies quoque depositionis S. Augustini archiep. ab omnibus, sicut decet, honorifice uenerentur; ita ut uterque dies ab ecclesiasticis et monasterialibus feriatus habeatur. Non a solis Latinis  coli meruit uir sanctissimus, sed etiam a Grecis, quorum menologio sacrum eius nomen inscribitur ad diem 11 Martii, cum amplissimo encomio quod refert Bollandus.

De translatione sacrarum reliquiarum S. Gregorii  in celeberrimum S. Medardi cenobium legendi Mabillonius et Bollandus , qui agit etiam de translato eiusdem sancti capite ad monasterium S. Petri uiui apud Senonas, circa an. 876, ex dono Ioannis pape, fauente Carolo Caluo, Francorum rege et imperatore, postulanteque Ansegiso, Senonensium archiepiscopo.

Staturam sanctissimi Pontificis, uultus lineamenta, capillamentum, barbam, et quecunque ad formam spectant, satis accurate depingit Ioannes Diaconus . At prestantissimi animi statum, flagrantissimum amorem in Deum, immensam erga proximum caritatem, demississimam humilitatem, fortitudinem infractam in aduersis, modestiam, temperantiam,  uigilantiam, prudentiam ceterasque uirtutes que Gregorium nostrum certatim ornauerunt, quis describere ualeat? Ut enim cum S. Hildefonso loquar, uicit sanctitate Antonium, eloquentia Cyprianum, sapientia Augustinum .





IMAGINES BEATI GREGORII MAGNI EIUSQUE PARENTUM, A Ioanne diacono descripte lib. Iu in eiusdem Sancti uita, cap. 83 et 84, et ab Angelo Rocca, apostolici sacrarii prefecto, notis illustrate.
[19Kb]

 312 De imagine B. Gregorii, cap. 84.

In [a 1Kb] absidicula Gregorius in rota gypsea pictus ostenditur, statura iusta et bene formata, facie de paterne faciei longitudine, et materna rotunditate, ita medie temperata, ut cum rotunditate quadam decentissime uideatur esse deducta; barba paterno more subfulua, et modica; ita caluaster, ut in medio fronte gemellos cincinnos rarusculos habeat, et dextrorsum reflexos; corona rotunda, et spatiosa, capillo subnigro et decenter intorto, sub auricule medium propendente; fronte speciosa, elatis et longis, sed exilibus superciliis; oculis pupilla fuluis [Al. furuis], non quidem magnis, sed patulis, [b 1Kb] subocularibus plenis; naso a radice uergentium superciliorum subtiliter directo, circa medium latiore, deinde paululum  recuruo, et in extremo patulis naribus preminente; ore rubeo, crassis et subdiuiduis labiis, genis compositis, mento a confinio maxillarum decibiliter prominente; colore [c 10Kb] aquilino, et liuido [Al. uiuido], nondum, sicut ei postea contigit, cardiaco; uultu mitis, manibus pulchris, teretibus digitis, et habilibus ad scribendum. Preterea planeta super dalmaticam castanea, Euangelium in sinistra, modus crucis in dextra; [d 6Kb] pallio mediocri a dextro uidelicet humero sub pectore super stomachum circulatim deducto; deinde sursum per sinistrum humerum post tergum deposito, cuius pars altera super eumdem humerum ueniens propria rectitudine, non per medium corporis, sed ex latere pendet; circa uerticem uero [e 2Kb] tabule similitudinem, quod uiuentis insigne  est, preferens, non coronam. Ex quo manifestissime declaratur, quia Gregorius, dum adhuc uiueret, suam similitudinem depingi salubriter uoluit: in qua posset a suis monachis, non pro elationis gloria, sed pro cognite [f 2Kb] districtionis cautela frequentius intueri. Ubi huiusmodi distichon ipse dictauit:

Christe potens, Domine, nostri largitor honoris,
Indultum officium solita pietate guberna.


313 De imagine Gordiani, cap. 83.

In uenerabilis [g 1Kb] monasterii atrio iussu Gregorii iuxta Nymphium due iconie ueterrime artificialiter depicte usque hactenus uidentur. In quarum altera beatus Petrus apostolus sedens conspicitur, stantem Gordianum [h 3Kb] regionarium, uidelicet patrem Gregorii, manu dextera per dexteram nichilominus suscepisse. Cuius Gordiani habitus castanei coloris planeta  est, sub planeta dalmatica, in pedibus [i 56Kb] caligas habens, statura longa, facies deducta, uirides oculi, barba modica, capilli condensi, uultus grauis.


De imagine Siluie, eodem cap.

In altera icona mater Gregorii sedens depicta est Siluia, candido uelamine a dextro humero taliter contra sinistram reuoluto contecta, ut sub eo manus tanquam de planeta subducat, et circa pectus sub gula inferior tunica [k 6Kb] pseudolactini coloris appareat, que magno sinuamine super pedes defluat; duabus [l 2Kb] zonis ad similitudinem dalmaticarum, sed latioribus, omnino distincta; statura plena, facies rotunda quidem et candida, sed senio iam rugosa, quam ipsa quoque senectus pulcherrimam fuisse significat;  oculis glaucis et grandibus, superciliis modicis, labellis uenustis, uultu hilaris, ferens in capite matronalem [m 30Kb] mitram candentis brandei raritate niblatam, duobus dextere digitis signaculo crucis se munire uelle pretendens; in sinistra uero patens psalterium  retinens, in quo hoc scriptum est: uiuit anima mea, et laudabit te, et iudicia tua adiuuabunt me. A dextero uero cubito usque ad sinistrum circa scapulas, uersus ascendens reflectitur, qui ita se habet: Gregorius Siluie matri fecit.





[TABULAE DONARIORUM MARMOREAE.]



TABULA MARMOREA AD PORTICUM S. PETRI PARIETI AFFIXA.
[Figure: [Tabula] 148Kb]

+ DOMINIS SCIS AC BEATISS PETRO ET PAuLO APOSTOLORuM PRINCIPIBuS + GREGORIuS INDIGNuS SERuuS + QuOTIENS LAuDI uESTRAE uSIBuS SERuITuRA QuEDAMLICET PARBA CONQuIRIMuS uESTRA uOBIS REDDIMuS NON NOSTRA LARGIMuR uT HAEC AGENTES NON SIMUS ELATI DE MuNERE SET DE SOLuTIONE SECuRI + NAM QuID uNQuAM SINE uOBIS NOSTRuM EST + QuI NON POSSuMuS ACCEPTA REDDERE + NISI QuIA PER uOS ITERuM ET IPSuM HOC uT REDDEREMuS ACCEPIMuS + uNDE EGO uESTER SERuuS REDuCENS AD ANIMuM MuLTuM ME uOBIS BEATI APOSTOLI PETRE ET PAuLE ESSE DEuITOREM PROPTER QuOD AB uuERIBuS MATRIS MEAE DIuINAE POTENTIAE GRATIA PROTEGENTE INTRO GREMIuM ECCLESIAE uESTRAE ALuISTIS ET AD INCREMENTuM PER SINGuLOS GRADuS uSQuE AD SuMMuM APICEM SACERDOTII LICET IMMERITuM PRODuCERE ESTIS DIGNATI + IDEOQuE HOC PRIuILEGII MuNuSCuLuM HuMILI INTERIM OFFERRE DEuOTIONE PRAEuIDI + STATuO ENIM ET A MEIS SuCCESSORIBuS SERuANDuM SINE ALIQuA REFRAGATIONE CONSTITuO + uT LOCA uEL PRAEDIA CuM OLIBETIS QuI INFERIuS DESCRIBuNTuR QuOS PRO CONCINNATIONE LuMINARIORuM uESTRORuM A DIuERSIS QuIBuS DETENEBANTuR RECOLLIGENS uESTRA uOBIS DICAuI IMMuTILATA PREMANERE ID EST IN PATRIMONIO APPIAE MASS uICTORIOLAS OLIBETu IN FuND RuMELLIANO IN INTEGRo OLIBETu. IN FuND OCTABIANO IN INTEGRo MASS TRABATIANA OLIBET. IN FuND BuRREIANO uT SP OLIBET IN FuND APPIANO uT SP

OLIBETu IN FuND. IuLIANO IN INTEGRO OLIBET. IN FuND uIuIANO uT SuP. OLIBET. IN FuND. CATTIA . . . OLIBET. IN FuND. SOLIFICIANO. uT SP. OLIBET. IN FuND. PALMIS uT SuP. OLIBET IN FuND. SAGARIS. u . . . . u . . . OLIBET. IN FuND. MARANO. uT SuP. OLIBET. IN FuND. IuLIANO uT SP. OLIBET IN FuND. SATuRRIANO. uT SP. OLIBET. IN FuND. CANIANO ET CARBONARIA uT SuP. MASS. CESARIANA OLIBET. IN FuND. FLORANo uT OLIBET. IN FuND. PRISCIANO ET GRASSIANO uT SuP. OLIBET IN FuND. PASCuRANO uT SP. OLIBET IN FuNDOSuP uARINIANO uT SuP. OLIBET IN FuND. CESARIANO. uT SP. MASS. PONTIANA OLIBET IN FuND. PONTIANO uT SP. OLIBET. IN FuND. CASAROMANIANA uT SP. OLIBET. IN FuND. TATTIANO uT SP. OLIBET. IN FuND. CASAFLORANA uT SP MASS. STEIANA OLIBET. IN FuND. BERRANO uT SP. OLIBET. IN FuND. CACLANO uT SP. OLIBET IN FuND. PONTIANo uT OLIBET. IN FuND. AQuILIANO uT SP. OLIBET. IN FuND STEIANO uI SP. OLIBET. IN FuND. CASSIS uT SP. MASS. TERTIANASP OLIBET. IN FuND. CAMME LIANO ET FuND. TORTILLIANO uT SP. OLIBET IN FuND. CASACuCuLI uT SP. MASS. NEuIANA OLIBET. IN FuND. ARCIPI ANO uT SP. OLIBET. IN FuND. CORELLIANO uT SP. OLIBET. IN FuND. uRSANO uT SuPER + IN PATRIMONIO LABICANENS MASS. ALGISIA OLIBET QuI EST AD TuFu IuXTA ANAGNIAS IN INTEGRO + OLIBET QuI EST IN SIBuLA ET MODICAS TALIAS CATAGEMMuLuM AG MILIT. OLIBET. IN APLINEAS IN INTEGRO + OLIBET. QuI EST IN CLAuINIANO OLIBET. QuEM TENET FRANCuLuS COLONuS IN FuND. ORDINIANO IN INTEGRO +



TABULA MARMOREA AD BASILICAM S. PAULI PARIETI AFFIXA.
 [Figure: [Tabula] 141Kb]

GREGORIuS EPISC. SERuuS SERuORuM DI + FELICI SuBDIAC. ET RECTORI PATRIMONII APPIAE LICET OMNIA QuAE HAEC APOSTOLICA HABET ECCLESIA BEATORuM PETRI AC PAuLI QuORuM HONORE ET BENEFICIIS ADQuISITA SuNT DO SINT AuCTORE COMMuNIA. ESSE TAMEN DEBET IN AMMINISTRATIONE ACTIONuM DIuERSITAS PERSONARuM uT IN ADSIGNATIS CuIQuE REBuS CuRA ADHIBERI POSSIT IMPENSIOR. CuM IGITuR PRO ECCLESIA BEATI PAuLI APOSTOLI SOLLICITuDO NOS DEBITA COMMONE RET NE MINuS ILLIC HABERE LuMINARIA ISDEM PRAECO FIDEI CERNERETuR QuI TOTuM MuNDuM LuMINE PRAEDICATIONIS IMPLEuIT ET uAL DE INCONGRuuM AC ESSE DuRISSIMuM uIDERETuR uT ILLA EI SPECIALITER POSSESSIO NON SERuIRET IN QuA PALMAM SuMENS MARTY RII CAPITE EST TRuNCATuS uT uIuERET uTILE IuDICAuIMuS EANDEM MASSAM QuAE AQuAS SALuIAS NuNCuPATuR CuM OMNIBuS FuNDIS SuIS ID EST. CELLA uINARIA. ANTONIANO. uILLA PERTuSA BIFuRCO. PRIMINIANO. CASSIANO. SILONIS. CORNELI TESSELLATA. ATQuE CORNELIANO CuM OMNI IuRE INSTRuCTO INSTRuMENTOQuE SuO ET OMNIBuS GENERALITER AD EAM PERTINENTIBuS CuM XPI GRATIA LuMINARIBuS DEPuTARE ADIICIENTES ETIAM EIDEM CESSIONI HORTOS DuO POSITOS INTER TIBERIM ET PORTICuS IPSIuS ECCLESIAE EuNTIBuS A PORTA CIuITATIS PARTE DEXTRA QuOS DIuIDIT FLuuIuS ALMON INTER ADFINES HORTI MONASTERII SCI STEPHANI QuOD EST ANCILLARuM DI POSITuM AD SCM PAuLuM ET AD FINES POSSESSIONIS PISINIAN SIMuL ET TERRuLAS QuAE uOCANTuR FOSSA LATRONIS POSITAS. IDEM IuXTA EANDEM PORTICuM EuNTIBuS SIMILITER A PORTA PARTE SINISTRA uBI NuNC uINEAE FACTAE SuNT QuAE TERRuLAE COHAERENT AB uNO LATERE POSSESSIONI EuGENITIS QD SCOLASTICI ET AB ALIA PARTE POSSESSIONI MONAST. SCI ARISTI QuAE OMNIA QuONIAM DO ADIuuANTE PER ANTEDICTAE ECCLESIAE PRAEPOSITOS QuIPER TEMPORA FuERINT A PRAESENTI SEPTIMA INDICTIONE uOLuMuS ORDINARI ET QuIDQuID EXINDE ACCESSERIT LuMINARIBuS EIuS IMPENDI ATQuE IPSOS EXINDE PONERE RATIONES IDCIRCO EXPERIENTIAE TuAE PRAECIPIMuS uT SuPRASCRIPTAM MASSAM AQuAS SALuIAS CuM PRAE NOMINATIS OMNIBuS FuNDIS SuIS NECNON HORTuS ATQuE TERRuLAS QuAE SuPERIuS CONTINENTuR DE BREuIBuS SuIS DELERE DEBEAT AC AuFFERRE ET CuNCTA AD NOMEN PRAEDICTAE ECCLESIAE BEATI PAuLI APOSTOLI TRADERE QuATENuS SERuIENTES SIBI PRAEPOSITI OMNI POST HOC CARENTES EXCuSATIONE DE LuMINARIBuS EIuS ITA SINE NOSTRA STuDEANT SOLLICITuDINE COGITARE uT NuLLuS ILLIC uMQuAM NEGLECTuS POSSIT EXISTERE FACTA uERO SuPRASCRIPTARuM OMNIuM RERuM TRADITIONE uOLuMuS uT HOC PRAECEPTuM IN SCRINIO ECCLESIAE NOSTRAE EXPERIENTIA TuA RESTITuAT BENE uALE. DAT. uIII. KAL. FEBRuARIAS IMP. DN N FHOCA PP. AUG. ANNO SECuNDO ET CONSuLATuS EIuS ANNO PRIMO IND. SEPTIMA.





DE TABULIS DONARIORUM MARMOREIS Rome a beato Gregorio Magno sanctis apostolis Petro et Paulo dicatis.


 330 Tabulas Donariorum marmoreas sanctis apostolis Petro et Paulo a beato Gregorio Magno dicatas pro luminaribus, ut ipse ait, concinnandis, et in porticu sancti Petri affixas, hoc in loco apponendas censui, ut ea que de uetusto scribendi modo in scholiis, et presertim in scholio illo 241, 242, dixi , corroborentur. Quoniam uero donationem aliam beato Paulo ab eodem Gregorio sancto pro luminaribus item concinandis lapide incisam; et in porticu olim sancti Pauli ad parietem ecclesie affixam, nunc autem paucis abhinc diebus ante maius altare translatam prope alteram ex duabus columnis, que primarium fulciunt arcum, a dextera parte collocatam, necnon in eiusdem beati Gregorii Regist. lib. XII ep. 19 conscriptam inueni; ad ipsius Sancti et Christianam et Apostolicam pietatem splendide representandam ac perpetuo conseruandam, hoc etiam loco imprimendam indicaui. Rerum namque gestarum monumenta, ut ratio ipsa suadet, et  experientia docet, facilius per typographicam quam per sculptoriam artem ab interitu uindicari queunt. Tabule primo loco posite, et ad porticum sancti Petri affixe, duarum Tabularum frusta uidentur, sicut diuerse lapidum forme, necnon mutili Donariorum fines pre se ferunt.

De Tabulis Donariorum marmoreis in porticu sancti Petri ad parietem ecclesie affixis Mapheus uegius in libello de prestantia basilice sancti Petri loquitur in hanc uerborum formam: Beatus Gregorius ad instruenda abundantius basilice sancti Petri luminaria, multa predia, multaque presertim oliueta illi donauit, sicut constat ex publico documento inscripto tabulis marmoreis: que cum primo septem essent, due tantum adhuc affixe sunt muro ante ingressum basilice. Hec Mapheus uegius dicto in libello, qui in bibliotheca basilice sancti Petri asseruatur.

Ego interea lectorem moneo, omnem uel etiam futilem hisce in tabulis describendis et imprimendis industriam fuisse adhibitam, ut uetusta scribendi  consuetudo ad amussim, uel, ut rectius dicam, ad minimum usque apicem representaretur, spatiis tantum exceptis, que quamuis in inscriptionibus lapide incisis inter singulas quasque uoces desiderentur; ea tamen in hisce impressis apponenda curaui, ut lectio facilior reddatur. In nonnullis item uocibus contractis puncta non exstant, et minuscula elementa maiusculis admixta interdum cernuntur.

uoces denique obsoletas que priscam illam ueterum scriptorum etatem sapiunt etiam prout iacent reliquimus, easque lapicidarum mendis carere lectorem monitum uolo: littera enim pro littera nonnunquam a ueteribus usurpata inuenitur, ut immutilata pro immutilata, inmeritum pro immeritum, inpendi pro impendi, set pro sed, adquisita pro acquisita, adsignatis pro assignatis, intro pro intra , super pro supra , post hoc pro posthac , adfines   pro affines et confines, adicientes pro adiicientes, exsistere pro existere, hortus  pro hortos, detenebantur pro detinebantur, consolatus pro consulatus. Huius generis exempla maiori ex parte in orthographia Aldina, et in aliis inscriptionibus, quas ad millia sexaginta et eo amplius descriptas penes se habere Aldus iunior affirmare solebat, antiquitus usurpata leguntur, que breuitatis gratia silentio pretermittenda censui: sat enim est hac in re citasse inscriptiones ueterum Latinorum ab Aldo descriptas. Ipse enim abstrusa omnia antiquitatum in Latine scribendo monumenta adeo accurate obseruauit,  ut neminem in hoc genere parem 331 habuerit. Non desunt etiam scriptores, qui dictas uoces apud antiquos in usu frequenti fuisse dicant: quos breuitatis causa omitto.

Illa item B. Gregorii etas littera B pro u et u pro B uti non raro solebat, ut supra uidere est in tabula ex duabus prima, in qua legitur, parba pro parua, olibetum pro oliuetum, silbula pro siluula, octabiano pro octauiano; deuitorem pro debitorem, et uueribus pro uberibus. Hunc uetustum scribendi usum in scholio nostro 246  satis diffuse explicauimus, ut idem scholium, in quo nonnulla scitu fortasse digna enarrantur, huic etiam tabule deseruiret. Alia item haud omnino contemnenda ad huius generis scribendi pronuntiandique usum spectantia in Commentario nostro bibliothece uaticane anno 1591 impresso, pag. 153 et 297 docuimus.

Lectorem item moneo, in oliuetorum recensione legi semper olibetum in accusandi casu per uocem hoc modo contractam, olibet et cum puncto et sine  ipso, uel olibetu, modo etiam cum puncto, modo absque ipso. Quod autem accusandi casus sine littera m fuerit in usu apud ueteres Latinos illos qui etate beati Gregorii exstabant, id nobis persuadent multe antiquorum inscriptiones lapide incise, quarum etiam exempla, breuitati consulens omitto.

Illud interea subticendum non uidetur, cur scilicet oliuetum, quod est generis neutrius, in hac inscriptione masculini semper generis esse inueniatur: id quod factum puto per figuram synthesim, que discordat cum uoce, et cum suo concorda significatu, ut est illud uirg. uIII Aen., Preneste sub ipsa, teste Aldo seniori, et Camerino sub ipsa, i. ciuitate: nam Preneste et Camerinum sunt generis neutrius. Per hanc item figuram, synthesim, dicitur: Lilium est albissimus florum. i. flos albissimus omnium florum; ita etiam oliuetum, quod est locus, siue ager, in quo olee consite sunt, discordat cum uoce, et concordat cum significatu, si referatur ad locum, siue ad agrum.

 In secunda tabula, que infra cernitur, legitur isdem in recto pro idem. Hanc uocem isdem, in nominatiuo singulari pro idem, non solum Eucherius bis in II lib. in Gen. et bis in lib. Regum usurpauit, sed Ennius etiam auctor perantiquus in nominatiuo singulari, et in ablatiuo plurali, ut refert Cicero in lib. de Oratore, usus est eadem uoce, isdem dicens: Isdem campus habet  et in templis isdem, probauit, etc.

In templis isdem pro iisdem, dixit Ennius. Hinc Cicero eodem in loco ait isdem dici et in nominatiuo singulari, et in ablatiuo plurali, et utrumque usurpatum fuisse ab Ennio: nam uox isdem deriuatur ab is, ea, id, et demum, auctore Prisciano lib. XII, cap. de figura. Hinc, si non isdem, sed idem, campus legeretur, ut nunc profecto legitur, sed corrupte quidem Ciceronis de hac uoce disputatio uana esset. Ennius enim quamuis in nominatiuo singulari dixerit, isdem, non idem campus, in ablatiuo plurali etiam dixit in templis isdem, pro iisdem, et uti maluit eadem  uoce in secundo loco, alterum i, abiiciens ut malum sonum uitaret, quam pro iisdem, uocem eisdem usurparet, que sane uox  erat opimior, quam scilicet ferebat Ennii etas, que nimirum uetustatem sapiebat. Isdem itaque uoce, primo Ennii loco pro idem, reposita, Ciceronis locus emendatur.

Duo etiam pro duos, ut hortos duo positos. Quem locum in secunda tabula mendosum esse credidissem, nisi locum Charisii legissem scribentis, duo pro duos, et ambo pro ambos iuxta analogiam, et declinationem Grecam recte dici. Ait enim Charisius libro I:  Nonnulli, Grecos secuti, 332 quia illi, et dicunt, hos duo, et hos ambo dixerunt. Ambo pro ambos apud uirg. ecl. 6:

   nam sepe senex spe carminis ambo
Luserat.
Ita legendum ex Charisio, necnon ex codice Ms. uetutissimo et insigniori, characteribus maiusculis conscripto, qui in bibliotheca uaticana asseruatur. Idem uirgilius in lib. Iu Georgicorum:

uerum ubi ductores acie reuocaueris ambo.
Ita uirgilii locus ex Charisio emendandus. In codice uaticano insigni uersus hic non exstat, quia in hoc lib. Iu Georg. aliquot pagine desiderantur. Afranius in Pantaleo:

Reuocas nos ambo ad prelium.
Idem uirgilius lib. XII Aeneidos:

Hunc congressus, et hunc; illum eminus, eminus ambo.
Ita legitur in codice ms. uetustissimo et insigniori  uaticano. Terentius in Andria act. II, sc. 2: Ambo opportune uos uolo. Ita legendum ex Charisio; alii enim legunt: Ambo opportune: uos uolo.

Duo pro duos recte scribit, ait Charisius lib. I, Attius in Epinausimache:

Martes armis duo congressos crederes.
Ita legendum ex Charisio. Terentius in Adelphis, act. u, sc. 3:

Tu illos duo pro re olim tollebas tua.
Ubi Helenius Acron, duo pro duos. Ita legitur in codice ms. uetutissimo et insigniori uaticano. Ita etiam legitur in Terentio a Gabriele Ferno; et i a Terentii locus ex Charisio est emendandus. Cicero in uerrem lib. I, act. 2: Horum Pater abhinc duo et uiginti annos est mortuus. Sic legebatur, et ita legi debet. Idem ad Atticum lib. Iu, epist. ultima: Duo consulares, qui te dicerent. Sic legendum. Idem ad Q. Fr. lib. I, ep. 2: Duo Mysos. Ita legendum, et ita emendauit Paulus Manutius ex lib. Bessarionis. Idem  lib. Famil. III, epist. 4: Duo enim duarum etatum plurimi facio, Cn. Pompeium filie socerum, et M. Brutum generum tuum. Idem lib. uII, ep. 25: Preter duo nos, loquitur isto modo nemo. Ita legitur, et ita legi debet. Idem lib. eod., epist. 29: Duo parietes de eadem fidelia dealbare. Idem de Amicitia: Ut omnis caritas siue inter duo, aut inter paucos iungeretur. Sallustius historiarum lib. Iu, in epist. Mithridatis: Inter me atque Lucullum, prope inopia rursus ambo incessit. uirg. ecl. u: Craterasque duo statuam tibi. Ita legit Pierius ad sibilum euitandum: et ita legitur in codice ms. uetustissimo, et insigniori uaticano. Idem lib. II Aeneidos:

Si duo preterea tales Idea tulisset
Terra uiros
Ita legitur in codice ms. uetustissimo et insigniori uaticano, nec aliter legi potest, quia utraque syllaba in uoce, Duo, est breuis; et in primo loco est dactylus, in quo prima syllaba longa est, duabus sequentibus  breuibus.

Priscianus lib. uII ait: Oportet scire quidem analogie rationem, usum tamen auctorum magis emulari. Duo preterea, et Ambo accusatiuos, secundum hanc declinationem proferunt, Ambos, et Duos. C. Iulius Romanus in libello de Analogia rectam ponit esse declinationem: Hos duo.

Duo igitur pro duos, et ambo pro ambos recte scribi ex Charisio et aliis probatissimis auctoribus fatendum, affirmandumque est.

Quod autem ad orthographiam attinet, due uoces in prima tabula absque diphtongo leguntur, quarum prima est dictio quedam, altera uero Cesariano. In secunda uero Tabula legitur Fhoca, pro Phoca. Quas sane uoces lapicidarum mendis carere non puto.

Massa hisce in tabulis non eo sensu quo dicitur massa auri et argenti, atque id genus alia; sed pro  fundo siue uilla, quam uulgo dicunt possessionem, usurpatur. Unde massarius 333 cui totius uille cura commissa est nuncupatur, ut placet Huguitioni. Hinc nonnullis in locis rustica possessio, pro uilla siue fundo sumpta, massaria uocitari solet.

Hec de glossematibus siue uocibus ueterum Latinorum abstrusis in utraque Donariorum tabula conscriptis: de quibus lectorem monitum uolui, ut ne quis uoces obsoletas per typographorum incuriam impressam fuisse opinetur, necue quis omnes illas lapicidarum menda esse suspicetur.

Ea Donariorum tabula que nunc ad basilicam sancti Pauli exstat, legitur etiam in Registro beati Gregorii lib. XII, epist. 19; sed in epistola que Registro inserta est nonnulla desiderantur: nam in salutatione epistolari desunt hec uerba, que in tabula marmorea exstant: Episcopus seruus seruorum Dei. Ad finem uero epistole uerba hec: Bene uale. Dat. uiii. Kalend. Februarias, Imp. Domino N. Fhoca PP. Aug. anno secundo, et consolatus eius anno primo, ind. septima.  Hec in tabula marmorea.

Nonnulle item uoces, ut, in foro, pro quo in tabula legitur bifurco; horos duos, pro hortos duo positos; id est, pro ibidem; similiter parte sinistra ad portam, pro similiter a porta, parte sinistra; Eugentis, pro Eugenitis; possessionibus monasterii sancti Edistii, pro possessioni monasterii sancti Aristi; hortos, pro hortus; deleri facias ac auferri, pro delere debeat ac auferre.

His de rebus lectorem item monitum uolui, ut si quis tabulam marmoream cum epistola Registro inserta conferret, hanc collationem in Registro imprimendo factam non fuisse sciat: propterea quod dum Registrum typis mandaretur, tabula illa, nondum in ecclesiam translata, in porticu sancti Pauli, ad parietem affixa erat in editissimo loco sita, hinc perpaucis et fere nemini nota: quia uix aliquid de ea legi poterat. Ego uero dum scholia et alia in beatum Gregorium a me elaborata in lucem edenda curarem,  aliud agens, incidi in Panuinium, qui totam hanc tabulam in libello de septem Urbis ecclesiis scriptam reliquit, dum de basilica sancti Petri sermonem haberet.

Quare omni adhibita diligentia et industria, eam querendo inueni, inuentamque ex marmore fideliter decerpsi, decerptamque denique atque impressam, ob rationes initio assignatas hoc loco apponere libuit.

Reliquum est ut paucis explicemus cur beatus Gregorius Magnus solis pro luminaribus seu lampadibus in honorem sanctorum apostolorum Petri et Pauli accendendis, tot fundos et predia, siue tot possessiones, totque denique oliueta eorumdem sanctorum basilicis dedicarit, ac destinarit: nam ex tot tantisque prediorum, et oliuetorum presertim reditibus, nonnisi ingentem lampadum numerum dictis in ecclesiis adhibitum olim fuisse, colligere possumus. Id quod planum cuique profecto fit, si uite summorum pontificum ab Anastasio Bibliothecario,  et a Platina, necnon Historie sacre a Petro Mallio conscripte legantur. Nam post Siluestrum papam, Celestinus, Hilarius, Simplicius, Symmachus et post Gregorium Magnum Sabinianus, eius successor, deinde Honorius, Agatho, Gregorius II, Zacarias, et alii uaria candelabrorum genera argentea, uariis nominibus nuncupata  multasque auri et argenti libras pro lampadibus basilice sancti Petri Rome dono dederunt. Idem fecit Constantinus Magnus imp., deinde Theodoricus rex sub Hormisda, Belisariusque sub uigilio, qui magni pretii uaria candelabrorum genera, multaque auri et argenti pondo, imperatorie ac regie opulentie ac liberalitati consentanea, ecclesie sancti Petri atque item beati Pauli obtulerunt. Panuinius de rebus antiquis memoralibus et prestantia basilice sancti Petri lib. u in eiusdem ecclesie bibliotheca asseruato, ait: Mathilda sanctitate celebris,  tanti basilicam sancti Petri fecit, ut quo luminaribus adhibitis magis decoraretur, tanquam debitam ei dotem donauit patrimonium suum, id est, Ligurie et Hetrurie precipuas partes cum omnibus oppidis ac eorumdem iuribus. Hec Panuinius. Platina in ipso Paschalis II uita, inquit hunc in modum: Hoc tempore Mathilda comitissa, admodum senio confecta, moriens, Romane Ecclesie ex testamento reliquit quidquid a Pissia amne, et sancto Quirico agri Senensis usque ad Ceperanum inter Appenninum et mare pertinet, 334 addita Ferraria, que adhuc Romane Ecclesie uectigalis est. Hec Palatina. Sed Ferraria longe prius sub Ecclesieditione fuit, hoc est mille abhinc fere annis, tempore uidelicet uitaliani, ut in chronicis peregrini Prisciani et Gasparis Sardi uidere licet, deinde tempore Pipini, Karoli Magni, Ludouici I, Henrici I et Othonis I ante Mathildam, et ex eorumdem, ceterorumque post Mathildam, imperatorum priuilegiis, que in archiuo castri sancti Angeli custodiuntur, constat. De hac item donatione, donationisque confirmatione  a comitissa Mathilda tempore Gregorii uII et Paschalis II prestita anno 1102 authentica non desunt momenta scriptis mandata, que in omnibus S. E. R. archiuis asseruantur. Postquam autem in sermonem de Ferraria non consulto, sed re id mihi subministrante incidi, breuiter et quasi preteriens, dicam quod de ipsa Ferraria accidit dum hec de sanctorum apostolorum Petri et Pauli lampadibus typis mandarem. Superiori namque anno Domini 1597, die. 27 Octobris, Alhdonso Estense huius nominis Il et ultimo Ferrarie duce sine filiis ac descendentibus mortuo, sanctiss. D. N. Clement uIII pastor Ecclesie uigilantissimus, et patrimonii sancti Petri defensor acerrimus et indefessus, ubi primum accepit Ferrarie ducatum in feudum olim a Romanis pontificibus predecessoribus suis concessum, ad Romanam Ecclesiam ob lineam dicti Alphonsi finitam fuisse deuolutum, nulla penitus cunctatione interposita, cum uniuerso S. R. E. cardinalium collegio de illius recuperatione grauiter ac sapienter egit, dictam  recuperationem iisdem quoque cardinalibus instanter postulantibus. Quare sanctiss. D. N. in decreto, hac de re pronuntiando, humanis posthabitis rationibus, totam Ferrarie ditionem Christo Domino Saluatori nostro, necnon gloriose ac semper uirgini Dei genitrici Marie, sanctisque apostolis Petro et Paulo constanti animo miroque pietatis ardore addixit et consecrauit. Iuris itaque ac canonum ordine seruato,  stricto tandem utroque gladio, Petroque sancti Nicolai in carcere diacono cardinali Aldobrandino eiusdem Clementis nepote, ad res sane preclaras et arduas pro Romana Ecclesia celeriter ac feliciter perficiendas nato, ad ducatum 335 Ferrarie recuperandum cum militaribus copiis misso, Cesar Estensis nullo militum exspectato congressu, eumdem Ferrarie ducatum antiquo ac legitimo S. R. E. domino, anno hoc ipso 1598 die 12 Ianuarii restituere, inita conuentione scriptis mandata, promisit: reque ipsa eiusdem uigesima nona mensis die, hoc est pridie diei sancto Hippolyto consecrate, in qua ipsius Clementis, antea Hippolyti nuncupati, pontificatus natalis celebratur, libere ac pacifice, non humano tantum, sed expresso diuine opis presidio, restituit, Ferraria gaudio gestiente, tota urbe Roma exsultante, Deoque ingentes gratias agente, uniuersaque Italia admirante. Hactenus de Ferraria. Nunc ad nostrum de lampadibus in honorem sanctorum apostolorum Petri et Pauli olim accendi solitis institutum reuertamur.  Nam Petrus Mallius in libro de historie Basilice sancti Petri, ut in Bibliotheca uaticana uidere est, post uaria donorum ac redituum genera basilice sancti Petri pro lampadibus accendendis enumerata, de luminaribus dicta in Ecclesia perpetuo accensis loquens, CL lampades diu noctuque, in stationibus autem CCL sua tempestate in basilica sancti Petri arsisse testatur, uariaque lampadum et candelabrorum genera et nomina, atque item loca omnia, in quibus candelabra suspendebantur, recenset, stationibus quibuscumque totius anni enarratis. Accendebatur etiam candelabrum, quod tot habebat lampades, quot dies anni sunt, hoc est CCCLXu. Imo ut Anastasius bibliothecarius in Hadriano primo ait: Hadrianus ipse basilice sancti Petri dono dedit candelabrum, crucis formam representans, MCCCLX candelis uel lampadibus insignitum, quod ante presbyterium pendens, quatuor anni uicibus, die scilicet Natalis Domini, in Paschate, in Natali sanctorum apostolorum Petri et Pauli, et in Romani pontificis electione,  que singulo quoque anno, ipso uiuente, celebratur, ac accendi solebat, MCCCLXX lampades ante presbyterum accendi solebant. Idem fere legitur de basilica sancti Pauli. Cum itaque in basilicis sanctorum apostolorum Petri et Pauli tot lampades perpetuo arderent, mirum nemini uideri debet, si tot predia, totque oliueta dictis basilicis fuerint dedicata ac destinata.





TESTIMONIA ET ELOGIA uETERUM SCRIPTORUM DE SANCTO GREGORIO PAPA.


 [a 1Kb] S. Gregorii Turonensis lib. X Historiar., cap. 1.

 Anno quintodecimo Childeberti regis, diaconus noster ab urbe Roma cum sanctorum pignoribus ueniens, sic [b 1Kb] retulit quod anno superiore, mense nono, tanta [c 1Kb] inundatione Tiberis fluuius urbem Romam obtexit, ut edes antique diruerentur, horrea etiam Ecclesie subuersa sint, in quibus nonnulla millia modiorum tritici periere. Multitudo etiam serpentium cum magno dracone in modum trabis ualide, per huius fluuii alueum in mare descendit. Sed suffocate bestie inter salsos maris turbidi fluctus, littori eiecte sunt. Subsecuta est de uestigio clades,  quam inguinariam uocant. Nam medio mense undecimo  adueniens, primum omnium, iuxta illud quod in Ezechiele propheta legitur: A sanctuario meo incipite , Pelagium papam perculit, et sine mora exstinxit. Quo defuncto, magna strages populi de hoc morbo facta est. Sed quia Ecclesia Dei absque rectore esse non poterat, Gregorium, diaconum, plebs omnis elegit.

Hic enim de senatoribus primis, ab adolescentia deuotus Deo, in rebus propriis [d 1Kb] sex in Sicilia monasteria congregauit, septimum intra Urbis Rome muros instituit. Quibus tantam delegans terrarum  copiam, quanta ad uictum quotidianum prebendum sufficeret, reliqua uendidit [a 1Kb] cum omni presidio domus, ac pauperibus erogauit; et qui ante serico contectus ac gemmis micantibus solitus erat per Urbem procedere trabeatus, [b 1Kb] nunc uili contectus uestitu ad altaris Dominici ministerium consecratur, [c 1Kb] septimusque leuita ad adiutorium pape adsciscitur; tantaque ei abstinentia in cibis, uigilantia in orationibus, strenuitas in ieiuniis erat, ut, infirmato stomacho, uix consistere posset. Litteris grammaticis, dialecticisque, ac rhetoricis ita erat institutus, ut nulli in Urbe ipsa putaretur esse secundus

Hunc apicem attentius fugere tentans, ne quod prius abiecerat, rursum ei in seculo de adepto honore iactantia quedam subreperet: unde factum est, ut  epistolam ad imperatorem Mauricium dirigeret, cuius filium ex lauacro sancto susceperat, coniurans et multa prece poscens, ne unquam consensum preberet populis, ut hunc huius honoris gloria sublimaret. Sed prefectus urbis Rome, germanus eius, anticipauit nuntium, et comprehenso, disruptis epistolis, consensu, quem populus fecerat imperatori direxit. At ille gratias Deo agens pro amicitia ipsius diaconi, quod reperisset locum honoris eius, data preceptione ipsum iussit institui. Cumque in hoc restaret ut benediceretur, et lues populum deuastaret, uerbum ad plebem pro agenda penitentia in hunc modum exorsus est:


ORATIO GREGORII PAPAE AD PLEBEM.

»Oportet, fratres karissimi, ut flagella Dei, etc.  [d 1Kb] Proinde, fratres karissimi, contrito corde, et correctis operibus, ab ipso ferie quarte primo diluculo, ad septiformem litaniam iuxta distributionem inferius designatam, deuota ad lacrymas mente ueniamus: ut districtus iudex, cum culpas nostras nos punire considerauerit, ipse a sententia proposite damnationis parcat. Clerus igitur egrediatur ab ecclesia sanctorum martyrum Cosme et Damiani, cum presbyteris regionis sexte; omnes uero abbates cum monachis suis, ab ecclesia sanctorum martyrum Geruasii et Prothasii cum presbyteris regionis quarte; omnes abbatisse cum congregationibus suis, egrediantur ab ecclesia sanctorum martyrum Marcellini et Petri, cum presbyteris regionis prime; omnes infantes ab ecclesia sanctorum martyrum Ioannis et Pauli, cum presbyteris regionis secunde; omnes uero laici ab ecclesia protomartyris Stephani cum presbyteris regionis septime; omnes mulieres uidue ab ecclesia sancte Euphemie, cum presbyteris regionis quinte;  omnes autem mulieres coniugate egrediantur ab  ecclesia sancti martyris Clementis, cum presbyteris regionis tertie: ut de singulis ecclesiis exeuntes cum precibus et lacrymis, ad beate Marie semper uirginis Genitricis Domini Dei nostri Iesu Christi basilicam congregemur, ut ibi diutius cum fletu, ac gemitu Domino supplicantes, peccatorum nostrorum ueniam promereri ualeamus.«

Hec eo dicente, congregatis clericorum cateruis, psallere iussit per triduum ac deprecari Domini misericordiam. De hora quoque tertia ueniebant omnes chori psallentium ad ecclesiam, clamantes per plateas Urbis: Kyrie eleison. Asserebat autem diaconus noster, qui aderat, in unius hore spatio, dum uoces plebs ad Dominum supplicationis emisit, octoginta homines ad terram corruisse, et spiritum exhalasse.  Sed non destitit sacerdos tantus predicare populo, ne ab oratione cessarent. Ab hoc etiam diaconus noster reliquias sanctorum, ut diximus, sumpsit, dum adhuc in diaconatu degeret. Cumque latibula fuge prepararet, capitur, trahitur, et ad beati apostoli Petri basilicam deducitur; ibique ad pontificalis gratie officium consecratus, papa Urbi datus est. Sed nec destitit diaconus noster nisi ad episcopatum eius [e 1Kb] de porto rediret, et qualiter ordinatus fuerit, presenti contemplatione suspiceret.


Sancti Paterii eius discipuli prolog., lib. de Testim.

Dum unius sancti uiri, hoc est beati Iob historiam abstrusis mysteriorum opacitatibus tectam sub triplici, id est typica morali, atque historica studuit expositione discutere, ac repulso ignorantie nubilo, in aperta cunctis luce clarius serena patefactione  monstrare, pene totam ueteris ac Noui Testamenti seriem rerum explicandarum necessitate est coactus exponere.


[f 1Kb] Isidori Hispalensis lib. de Ill. Eccles. Script., c. 27.

Gregorius papa, Romane sedis apostolice presul, compunctione timoris Dei plenus, et humilitate summus, tantumque per gratiam sancti Spiritus scientie lumine preditus, ut non modo illi presentium temporum quisquam doctorum, sed nec in preteritis quidem illi par fuerit unquam. Hic in episcopatus sui exordio edidit librum Regule Pastoralis, directum ad Ioannem, Rauenne sedis episcopum. In quo quisque docetur, qualis ad officium regiminis ueniat, uel qualiter, dum uenerit, uiuere uel docere subiectos studeat. Idem etiam, efflagitante Leandro episcopo, librum beati Iob mystico ac morali sensu disseruit, totamque prophetie eius historiam in triginta quinque uoluminibus largo eloquentie fonte explicauit:  in quibus quidem quanta mysteria sacramentorum  aperiantur, quanta sint in amorem uite eterne morum precepta, uel quanta clareant ornamenta uerborum, nemo sapiens explicare ualebit, etiamsi omnes artus eius uertantur in linguas. Scripsit etiam et quasdam epistolas ad predictum Leandrum, e quibus unam in eisdem libris Iob titulo prefationis adnectit. Altera loquitur de mersione baptismatis, in qua inter cetera ita scriptum est: »Reprehensibile, inquit, esse nullatenus potest infantem in baptismate mergere uel semel, uel ter, quando in tribus mersionibus personarum Trinitas, et in una potest diuinitatis singularitas designari.« Fertur tamen idem excellentissimus uir, et alios libros morales scripsisse, totumque textum quatuor Euangeliorum sermocinando, in populis exposuisse, incognitum scilicet  nobis opus. Felix tamen, nimium felix, qui omnium studiorum eius potuit cognoscere dicta. Floruit autem Mauricio imperatore, obiitque in ipso exordio Phoce Romani principis.


Ioannis Diaconi l. I, c. 17, de uita S. Greg.

Gregorius a multis enixe rogatus, maximeque a Leandro Hispalensi episcopo, qui pro causis uisigothorum legatus eodem tempore Constantinopolim uenerat, compulsus est ut librum beati Iob, multis inuolutum mysteriis, enodaret. Neque ille negare potuit opus quod sibi amor fraternus multis utile imponebat futurum; sed eumdem librum, quo modo iuxta litteram intelligendus, qualiter ad Christi et Ecclesie sacramenta referendus, quo sensu unicuique fidelium sit aptandus, per trifarias intelligendi  species miranda ratione perdocuit; in quibus tamen ita de uirtutibus uitiisque disseruit, ut non solum uideatur eadem uerbis exponere, sed formis quodammodo uisibilibus seu palpabilibus demonstrare.


[a 1Kb] uenerabilis Bede lib. II Histor. Eccl. gentis Anglorum, c. 1.

Anno Dominice Incarnationis sexcentesimo quinto, beatus papa Gregorius, postquam sedem Romane et apostolice Ecclesie tredecim annos, menses sex et dies decem gloriosissime rexit, defunctus est, atque ad eternam regni celestis sedem translatus. De quo nos conuenit, quod nostram, id est Anglorum, gentem de potestate Satane ad fidem Christi sua industria conuertit, latiorem in nostra historia ecclesiastica facere sermonem. Quem recte nostrum appellare  possumus et debemus apostolum, quia, cum primum in toto orbe gereret pontificatum, et conuersis iamdudum ad fidem ueritatis esset prelatus in Ecclesia, nostram gentem eatenus idolis mancipatam Christi fecit Ecclesiam: ita ut apostolicum illum de eo liceat nobis proferre sermonem, quia etsi aliis non est apostolus, sed tamen nobis est: Nam signaculum apostolatus eius nos sumus in Domino . Erat autem natione Romanus, ex patre Gordiano, genus a proauis non solum nobile, sed et religiosum, ducens. Deinde Felix, eiusdem sedis apostolice quondam episcopus, uir magne glorie in Christo et in Ecclesia, fuit eius atauus. Sed et ipse nobilitatem religionis non minorem quam parentes et  cognati uirtute deuotionis exercuit. Nobilitatem uero illam quam ad seculum uidebatur habere, totam ad nanciscendam superne gloriam dignitatis, diuina gratia largiente, conuertit. Nam mutato repente seculari habitu, monasterium petiit, in quo tanta perfectionis gratia cepit conuersari, ut sicut ipse postea contestari solebat flendo , animo illius labentia cuncta subter essent, ut rebus omnibus que uoluuntur emineret, nunquam nisi celestia cogitare soleret: ut etiam retentus corpore ipsa iam carnis claustra contemplatione transiret; ut mortem quoque, que pene cunctis pena est, uidelicet ut ingressum uite, et laboris sui premium amaret. Hec autem ipse de se, non profectum iactando uirtutum, sed deflendo potius defectum, quem sibi per curam pastoralem incurrisse uidebatur, referre  consueuerat. Denique tempore quodam secreto cum diacono suo Petro colloquens, enumeratis animi sui uirtutibus priscis, mox dolendo subiunxit: »At nunc ex occasione cure pastoralis secularium hominum negotia patitur, et post tam pulchram quietis sue speciem, terreni actus puluere fedatur. Cumque pro condescensione multorum se ad exteriora sparserit, etiam cum interiora appetit, ad hec proculdubio minor redit. Perpendo itaque quid tolero, perpendo quid amisi; dumque intueor illud quod perdidi, fit hoc grauius quod porto.« 

Hec quidem sanctus uir ex magne humilitatis intentione dicebat, sed nos credere decet nichil eum monachice perfectionis perdidisse, occasione cure pastoralis; imo potiorem tunc sumpsisse profectum  de labore conuersionis multorum, quam de proprie quondam quiete conuersionis habuerat, maxime quod et pontificali functus officio, domum suam monasterium facere curauit. Et dum primum de monasterio abstractus, ad ministerium altaris ordinatus, atque Constantinopolim apocrisiarius ab apostolica sede directus est, non tamen in terreno conuersatus palatio, propositum uite celestis intermisit. Nam quosdam fratrum ex monasterio suo, qui eum gratia germane caritatis ad regiam urbem secuti sunt, in tutamentum cepit obseruantie regularis habere: uidelicet, ut eorum semper exemplo, sicut ipse scribit, ad orationis placidum littus quasi anchore fune restringeretur, cum incessabili causarum secularium impulsu fluctuaret, concussamque seculi actibus  mentem inter eos quotidie per studiose lectionis roboraret alloquium.

Horum ergo consortio non solum a terrenis est munitus incursibus, uerum etiam ad celestis uite exercitia magis magisque succensus. Nam hortati sunt eum ut librum beati Iob, magnis inuolutum obscuritatibus, mystica interpretatione discuteret; neque negare potuit opus quod sibi fraternus amor multis utile futurum imponebat. Sed eumdem librum quomodo iuxta litteram intelligendus, qualiter ad Christi et Ecclesie sacramenta referendus, quo sensu unicuique fidelium sit aptandus, per triginta quinque libros expositionis miranda ratione perdocuit. Quod uidelicet opus in regia quidem urbe apocrisiarius  inchoauit, Rome autem iam factus pontifex impleuit. Qui cum esset adhuc in urbe regia positus, nascentem ibi nouam heresim de statu nostre resurrectionis, in ipso, quo exorta est, initio, iuuante se gratia catholice ueritatis, attriuit. Si quidem Eutychius, eiusdem urbis episcopus, dogmatizabat corpus nostrum in illa resurrectionis gloria impalpabile, uentis, ereque subtilius esse futurum. Quod ille audiens, et ratione ueritatis et exemplo Dominice resurrectionis probauit hoc dogma orthodoxe fidei omnimodis esse contrarium. Catholica etenim fides habet quod corpus nostrum in illa immortalitatis gloria sublimatum, subtile quidem sit per effectum spiritalis potentie, sed palpabile per ueritatem nature, iuxta exemplum Dominici corporis, de quo a  mortuis suscitato dicit ipse discipulis: Palpate et uidete quia spiritus carnem et ossa non habet, sicut me uidetis habere . In cuius assertione fidei uenerabilis Pater Gregorius in tantum contra nascentem heresim nouam laborare contendit, tantaque hac instantia, iuuante etiam piissimo imperatore Tiberio Constantino, comminuit, ut nullus exinde sit inuentus, qui eius resuscitator existeret.

Alium quoque librum composuit egregium, qui uocatur Pastoralis, in quo manifesta luce patefecit, qualis ad Ecclesie regimen assumi, qualiter ipsi rectores uiuere, qua discretione singulas quasque audientium instruere personas, et quanta consideratione propriam quotidie debeant fragilitatem pensare. Sed et Homilias Euangelii numero quadraginta  composuit, quas in duobus codicibus equa sorte distinxit. Libros etiam Dialogorum quatuor fecit, in quibus rogatu Petri, diaconi sui, uirtutes sanctorum quos in Italia clariores nosse uel audire poterat ad exemplum uiuendi posteris collegit: ut, sicut in libris Expositionum suarum quibus sit uirtutibus insudandum edocuit, ita etiam, descriptis sanctorum miraculis, que uirtutum eorumdem sit claritas ostenderet. Primam quoque et ultimam Ezechielis prophetie partem, que uidebantur obscuriores, per Homilias uiginti duas declarauit, ac quantum lucis intus habeant, demonstrauit. Excepto libello Responsionum quem ad interrogationes S. Augustini, primi Anglorum episcopi, scripsit, ut supra docuimus, totum ipsum libellum his inferentes historiis; libello quoque  synodico, quem cum episcopis Italie de necessariis Ecclesie causis utilissimum composuit, et familiaribus ad quosdam litteris. Quod eo magis mirum est, tot eum ac tanta concedere uolumina potuisse, quod pene omni iuuentutis sue tempore, ut uerbis ipsius loquar, crebris uiscerum doloribus cruciabatur, horis momentisque omnibus fracta stomachi uirtute lassescebat, lentis quidem, sed tamen continuis febribus anhelabat. uerum inter hec dum sollicitus pensaret quia, Scriptura teste, omnis filius qui recipitur flagellatur, quo malis presentibus durius deprimebatur, eo de eterna certius presumptione respirabat

Hec quidem de immortali eius dicta sint ingenio,  quod nec tanto potuit corporis dolore restringi. Nam alii quidem pontifices construendis ornandisque auro uel argento ecclesiis operam dabant: hic autem totus erga animarum lucra uacabat. Quidquid pecunie habuerat, sedulus hoc dispergere ac dare pauperibus curabat, ut iustitia eius maneret ir seculum seculi, et cornu eius exaltaretur in gloria : ita ut illud beati Iob ueraciter dicere posset: Auris audiens beatificabat me, et oculus uidens testimonium reddebat mihi, quod liberassem pauperem uociferantem, et pupillum cui non esset adiutor. Benedictio perituri super me ueniebat, et cor uidue consolatus sum. Iustitia indutus sum, et uestiui me sicut uestimento et diademate, iudicio meo. Oculus fui ceco, et pes claudo. Pater eram pauperum, et causam quam nesciebam diligentissime  inuestigabam. Conterebam molas iniqui, et de dentibus illius auferebam predam . Et paulo post: Si negaui, inquit, quod uolebant, pauperibus, et oculos uidue exspectare feci. Si comedi buccellam meam solus, et non comedit pupillus ex ea. Quia ab infantia mea creuit mecum miseratio, et de utero matris mee egressa est mecum .

Ad cuius pietatis et iustitie opus pertinet etiam hoc, quod nostram gentem per predicatores quos huc direxit, de dentibus antiqui hostis eripiens, eterne libertatis fecit esse participem. Cuius fidei et saluti congaudens, queque digna laude commendans, ipse dicit in Expositione beati Iob: »Ecce lingua Britannie, que nichil aliud nouerat quam barbarum  frendere, iam dudum in diuinis laudibus Hebreum cepit Alleluia resonare. Ecce quondam tumidus, iam substratus sanctorum pedibus seruit Oceanus; eiusque Barbaros immites, quos terreni principes edomare nequiuerant, hos pro diuina formidine sacerdotum ora simplicibus uerbis ligant; et qui cateruas pugnantium infideles nequaquam metuerent, iam nunc fideles humilium linguas timent. Quia enim perceptis celestibus uerbis, clarescentibus quoque miraculis, uirtus ei diuine cognitionis infunditur, eiusdem diuinitatis terrore refrenatur, ut graue agere metuat, ac totis desideriis ad eternitatis gratiam uenire concupiscat.«  Quibus uerbis beatus Gregorius hoc quoque declarat, quod S. Augustinus et socii eius non solum predicatione uerborum,  sed etiam celestium ostensione signorum gentem Anglorum ad agnitionem ueritatis perducebant.

Fecit inter alia beatus papa Gregorius, ut in ecclesiis apostolorum beatorum Petri et Pauli super corpora eorum misse celebrarentur. Sed et in ipsa missarum celebratione tria uerba maxime perfectionis plena superadiecit: Diesque nostros in tua pace disponas, atque ab eterna damnatione nos eripi et in electorum tuorum iubeas grege numerari. Rexit autem Ecclesiam temporibus imperatorum Mauricii et Phocatis. Secundo autem eiusdem Phocatis anno transiens ex hac uita, migrauit ad ueram, que in celis est, uitam. Sepultus uero est corpore in ecclesia beatri Petri apostoli ante secretarium, die quarto Iduum  Martiarum, quandoque in ipso cum ceteris sancte Ecclesie pastoribus resurrecturus in gloria. Scriptumque est in tumba ipsius epitaphium huiusmodi: Suscipe, terra, tuo corpus de corpore sumptum, etc. . Nec silentio pretereunda opinio, que de beato Gregorio traditione maiorum ad nos usque perlata est: qua uidelicet ex causa admonitus, tam sedulam erga salutem nostre gentis curam gesserit. Dicunt quia die quadam, cum aduenientibus nuper mercatoribus, multa uenalia in forum fuissent collata, multique ad emendum confluxissent, et ipsum Gregorium inter alios aduenisse ac uidisse inter alia pueros uenales positos, candidi corporis, ac uenusti uultus, capillorum quoque forma egregia. Quos cum aspiceret, interrogauit,  ut aiunt, de qua regione uel terra essent allati; dictumque est quod de Britannia insula, cuius incole talis essent aspectus. Rursus interrogauit utrum iidem insulani essent Christiani, an paganis adhuc erroribus essent implicati. Dictum est quod essent pagani. At ille intimo ex corde longa trahens suspiria: Heu proh dolor! inquit, quod tam lucidi uultus homines tenebrarum auctor possidet, tantaque gratia frontis speciei mentem ad internam gratiam uacuam gestat. Rursus interrogauit quod esset uocabulum gentis illius. Responsum est quod Angli uocarentur. At ille: Bene, inquit, nam et angelicam habent faciem, et tales angelorum in celis decet esse coheredes. Quod habet nomen ipsa prouincia de qua isti sunt allati? Responsum est quod Deiri uocarentur  iidem prouinciales. At ille inquit: Bene Deiri, de ira eruti, et ad misericordiam Christi uocati. Rex prouincie illius quomodo uocatur? Responsum est quod Aelle diceretur. At ille alludens ad nomen, ait: Alleluia laudem Dei Creatoris illis in partibus oportet cantari. Porro accedens ad pontificem Romane et apostolice sedis  rogauit ut genti Anglorum in Britanniam aliquos uerbi ministros, per quos ad Christum conuerterentur, mitteret; seipsum paratum esse in hoc opus, Domino cooperante, perficiendum, si tamen apostolico pape hoc ut fieret placeret. Quod dum perficere non posset ,  mox ut ipse pontificatus officio functus est, perfecit opus diu desideratum, alios quidem predicatores mittens, sed ipse predicationem, ut fructificaret, suis exhortationibus ac precibus adiuuans. Hec iuxta opinionem, que ab antiquis accepimus, historie nostre ecclesiastice inserere optimum duximus.


Adonis, [a 1Kb] archiepiscopi uiennensis.

Rome depositio sancti Gregorii pape, qui nobili genere, liberalibus artibus eruditus est. Deinde defunctus parentibus, sex in Sicilia monasteria construens, septimum intra Urbis muros constituit. In quo ipse post secularem habitum multis fratribus  aggregatis, sub abbatis imperio strenue militauit, et sue nobilitatis lineam moribus extulit, probis actibus decorauit. Nam qui ante sericis uestibus ac gemmis micantibus per Urbem solebat procedere trabeatus, post uili contectus tegmine, ministrabat pauper ipse pauperibus. Quibus monasteriis tantum de reditibus prediorum delegauit, quantum posset commorantibus ad quotidianum uictum sufficere: reliqua uero uendidit, ac pauperibus erogauit. Deinde coactus et multum renitens, factus Urbis Rome summus pontifex, Anglorum gentem ad fidem conuertit: directis uidelicet sui monasterii monachis, Mellito, Augustino atque Ioanne, et cum eis aliis plurimis fratribus. Rexit autem gloriosissime Romanam Ecclesiam annis XIII, mensibus sex, et diebus decem. Augmentauit etiam in prefatione Canonis: Diesque nostros in tua pace  dispone.


Eiusdem, in Chronico.

Gregorius, adhuc apocrisiarius Romane Ecclesie in Constantinopoli, libros triginta quinque expositionis in Iob condidit; atque Eutychium, eiusdem urbis episcopum, in fide nostre resurrectionis errasse, Tiberio presente, ita conuicit, ut imperator librum Eutychii, quem de resurrectione scripserat, flammis cremari debere deliberaret.


[b 1Kb] Hadriani pape I ad episcopos Hispanie, tom. uII Concil. p. 1017.

Iam nunc uideamus, quid de hac re sentiat predecessor noster beatus Gregorius egregius doctor, sagacissimus uerbi Dei indagator, et uenerabilis Pater. Denique  in Libris Moralibus sancto repletus Spiritu, etc.


[c 1Kb] Hincmari Rhemensis, de Predestinat. c. 18.

Quod uidit beatus Gregorius prime et sancte sedis Romane ornatus precipuus, dicens in libro I Dialogorum: Que perennis, inquit, regni predestinatio, ita est ab omnipotente Deo disposita, ut ad hoc electi ex labore perueniant; quatenus postulando mereantur accipere, quod iis omnipotens Deus ante secula disposuit donare. Unde et, sicut in Gestis Romanorum pontificum legitur, arcanis sacramentorum celestium augmentare curauit: Ut dies disponat, ab eterna damnatione nos eripi et in electorum suorum iubeat grege numerari.


uita S. Gregorii Magni per [d 1Kb] Simonem Metaphrasten.

Beatus Gregorius, qui sancte Dei Ecclesie Romane  pontifex fuit, antequam fieret patriarcha, monachus erat in monasterio sancti Andree apostoli ad cliuum Scauri, prope templum sanctorum martyrum Ioannis et Pauli. Atque illi quidem monasterio ipse preerat. Matrem uero habuit beatam Siluiam, que tunc iuxta portam sancti apostoli Pauli locum patrium, qui Cella noua dicitur, incolebat. Accidit ut cum in cellula ipse sua sederet et scriberet, accesserit ad eum mendicus uoce supplici: Miserere mei, inquiens, serue Dei Altissimi, qui cum essem nauis gubernator, naufragium feci, et aliena meaque perdidi. At ille, uti benignus in pauperes, ac uere Christi  seruus, uocato procuratore: Da, inquit, frater, huic sex nummos aureos. Frater autem id quod seruus Dei Gregorius mandauerat, fecit, mendicoque pecuniam dedit. Eodem rursus die pauper idem ad beatum Gregorium uenit; et, Miserere mei, inquit, serue Dei Altissimi, qui cum multa amiserim, parum abs te accepi. Beatus autem Gregorius ministrum suum iterum uocauit, dixitque ut sex item nummos eidem pauperi numeraret. Ac frater quidem paruit. Sed pauper cum, acceptis duodecim nummis, discessisset, ad beatum Gregorium paulo post rediit eodem die: Miserere, inquiens, mei, serue Dei Altissimi, et aliquid rursum elargire: quoniam magnam iacturam feci. Procuratore tertium accersito: Da, frater, inquit, huic pauperi sex alios nummos. At ille respondens:  Crede mihi, Pater, inquit, ne unus quidem in arca relictus est nummus. Cui beatus Gregorius: Nonne aliud quidquam habes in promptuario, ut uas aliquod aut uestimentum, quod pauperi largiaris? Nullum, respondit ille, uas habemus, preter argenteum illud, quod magna domina de more leguminibus plenum misit. Abi, inquit seruus Dei Gregorius, atque illud pauperi prebe. Frater autem fecit quod sibi a beato Gregorio mandatum fuerat. Pauper igitur, acceptis duodecim nummis, et uase argenteo, discessit. Cum autem in sanctissima et maxima Dei Ecclesia ueteris Rome creatus esset patriarcha, et, quemadmodum patriarcharum est consuetudo, quodam die thesaurario mandasset ut duodecim pauperes ad mensam suam conuocaret, qui secum pranderent,  paruit ille, ac pauperes conuocauit. uerum cum discubuissent cum patriarcha, deprehensi sunt esse tredecim. Quamobrem accersito thesaurario: Nonne, inquit, mandaui tibi ut duodecim uocares? Cur igitur tredecim uocasti preter sententiam meam? His ille auditis perterritus: Crede, inquit, mihi, uenerande Domine, duodecim sunt; nec alius quisquam, preter patriarcham, tredecim uidit. Inter prandendum igitur patriarcha tertium decimum illum spectabat, qui in summo scamno considebat. Et ecce facies eius uarias formas sumebat. Modo enim senex, modo adolescens ille uidebatur. Itaque cum e mensa consurrexissent, beatus Gregorius, reliquis omnibus dimissis, tertium decimum illum, qui tam admirandus ipsi uisus fuerat, manu apprehensum in cubiculum duxit, et allocutus est ad hunc modum: Adiuro te  per magnam omnipotentis Dei uirtutem, ut aperias mihi, qui sis, et quo nomine appelleris. Et ille: Cur, inquit, nomen meum queris, quod est admirabile? Ego sum pauper ille qui ad te ueni in mansionem sancti Andree apostoli ad cliuum Scauri, cum tu in cellula tua sederes ac scriberes, cui duodenos dedisti nummos, et uas, quod tibi beata mater Siluia cum leguminibus miserat. Itaque cum perspicuum fuerit te in cordis simplicitate et patientia constantem permansisse, ex quo die mihi hec tribuisti, constituit Dominus ut Ecclesie sancte sue, pro qua proprium etiam sanguinem effudit, pontifex fieres,  et Petri principis apostolorum successor esses: ut posses omnibus quodcumque opus foret subministrare. Unde, beatus inquit Gregorius, nosti, tunc Dominum, ut ego pontifex fierem, decreuisse? Quia, respondit, sum Dei angelus omnipotentis, idcirco id noui. Et tunc Dominus misit me, ut animi tui propositum explorarem, et utrum humanitate ductus, an ostentatione faceres eleemosynam. Quo beatus Gregorius audito timuit, neque enim antea eum angelum esse cognouerat; et ideo cum illo tanquam cum homine egerat et locutus fuerat. Dixit autem angelus ad beatum Gregorium: ne timeas, misit enim me Deus ut tecum uerser in hac uita. Quod ille cum audisset, humi prostratus in faciem suam, adorauit Dominum: Si propter exiguam hanc, inquiens, ad  promerendum animi propensionem, tantum benignitatis cumulum clementissimus Dominus declarauit, ut angelum suum mitteret, qui mei in perpetuum custos esset, quenam eorum futura est glorie magnitudo, qui mandatis eius obtemperabunt, et iustitiam colent? uerax enim est ille qui dixit, iudicio misericordiam prestari, et Deo fenerari eum qui pauperis miseretur. Quin etiam ipse Dominus angelorum, qui salutis hominum auctor est, eos qui a dextris erunt collocati, sic alloquetur: uenite, benedicti Patris mei, paratam uobis a mundi constitutione suscipite regni hereditatem. Et: Esuriui enim, et dedistis mihi manducare. Sitiui, et dedistis mihi bibere. Hospes eram, et collegistis me. Aeger, et uisitastis me. Nudus, et operuistis me. In carcere, et uenistis ad me.  Quatenus enim fecistis uni ex his fratribus meis minimis, mihi fecistis . Quam quidem beatam uocem utinam audiamus nos omnes qui hec uel legimus, uel audimus; et consequamur ea bona sempiterna, que parauit Deus iis a quibus diligitur, per gratiam atque humanitatem Domini nostri Iesu Christi, cui gloria in secula seculorum. Amen.


Sigeberti Gemblacensis [a 1Kb] , lib. de Script. Eccles., c. 41.

Gregorius, natione Romanus, ex pretore Urbano, monachus abbas, septimus Romane Ecclesie leuita, apocrisiarius pape Romane Ecclesie, multa scripsit. Rogatus a Leandro Hispalensi episcopo, librum Iob exposuit tripliciter, historice, allegorice et moraliter; et librum diuidens in sex libros, consummauit hoc mirabile opus in triginta  quinque libris. Primam et ultimam partem Ezechielis prophete, que obscuriores erant, exposuit homilitico sermone. Scripsit [b 1Kb] ad Marianum episcopum quadraginta duas Euangelii homilias. In initio pontificatus sui scripsit ad Ioannem, Rauenne episcopum, librum Regule Pastoralis; librum Dialogorum, quem cum Petro, diacono suo, de miraculis sanctorum sui temporis habuit, Theudelinde Langobardorum regine pro munere misit. Epistolarum tot libros posteris reliquit quot annos in pontificatu uixit, id est tredecim et semis. Scripsit et alia, que a Romanis post mortem eius combusta sunt; qui et omnia opera eius combussissent, nisi Petrus, diaconus eius,  interueniens, confirmasset iureiurando se uidisse Spiritum sanctum, quasi columbam super caput Gregorii tractantis, sedentem, rostrum suum ori illius inserentem. Et hoc ipsum Petrus hac conditione fecit, ut si post factum iusiurandum statim moreretur, Romani a libris Gregorii comburendis cessarent; si non moreretur, ipse etiam combustoribus librorum manus daret. Sic Petrus inter uerba iuramenti exspirauit, et Romanorum insania cessauit. Que scriptura Gregorium tam illustrauit, quam illud quod Antiphonarium regulari musica modulatione centonizauit, et scholas cantorum in Romana Ecclesia constituit.


Honorii Augustodunensis [a 1Kb] , de Scriptoribus ecclesiasticis.

 Gregorius, Romane urbis episcopus, organum sancti Spiritus, incomparabilis omnibus suis predecessoribus, multa pre sole preclara, ac pre obrizo auro pretiosa scripsit. Ad supradictum Ioannem, Pastoralem Curam; ad Leandrum episcopum, librum Iob triginta quinque uoluminibus largo eloquentie fonte explicauit; Dialogum de miraculis sanctorum ad Petrum archidiaconum; quadraginta oracula Euangeliorum, [b 1Kb] imo totum textum quatuor Euangeliorum, sermocinando, populo exposuisse dicitur; et uiginti Homilias in Ezechielem, et infinitas epistolas, quarum collectio Registrum dicitur. Floruit  sub Mauricio.


 [c 1Kb] Ioannis Trithemii, lib. de Script. Eccl.

Gregorius papa primus, ex monacho ordinis sancti Benedicti, patria Romanus, post Pelagium pontificem sedit in cathedra Petri annis tredecim, mensibus sex; uir in diuinis Scripturis eruditissimus, et in secularibus litteris utique doctissimus, theologorum princeps, splendor philosophorum, et rhetorum lumen; uita et conuersatione integer, atque sanctissimus: cui, diuinas Scripturas explananti, Spiritus sanctus aliquoties uisibili specie apparuit, eique arcana mysteriorum eorumdem inuisibili magisterio reserauit. Hic Rome apud sanctum Petrum habita synodo uiginti quatuor episcoporum, multa ad Ecclesie utilitatem constituit, et decretum immunitatis monasteriorum promulgauit. Scripsit autem plura  necessaria uolumina, de quibus feruntur subiecta:

    Ad Leandrum Hispalensem episc. Moralium in librum Iob. Lib. XXXu. Inter multos sepe.
    De Cura pastorali. Lib. II. Pastoralis cure me.
    Dialogorum de miraculis sanctorum. Lib. Iu. Quadam die nimis.
    In Cantica canticorum. Lib. Iu. Postquam a paradisi.
    In Ezechielem prophetam. Lib. II. Dei omnipotentis.
    Homilie Euangeliorum XL. Lib. II. Dominus ac Redemptor.
    [d 2Kb] Explanatio Iu Euangeliorum breuis. Lib. Iu. Mattheus sicut in ordine.





[MORALIA.]





PRAEFATIO IN LIBROS MORALIUM.

I. Gregorianorum operum nouis curis ac typis edendorum initium ducimus a Moralibus in Iob, propter antiquitatem tum operis , tum auctoris sacri hoc in commentario explicati; cum liber Iob aut Moysen, ut plerique sentiunt, aut Moyse antiquiorem parentem habeat. Hanc expositionem aggressus est noster Gregorius, cum apocrisiarii seu legati sedis apostolice Constantinopoli prouinciam obiret, ut in epistola ad Leandrum proxime sequente fusius explicat; postea uero maiori otio potitus, ad incudem reuocauit et retractauit; sicque maiori diligentia iterum ac tertio recognitum a sanctissimo doctissimoque Patre illud opus  ut numeris omnibus absolutissimum, priorem locum ordine quoque dignitatis merito consecutum est.

In ea sane expositione eque copiosa et eleganti, tantum ceteros scriptores qui librum Iob commentariis illustrare conati sunt, antecellit, quantum in diuinorum arcanorum cognitione et contemplatione, Christiane ethices scientia experientie coniuncta, rerumque sacrarum omnium peritia, longe superior fuit. Adeo ut his in libris refertissimum simul habeamus armamentarium ad ecclesiastica dogmata astruenda confirmandaque, et copiosissimum ad mores instruendos ac informandos promptuarium.

II. Statim ac in lucem editi sunt libri illi, quam auide fuerint excepti, iubentibus etiam episcopis ut ad uigilias sacras legerentur, quamque egre id tulerit uir humilitate prestantissimus, ipse nos docet in epistola ad Ioannem subdiaconum Rauenne, his uerbis: »Illud autem quod ad me quorumdam relatione perlatum est, quia reuerendissimus frater et cepiscopus meus Marinianus legi commenta beati Iob publice ad uigilias faciat, non grate suscepi, quia non est illud opus populare; et rudibus auditoribus impedimentum magis quam prouectum generaret. Sed dic ei ut commenta Psalmorum legi ad uigilias faciat« .

 III. Preconceptam de sancti Gregorii Moralibus opinionem ad posteros propagatam, maiores quoque nostri testatam nobis reliquerunt, maxime cum ex illis, ut pre manibus semper haberi possent, tot, uariis sub nominibus, epitomes confecerunt. Insigniores hic commemorabimus in bibliothecis a nobis repertas. In Codice Corbeiensi nunc bibliothece sancti Germani a Pratis, qui collectionem quarumdam epistolarum sancti Gregorii a Paulo Diacono missam ad sanctum Adhalardum abbatem Corbeiensem continet, exstat quoque opusculum hoc titulo donatum: In nomine Dei Patris, et Filii, et Spiritus sancti. Incipit Egloga quam scripsit Lateen filius Haith, de Moralibus Iob quas Gregorius fecit. uidetur esse saltem DCCC annorum. Quedam folia perierunt. Post librum trigesimum, ex reliquis quinque nichil legitur.

In bibliotheca sancti Audeni Rothomagensis habemus manu exaratum, Adalberti Leuite speculum ad Hairmannum presbyterum, seu Moralia beati Gregorii abbreuiata. Codex est DC annorum. Eiusdem collectionis exemplar iam occurrerat doctissimo nostro Ioanni Mabillonio bibliothecam Premonstratensem excutienti .

In Cod. ms. bibliothece Gemeticensis sunt abbreuiationes Moralium sub titulo Reclinatorii anime.

Eosdem collegisse dicuntur Simon Affligeniensis monachus decem paruulis libris, et Garnerius canonicus et subprior sancti uictoris Parisiensis libris sexdecim. Exstat Garnerii opus Gregorianum dictum, in bibliotheca Nauarrea. uerum omnium qui huiusmodi compendia confecerunt, illustrior fuit sanctus Odo ex canonico sancti Martini Turonensis, monachus et abbas Cluniacensis postea factus, cuius libros XXXu ex Moralibus Gregorianis collectos edidit Parisiis D. Martinus Marrier sancti Martini a Campis monachus anno 1617. Exstant in bibliotheca Patrum Lugdun. tom. XuII. Huic scriptioni operam dedit Odo cum adhuc iunior in sancti Martini sodalitio militaret. Odonis exemplum secutus Ioannes eius discipulus, qui ipsius uitam tribus libris complexus est, opusculum ex Gregorii Moralibus defloratum concinnauit, quod in bibliotheca Casinensi a se inuentum testatur idem Mabillonius .

In bibliotheca Laudunensis Ecclesie insignis est Codex manu exaratus eosdem Moralium libros in compendium redactos exhibens, quem huic Ecclesie dono contulerunt duo eiusdem canonici, Adalelmus Thesaurarius, postea, teste Flodoardo, eiusdem Ecclesie creatus episcopus, an 921, ac Bernardus . Opus sic incipit: In nomine Domini. Prologus beati Iob. Inter multos sepe queritur, quis beati Iob libri scriptor haberetur. Alii quidem Moysen, etc. Sic absoluitur prologus: sue uictorie gesta narrauit. Post prologum legitur: Incipiunt Moralia sancti Gregorii pape de libro Iob. uir erat in terra Hus nomine Iob. Idcirco sanctus uir ubi habitauerit dicitur, ut eius meritum uirtutis exprimatur. Sicut enim grauioris culpe, est, etc. Liber primus desinit in hec uerba: quia sine cessatione Patri suam pro nobis incarnationem demonstrat. Sequuntur ordine XXXIII libri. Nam tricesimus quintus deest. Quis autem huius collectionis auctor sit, nondum nobis compertum est.

Iu. Ex his liquet quam assidui essent ueteres in legendis colligendisque uelut in fasciculos Gregorianorum Moralium libris; quod habite de illis existimationis argumentum est luculentissimum. Ut autem Latine lingue imperitia quominus legerentur non obesset, ipsorum in uulgares linguas translationes facte sunt plurime. Nam Notkerus eos Germanice uertisse dicitur; Hispanice autem Grimoaldus, monasterii sancti Aemi iani monachus, circa seculi XI finem, ut de ceteris taceamus . Non minus auiditatem legendi libros Moralium probat Codicum manu descriptorum, qui libros illos representant, innumera pene multitudo. Precipuos a nobis lectos et euolutos hic recensere opere pretium duximus.

Antiquitate prestantissimus est Codex cl. uiri Stephani Baluzii, qui Gregorii etatem pene attingere creditur. Utinam uero plures quam quinque libros, scilicet a uigesimo tertio ad uigesimum septimum, complecteretur!

Secundus propter antiquitatem locus debetur Rhemensi plus quam nongentorum annorum, qui Ecclesie Rhemensi dono datus est ab Hincmaro archiepiscopo. Hunc appellamus Rhem. uet., aut 1 Rhem. ut ab alio Codice eiusdem Ecclesie, sed etatis inferioris, distinguatur.

Tres Codices nobis suppeditauit bibliotheca archimonasterii sancti Remigii Rhemensis. Prior maioris forme uocabitur a nobis Remig. 1; sequentes, 2 et 3.

Insignis Codicis Ecclesie Bellouacensis copiam habuimus, annitente cl. uiro D. Foy a sancto Hilario eiusdem Ecclesie canonico, qui quoad uixit studiosissimum se ostendit litterarum litteratorumque omnium. Codex qui DCC annorum etatem prefert, complectitur uiginti priores Moralium libros. In quibusdam locis recentiori manu correctus fuit, seu potius corruptus; sed prioris lectionis que facile dignoscitur, ratio nem habuimus. Libro undecimo premittitur index capitulorum, quorum distinctio ex textibus libri Iob explicatis repetitur. Adduntur argumenta quedam, de igne eterno, de felicitate, de timore Dei, etc. Remigianus Codex 1 exhibet etiam nonnulla summaria titulorum loco ascripta. Codex Bellouacensis primis his litteris Bellou., aut Beluac., significabitur.

Decem priorum librorum Moralium uariantes lectiones ex duobus Codicibus Corbeiensibus excerpsimus, qui cum ab inuicem nunquam fere discrepent, ambo sic notabuntur, Corb. Alterius Corbeiensis occurret sepe mentio, qui cum Parisiis in bibliotheca sancti Germani a Pratis nunc asseruetur, dicetur Corb. Germ. Eadem sancti Germani bibliotheca nobis prebuit optime note Codicem Germanensis titulo infra indicandum.

Asceterii Dionysiani prope Parisios olim fuit Codex a DCCC circiter annis descriptus, quem Colbertinum nominamus, quod in celeberrima Colbertina bibliotheca nunc asseruetur.

Ex Ecclesia Laudunensi duos Codices in quibus libri Moralium continentur a decimo septimo inclusiue ad ultimum, utendos accepimus, infra sic indicandos Laud. primus, Laud. secundus.

Sex priores libros et totidem posteriores cum uigesimo, uigesimo primo et uigesimo secundo, eruimus ex bibliotheca monasterii uallis Clare, ordinis Cisterciensis in diecesi Laudunensi, annuente reuerendissimo abbate, fauenteque doctissimo eque ac humanissimo uiro domno de Noyuille eiusdem monasterii uigilantissimo preposito, cuius ope ac labore multa alia ad nostram Editionem adornandam, consecuti sumus. Huic Codici notam hanc assignamus ual. Clar.

Decem priores Moralium libros, atque undecim nouissimos inuenimus in monasterii Longipontis eiusdem ordinis Cisterciensis membranis optime note sexcentorum circiter annorum antiquitatem pre se ferentibus; que hoc dimidiato nomine Longipont. facile a ceteris secernentur.

Duobus Codicibus sancti Cornelii Compendiensis usi sumus, uno DCC annorum, altero inferioris etatis. Antiquiorem appellabimus Compend. 1, alterum Compend. 2.

Regie apud Parisios bibliothece Codices elegantia et uenustate magis quam uetustate commendatos consuluimus, et magna ex parte euoluimus. Unus omnes Moralium libros continet, alter decem  et octo, tertius tantum quinque; quartus longe maiori forma elegantissimisque characteribus exaratus, decem et septem duntaxat.

Ex Codice Carnotensis Ecclesie, seculo X scripto, pauca delibauimus, quod ab aliis iam a nobis lectis non discreparet.

In monasterio sancti Petri in ualle Carnotensi exstat Codex Moralium ante annos DCCC scriptus, quem Ardeus Carnotensis Ecclesie decanus, postea in monasterio Floriacensi monachus, indeque Carnotum missus ad restaurandum sancti Petri monasterium, secum detulisse dicitur. Hunc in quibusdam tantum locis insignioribus consuluimus, quod magna ex parte mutilus sit.

Floriacensis monasterii bibliotheca magna olim Mss. supellectile instructissima, tria Moralium exemplaria manu exarata asseruat, ex quibus uarias lectiones non paucas excerpsimus.

Ex Bibliotheca sancti Martini Turonensis eorumdem Moralium uetus exemplar obtinuimus euoluendum, spondente pro nobis cl. uiro D. de Galiczon doctore ac socio Sorbonico, eiusdem Ecclesie canonico et precentore, cui littere plurimum debent.

Ex Codice sancti Albini Andegauensis multas Moralium uarias lectiones accepimus, et noue inseruimus Editioni.

In bibliotheca monasterii uindocinensis tres nacti sumus Codices Moralium manu exaratos uetustissimos, Qui antiquitate prestat tredecim libros ultimos exhibet; alter duodecim priores, tertius uiginti duos. In eo singulis libris quidam premittuntur indices argumentorum seu titulorum ac ueluti capitum, in que libri secantur. Idem duplicem sepe lectionem exhibet, quod etiam in Uticensi, Lyrano et Bigotiano infra commemorandis, obseruauimus.

uerum maiorem Codicum mss. copiam, et uariarum lectionum segetem nobis subministrauit Normannia, qua in prouincia noua hec Editio potissimum adornata est.

Libros quindecim priores accepimus ex bibliotheca Ecclesie Baiocensis, fauente presertim illustrissimo reuerendissimoque episcopo Henrico de Nesmond; qui cum resarciende ex sancti Gregorii doctrina discipline ecclesiastice sit studiosissimus, ut emendatoria prodirent eiusdem sancti Doctoris opera curandum putauit.

Omnes Moralium libros legimus in Codicibus Ebroicensis Ecclesie nobis commodatis beneficio presertim clarissimorum uirorum DD. Bitaut decani, Petit precentoris, et Aubery canonici ac bibliothece prefecti.

Eosdem libros contulimus ad uarios Mss. sancti Michelis in periculo maris, sancti Martini Sagiensis, sancti Ebrulfi in pago Uticensi, beate Marie de Lyra, beati Petri de Conchis, monasterii Beccensis, Pratellensis, Gemeticensis. Hi Codices pene omnes DCC annorum etatem assequi uidentur, optimeque sunt note, presertim Pratellenses et Gemeticenses qui antiquitate prestant. Sancti Ebrulphi Codices aliquando Uticenses appellabimus a pago Uticensi in quo situm est illud monasterium. Conchensis nunc asseruatur in celeberrima bibliotheca Bigotiana apud Rothomagum, ex qua illum accepimus cum plurimis aliis, humanitate clarissimi uiri D. Bigot de Monuille in suprema Normannie curia senatoris integerrimi; quapropter eum non Conchensem sed Bigotianum appellabimus.

Octo Anglicanorum Mss. uariantes lectiones suppeditauit nobis Thomas Iamesius in uindiciis Gregorianis, sed paucissimas; ex quibus tamen intelligere licet Anglie Codices manu exaratos a nostris non discrepare.

Denique Romanorum uaticanorumque Codicum lectiones diuersas ad nos misit D. Claudius Estiennot, quem huic labori plurimisque aliis pro reipublice litterarie bono susceptis immortuum, lugemus.

u. Christianorum studium erga libros Moralium sancti Gregorii non minus probant frequentes eorum Editiones, a quo ars typographica amanuensium labores leuauit, quam Codicum manu exaratorum copia. Eas tantum quibus usi sumus, hic recensere sufficiet, siue seorsim excusi sint laudati libri, siue simul cum aliis sancti Doctoris operibus; omnes enim enumerare immensi laboris esset ac superuacanei.

Antiquior a nobis lecta, Parisiensis est an. 1495, que prodiit cura magistri Udalrici Gering Constantiensis, et Berctholdi Rembolt Argentinensis sociorum in sole aureo uici Sorbonici commorantium.

Hanc secute sunt plurime Parisienses, scilicet an. 1518, cum omnibus sancti Gregorii operibus studio eiusdem Rembolt uel alterius cognominis in edibus Ioannis Parui. An. 1533, 1542, 1551, 1562, 1571, 1575  1586, 1605, 1619, 1640 et 1675, a Gussanuilleo adornata. Prior Basileensis est anni 1496, quam proxime excepit excusa in officina Nicolai Keslers an. 1503. Huic successit que in eadem urbe publici iuris facta est, ere et impensis Ludouici Horneken Bibliopole ciuisque magne Agrippine, labore tamen et curis Ade Petri a Lagendorf hypoplastis  pridie Kalendis Februariis, an. 1514, e nobili Basilea, regnante Saluatore nostro carne trabeato. Hec Editio discrepare non uidetur a superiori Basileensi, aut in textu, aut in capitum partitione. Quarta publici iuris facta est an. 1551, iterumque prodiit an. 1564, ex officina Frobeniana, cura Buldrichi Coccii.

Omnes laudatas Editiones etate superat Romana an. 1475, Sixto Iu Rome sedente, cui prefixa est breuis prefatio dominici Brixiensis episcopi. De alia Romana cui operam impendit uenusinus episcopus, iam diximus in prefatione generali.

Editionem uenetam an. 1494 non raro adhibuimus, dimidiato Barthol. nomine infra designatam propter Bartholomeum Cremonensem canonicum regularem, qui huic accurande prefuit. Eam antecesserat prior ueneta an. 1480, que nobis non occurrit. De aliis Editionibus Lugduni, Rothomagi, Duaci, Antuerpie, aut alibi factis dicere supersedemus, ut quid in hac nouissima prestitum sit a nobis, uberius explicare liceat.

uI. Primo quidem ex uariis Mss. magno labore nec minori fide collatis, purum sancti Gregorii textum, quantum in nobis fuit, restituimus. Locorum uero a nobis emendatorum in primo et secundo libro hic specimen accipe; nam omnes Moralium libros examinare non patiuntur prefationis angustie.

Libro I, num. 17, prius legebatur de Christo, mortem pro illo humilem sumpsit; cum legendum sit mentem, etc. Num. 18, qui  monade addita, nostre adunationis summa impletur, ubi redundat summa, mutatque sensum; uti legere est in nota ad hunc locum. Num. 20, infirmiores fidelium mentes accipimus, fidem Trinitatis tenentes; que tria ultima uerba inuitis Mss. addita expunximus ut omnino superflua; quod statim liquet legenti que sequuntur. Num. 21, antea lectum, memoratis filiis et filiabus; etsi hoc loco filiarum tantum haberi mentio debeat. Ibidem uitiose prius, tota gentilium uitiositas, pro torta, etc., que lectio mss. Codicum ex sequentibus astruitur: in tortis uitiosisque uite ueteris conuersationibus; ubi corrupte superiores editores legerunt una uoce, intortis. Num. 22, pro in omne quod faciunt  olim lectum, id omne.

Num. proxime sequenti aliis in Editis habes: quid est enim sedendo asinum Ierusalem uenire. Ubi contra mentem sancti Doctoris Gussanuilleus legit: sedendo asinam, Num. 31, apud eumdem occurrit: per eos predicationis  gratia deriuatur, pro purgationis. Ibidem grauiore errore legitur de Christo: nam cuncta sciens, sed in semetipso ignorantiam nostram suscipiens, etc. Hec sane a doctrina sancti Gregorii prorsus abhorrent, ut obseruauimus hunc locum emendando. Itaque sequendo mss. Codices, restituimus: Sed in locutione sua ignorantiam nostram suscipiens. Num. 37, prius scriptum: que, metu relinquitur, pro que mente relinquitur, quod reposuimus ex Mss.

Libro secundo, num. 9, olim corrupte: dicitur eis qui aderant, cum legi debeat, tum ex Mss., tum ex orationis serie: dicitur eis qui adherent. Non minus uitiose, num. 11, irrepserat, tanto maiorem uocem in aures circumscripti spiritus exprimit, pro incircumscripti spiritus, scilicet Dei. Ibidem, quomodo dicuntur uindictam desiderare, pro, quomodo dicuntur petere. Num. 13, ubi legitur, Deum dicimus in sua propositione perdidisse, additum gratis ab aliis Editoribus, uictoriam. Num. 15, iidem mutarunt addicat, quod significat condemnet, in addiscat. Num. 19, in aliis Editis contra Mss. fidem, ac sancti Doctoris mentem, post hec uerba, alia ad tentandum dat, adiectum, alia ad affligendum. Num. 28, pro ictus uerberum, in Editis Gussanuill. ictus uerborum. Num. 35, Excusi habent, de temporalibus editis loquitur, incaute addito de, que particula mutat sensum. Num. 49, legitur alta sapere, pro capere. Num. 56, post hec uerba, unitatem concordie perdidit, in Editis sequitur longum hoc assumentum a Mss. reprobatum, nec antecedentibus coherens nec consequentibus: cum et post resurrectionem suam quibusdam non credituris se abscondit. Num. 59, ubi simpliciter legendum, erit ergo quando conspicuus etiam Synagoge appareat, sic ab Editoribus mutatum, erit ergo quandoque conspicuus, ut etiam Synagoge appareat. Num. 60, in Excusis legis, accipit omnia, pro, accipit inter omnia; et num. 61, in persecutione, pro in percussione. Num. 76, hec genuina lectio, domus eruitur, mutata erat in, domus obruitur. Denique num. 92, paulo ante libri finem, hec sententia de Spiritu sancto: dissimiliter ergo spiritus in illo manet, a quo per naturam nunquam recedit, sic interpolata legebatur: in illo manet, cui se ad uotum substantialiter exhibet, et a quo, etc.

De his porro restitutionibus et emendationibus a nobis factis rationem semper subiecimus in breuibus notis sepius ex Mss. consensu petitam. Quando uero uetera dissentiunt exemplaria, uariantes quasdam lectiones, que alicuius momenti uise sunt, indicare satis nobis fuit.

uII. Secundo diuisionem huius operis sex in partes a sancto Doctore institutam, in nostris Mss. obseruatam, sed in Editis  neglectam, et a plerisque Editoribus forsitan ignoratam secuti sumus. De illa partitione sanctus Gregorius ita loquitur in epist. ad Leandrum mox subiicienda: Opus hoc per triginta et quinque uolumina extensum in sex Codicibus expleui. Initio libri XI: In epistola, inquit, libris premissa causam reddidi cur tertiam huius operis partem, ad aliarum usque similitudinem minime emendando perduxi. Denique in fine libri XuI: hec sicut in huius partis tertie initio promisisse me memini, sub breuitate transcurri. Pluribus id confirmare siue ex ipso Gregorio petitis, siue ex aliis scriptoribus, opere pretium non est. Itaque prima pars, ut ex Mss. inspectione facile intelligetur, continet quinque priores libros. Secunda pars alios quinque usque ad undecimum. Ab undecimo incipit pars tertia. Quarta a decimo septimo, non ab octauo decimo, ut mendose habetur in Editione Paris. 1518, inchoatur. Quinta a uigesimo tertio, et desinit in uigesimo septimo. Ad sextam partem liber uigesimus octauus pertinet cum reliquis.

uIII. Tertio etsi capitum diuisionem ab iis qui nos precesserunt Editoribus institutam retinere in animo esset, eam tamen ob grauissimas rationes mutare coacti sumus. Sanctum Gregorium de libris Moralium per capita distinguendis non curasse in confesso est apud omnes. De primo auctore diuisionis per capita facte hec leguntur in Cod. Colbertino notato 62, post epistolam ad Leandrum, et prefationem in Moral. libros.

In nomine Dei Patris, et Domini nostri Iesu Christi, et Spiritus sancti. Incipit prologus super capitula Moralium beati Gregorii pape uenerabilissimi. Christi Iesu Gregorius seruus ac urbis Rome papa uenerabilissimus composuit, et pretitulauit multa uolumina librorum. Preposuit etiam per libros seriem capitulorum. Fecit quoque in uerba Iob expositionem, sed capitulorum ad eiusdem sententias non addidit ordinationem. Igitur Henrici II imperatoris  tempore Rainerius Aretine Ecclesie canonicus presbyter, per omnes fere sententias supradicte expositionis uigilanti studio et cogitatione capitula supposuit, non propter inanis glorie fauorem, sed ductus diuini amoris zelo et utilitate legentium, seu etiam legentes audientium; ut quidquid utile ad tempus in illis sententiis quereret, cito et quasi sine labore inueniret.

In prioribus Edit. Parisiensibus, et in aliis aut uetustioribus aut fere supparibus, libri Moralium in uarias sectiones breuissimas, nulla facta capitum mentione fuerunt distincti. Basileensis an. 1503 exhibet capitulorum partitionem, quam retinuerunt sequentes Editores usque ad Coccium. Hic enim aliam, ut ipse prefatur, diuisionis methodum secutus, noua capita instituit; que diuisio in omnibus aliis posterioribus Editis perseuerauit. uerum ut ab hac et ab ea que precesserat diuidendi ratione recederemus, persuasit quod idem caput sepe diuersa penitus complecti obseruauerimus: aut idem argumentum, cui unicum deberetur caput, in plura distribui. Exemplo sint in ueteribus Editis ante Coccium capp. 3, 4 et 5 libri primi, ac in posterioribus Editionibus Cocciana et ceteris que secute sunt, eiusdem libri capita etiam 3, 4 et 5, in quo absoluitur explicatio historica litteralisque textus Iob, ac mutato stylo inchoatur expositio allegorica ad hec uerba: uir erat in terra Hus, etc., hec per historiam facta credimus, etc.

Cum itaque neuter capitum assignandorum arrideret modus, eum amplexi sumus quem offerre uidebantur textus libri Iob uersus aut integri aut dimidiati, dum sigillatim a sancto Doctore explicandi proponuntur; ita ut idem fere semper sit et capitis et paraphrasis seu explicationis exordium. Nihilominus tamen textum in minores sectiones numeralibus notis distinctas partiri curauimus. Priorum etiam Editionum capita inter uncinos assignauimus, ut que iuxta illas Editiones passim in libris laudantur, nullo negotio possint inueniri. uetustiores ante Coccianam uet. appellamus; hanc autem et sequentes, Rec.

IX. Quarto, argumenta capitum pene ubique mutauimus, quod textui minime responderent. Exemplo statim occurrit argumentum capitis 1 prefationis. In Edit. Paris. an. 1518, legitur: de qua stirpe, uel quo tempore fuerit Iob; quod in sequentibus Ed. etiam in Gussanuilleana an. 1675, perseuerauit. Attamen sancti Gregorii scopum minime representat; disserit enim hoc loco de scriptore libri Iob; querit utrum Moyses fuerit aut alius ex prophetis, ac tandem docet Spiritum sanctum sacri huius libri solum esse auctorem, usum tamen ipsius Iob calamo, quod in argumento significandum esse existimauimus.

 Cum argumenta superioribus in Editis ordine prepostero fuerint huc usque ante capitum inscriptionem annotata, morem in aliis libris edendis obseruari solitum sequi maluimus; et prius quidem caput inscribendum esse iudicauimus; deinde quid in capite assignato tractetur, breui argumento aperiendum. Insuper quidquid obseruatione dignum nobis occurrit in textu, summatim in margine descripsimus  . Breuibus quoque notis ad calcem columnarum reiectis, loca quedam obscura et rudioribus lectoribus minime perspicua illustrauimus. Ceterum quam antiquus usus sit ascribendi in margine exteriori summaria eorum que in contextu fusius continentur, liquet ex Hieronymi epist. 101, ad Pammachium, qui rogatus ab Eusebio Cremonensi ut quamdam Epiphanii Epistolam in Latinum uerteret, de hoc opere ita scribit: Feci quod uoluit, accitoque notario raptim celeriterque dictaui ex latere in pagina, breuiter annotans quem intrinsecus sensum singula capitula continerent.

Quinto, longos libri Iob textus integra capita continentes, quos in nullis Mss. libris reperimus, ut inutiles resecuimus.

Sexto, testimonia et elogia ueterum scriptorum de libris Moralium iam edita, nonnullis aut additis aut detractis, premisimus.

X. Ex hac editione expungere noluimus historiam inuentorum a Taione Cesaraugustano episcopo Moralium, quamuis non omni ex parte certam; quam non solum in omnibus antiquioribus Editionibus, sed etiam in Codice manu exarato monasterii Longipontis legimus. Rationes de narrationis huius ueritate dubitandi sunt plurime.

Primo, dicitur hic sanctum Leandrum Iob a sancto Gregorio expositum in Hispaniam ad sedem Hispalensem detulisse. Constat tamen rogante Leandro missum fuisse a sancto Doctore per Probinum presbyterum, uti legitur lib u, epist. 49. Aliunde uero sanctum Leandrum Romam uenisse sedente sancto Gregorio, quomodo probari posset?

Secundo, Romanus pontifex hac in relatione, papa et dominus papa, quasi singulariter hoc titulo iam tunc gauderet, simpliciter appellatur; quod utrum hanc redoleat etatem et antiquitatem non sat scimus.

Tertio, exstat epistola ipsius Tagionis ad Eugenium Toletanum a cl. uiro Stephano Baluzio, Miscellaneorum tom. Iu, edita ex Cod. Colbertino, in qua miraculi de inuentione Moralium nulla fit mentio, etsi huius commemorandi occasionem nactus esset Tagio. Imo negat Gregorium unquam a se uisum: uidimus, inquit, Gregorium nostrum Rome positum, non uisibus corporis, sed obtutibus mentis. uidimus eum non solum in eius notariis, sed etiam in familiaribus, etc. Ergo que de Gregorio a Tagione uiso in historia inuentionis Moralium habentur, sunt reiicienda.

Quarto, quod in hac relatione legitur, Augustinum altiori loco contineri, quam quilibet successorum sanctorum apostolorum Petri et Pauli, quos inter plurimi martyres numerantur, fide dignum non uidetur. De Tagione repertisque ab eo Moralibus legi possunt Mariana, lib. uI Historie, c. 8, et Mabillonius, tom. II Analect., p. 78.

De scribendi genere a sancto Gregorio in libris Moralium obseruato nichil aliud monendum, quam quod in prefatione generali supra diximus. De his quidem potissimum libris loquitur, cum ait in fine epistole ad Leandrum: Non metacismi collisionem fugio; non barbarismi confusionem deuito, etc. Ubi per metacismum intelligi posse coniecimus frequentia  hyperbata seu transpositiones uerborum, que tum in Moralibus tum in aliis sancti Gregorii operibus occurrunt. Fortasse tamen per metacismum intelligenda est potius, ad grammaticorum mentem, frequens littere m repetitio, que in sermone ingratam collisionem generat, etsi huiusmodi repetitiones in Moralibus non deprehenderimus.

Col. 767, in nota legitur mutata punctuatione, additurque: hac uoce, punctuatio, licet minus usitata aut etiam recens conflata, uti coget aliquando necessitas, ne circumlocutionibus detur locus. Attamen ab hac uoce que nobis occurrit in notis Angeli Rocce ad librum Sacramentorum, et in similibus scriptoribus, deinceps abstinuimus, magisque placuit interpunctio.





DE  INuENTIONE LIBRORUM MORALIUM SANCTI GREGORII. *

 Beatus Gregorius papa librum beati Iob, petente sancto Leandro Hispalensi episcopo, exposuit, sicut in prologo Moralium patenter uideri potest, et ei expositum tradidit; illeque expositum eum in Hispaniam ad sedem Hispalensem detulit. Hispalensis autem ciuitas uulgari nomine Sibilia uocatur, et est metropolis Hispanie. Decedente ergo beato Leandro, sanctus Isidorus germanus eius, doctor precipuus, loco eius factus est archiepiscopus. Post cuius decessum, libri Moralium, quos beatus Leander attulerat,  ita per negligentiam perditi sunt, ut in tota Hispania non inuenirentur. Post aliquot ergo annos Cyndesindus [Ms., Cyncynder] rex Hispanie concilium triginta episcoporum in urbe Toletana congregauit: ubi querimonia facta de amissione Moralium, unanimi consilio episcoporum, prefatus rex Tagionem Cesaraugustanum episcopum Romam misit cum epistolis ad papam, pro querendis [Ms., Traionem . . . . . cum epistolis suis pro requirendis] eisdem libris. Erat enim Tagio [Ms., Traio] episcopus diuine  Scripture amator feruentissimus. uenit ergo Romam, presentatisque regalibus epistolis et muneribus, cum de die in diem uideret petitionem suam a papa differri, quasi pre multitudine aliorum librorum, illi quos querebat, non possent in archiuo sedis apostolice reperiri, ad ultimum postulauit ut saltem sibi licentia daretur, una nocte integra in ecclesia beati Petri uigilandi et orandi. Qua accepta, cum enixius obsecraret Deum, ut iamiamque sui itineris effectus prosperaretur, ecce circa mediam noctem in ipso orationis feruore persistens, uidit totam Ecclesiam immenso lumine repleri. Deinde prospicit magnam reuerendorum uirorum niueis uestibus indutorum multitudinem, ianuam ecclesie ingredientem, et decenti ordine binos et binos ad altare  sancti Petri tendentem. Cumque nimio terrore perterritus, de loco in quo stabat, se mouere non auderet, ecce uidit duos ex eis de cetu eorum egressos ad seuenientes. Ex quibus unus dulciter salutans eum, percontatur quis esset, unde et cur uenisset, et cur ea hora ibi uigilaret. Episcopo uero ad singula respondente, totamque itineris sui et orationis causam referente, is qui aduenerat, digitum protendens: in scrinio, inquit, illo quod cernis, continentur libri quos queris. Tunc uero episcopus fiducia assumpta, Obsecro, inquit, mi domine, ut mihi seruo tuo pandere digneris quenam sit illa quam cerno, tam preclara uirorum  processio. Protinus ille respondens, Duo, inquit,  illi, quos precedentes, seque inuicem manu inserta uides complectentes, [XXII] beati apostolisunt Petrus et Paulus. Reliqui uero, quos post eos cernis stantes, ipsi sunt successores eorum, huius apostolice sedis pontifices. Et eodem ordine, quo eos in episcopatu sunt secuti, etiam nunc eos sequuntur. Et sicut hanc Ecclesiam in uita sua dilexerunt, ita et nunc post obitum diligunt, et frequenter eam inuisere ueniunt. Tunc episcopus, Oro, inquit, mi domine, ut dicas mihi quisnam tu ipse sis. Ille respondit: Ego sum Gregorius, pro cuius libris tanti itineris laborem sustinuisti. Ideoque nunc ueni ut tue satisfacerem petitioni. Tunc episcopus inquit, Obsecro, domine mi, si hic est, mihi dicas quisnam istorum est [uet. edit., Si hic est, et quinam est] beatus Pater Augustinus, cuius libros non  minus quam tuos dilexi. Respondit: Beatum Augustinum uirum excellentissimum, de quo queris, altior a nobis continet locus. Hec dixit, statimque cum socio, qui secum uenerat, ad cetum aliorum rediit. Postea, uidente episcopo, omnes simul ad altare beati Petri reuerenter submissis capitibus inclinantes, eodem quo uenerant ordine, ianuam Ecclesie repetierunt, et cum lumine quod prius uiderat recesserunt. Mane autem facto, prefatus episcopus domino Pape cuncta que uiderat retulit. Sicque acceptos et descriptos libros Moralium in Hispaniam reportauit. Hancque uisionem eis deinceps prenotari et prescribi  instituit.





SANCTI GREGORII MAGNI ROMANI PONTIFICIS MORALIUM LIBRI, SIuE EXPOSITIO IN LIBRUM B. IOB. 



Epistola [a 1Kb] In qua operis sui tempus, occasionem, diuisionem, institutum ac dicendi et interpretandi modum explicat.



CAPUT PRIMUM. Opus subsequens quando inchoatum, qua occasione, quibus hortatoribus, quidue rogitantibus.


1 Reuerendissimo et sanctissimo [b 1Kb] fratri Leandro  cepiscopo, Gregorius seruus seruorum Dei.

Dudum te, frater beatissime, in Constantinopolitana urbe cognoscens, cum me illic sedis apostolice [c 28Kb] responsa constringerent, et te illuc iniuncta pro causis  fidei [a 1Kb] uisigothorum legatio perduxisset, omne in tuis auribus, quod mihi de me displicebat, exposui: quoniam diu longeque conuersionis gratiam distuli, et postquam celesti sum desiderio afflatus [b 1Kb] seculari habitu contegi melius putaui . Aperiebatur enim mihi iam de eternitatis amore quid quererem, sed inolita me consuetudo deuinxerat, ne 2 exteriorem cultum mutarem. Cumque adhuc me cogeret animus presenti mundo quasi specie tenus deseruire, ceperunt multa contra me ex eiusdem mundi cura succrescere, ut in eo iam non specie, sed, quod est grauius, mente retinerer. Que tandem cuncta sollicite fugiens, portum monasterii petii, et relictis que mundi sunt, ut frustra tunc credidi, ex huius uite naufragio nudus euasi. Quia  enim plerumque nauem incaute [c 1Kb] religatam, etiam de sinu tutissimi littoris unda excutit, cum tempestas excrescit, repente me, sub pretextu ecclesiastici ordinis, in causarum secularium pelago reperi; et quietem monasterii, quia habendo non fortiter tenui, quam stricte tenenda fuerit, perdendo cognoui. Nam cum mihi ad percipiendum sacri altaris ministerium, obedientie uirtus opponitur, hoc sub Ecclesie colore susceptum est, quod 3 si inulte liceat, iterum fugiendo [d 1Kb] deflectatur. Postque hoc nolenti mihi atque renitenti, cum graue esset altaris ministerium, etiam pondus est cure pastoralis iniunctum. Quod tanto nunc durius tolero, quanto me ei imparem sentiens, in nulla fiducie consolatione respiro. Quia enim mundi iam tempora, malis crebrescentibus, termino  propinquante turbata sunt; ipsi nos, qui internis mysteriis deseruire credimur, curis exterioribus implicamur: sicut eo quoque tempore, quo ad ministerium altaris accessi, hoc de me, ignorante me, actum est, ut sacri ordinis pondus acciperem, quatenus in terreno palatio licentius excubarem; ubi me scilicet multi ex monasterio fratres mei, germana uincti caritate, secuti sunt. Quod diuina factum dispensatione conspicio, ut eorum semper exemplo ad orationis placidum littus, quasi anchore fune restringerer, cum causarum secularium incessabili impulsu fluctuarem. Ad illorum quippe consortium, uelut ad tutissimi portus sinum, [e 1Kb] terreni actus uolumina fluctusque fugiebam; et licet illud me ministerium ex monasterio abstractum, a pristine quietis uita, mucrone sue occupationis exstinxerat; inter  eos tamen per studiose lectionis alloquium, quotidiane me aspiratio compunctionis animabat. Tunc eisdem fratribus, etiam cogente te, placuit, sicut  ipse meministi, ut librum beati Iob exponere importuna me petitione compellerent; et prout ueritas uires infunderet, eis mysteria tante profunditatis aperirem. Qui hoc quoque mihi in onere sue petitionis addiderunt, ut non solum uerba historie per allegoriarum sensus excuterem, sed allegoriarum sensus protinus in exercitium moralitatis inclinarem; adhuc aliquid grauius adiungentes, ut intellecta queque testimoniis cingerem; et prolata testimonia, si implicita fortasse uiderentur, interpositione superaddite expositionis enodarem.



CAPUT II.

Qua animi demissione, qua in Deum fiducia. Idem opus qua ratione retractatum, absolutum ac diuisum. Quos rimetur sensus.---Mox uero, ut in obscuro hoc  opere, atque ante nos hactenus indiscusso, ad tanta me pertrahi ac talia cognoui, solo auditus pondere uictus, fateor, lassatusque succubui. Sed repente inter formidinem deuotionemque deprehensus, cum in largitorem munerum oculos mentis attollerem, cunctatione postposita, illico certus attendi, quia impossibile esse non poterat, quod de fraternis mihi cordibus caritas imperabat. Fore quippe idoneum me ad ista desperaui: sed ipsa mei desperatione robustior, ad illum spem protinus erexi, per quem aperta est lingua mutorum, qui linguas infantium facit disertas ; qui [f 1Kb] immensos brutosque asine ruditus, per sensatos humani colloquii distinxit modos. Quid igitur mirum, si intellectum stulto homini prebeat, qui ueritatem suam, cum uoluerit, etiam per  ora iumentorum narrat ? Huius ergo robore considerationis accinctus, ariditatem meam ad indagandum fontem tante profunditatis excitaui. Et quamuis eorum, quibus exponere compellebar, longe me uita transcenderet, iniuriosum tamen esse non credidi, si fluenta usibus hominum plumbi fistula ministraret. Unde mox eisdem coram positis fratribus, priora libri sub oculis dixi; et quia tempus paulo uacantius reperi, posteriora tractando 4 dictaui. Cumque mihi spatia largiora suppeterent, multa augens, pauca subtrahens, atque ita ut inuenta sunt, nonnulla derelinquens, ea que me loquente excepta sub oculis fuerant, per libros emendando composui, quia et cum postrema dictarem, quo stylo prima dixeram, sollicite attendi. Egi ergo, ut et ea que locutus  sum, studiosa emendatione transcurrens, quasi ad similitudinem dictatus erigerem; et ea que dictaueram, non longe a colloquentis sermone discreparent; quatenus dum hoc tenditur, illud attrahitur, edita  modo dissimili res non dissimilis formaretur; quamuis tertiam huius operis partem ut colloquendo protuli, pene ita dereliqui, quia cum me fratres ad alia pertrahunt, hanc subtilius emendari noluerunt. Quibus nimirum multa iubentibus, dum parere modo per expositionis [a 1Kb] ministerium, modo per contemplationis ascensum, modo per moralitatis instrumentum uolui, opus hoc per triginta et quinque uolumina extensum, in sex Codicibus expleui. Unde et in eo sepe quasi postponere ordinem expositionis inuenior, et paulo diutius contemplationis [b 1Kb] latitudini ac moralitatis insudo. Sed tamen quisquis de Deo loquitur, curet necesse est ut quidquid audientium mores instruit, rimetur; et hunc rectum loquendi ordinem deputet, si cum opportunitas edificationis  exigit, ab eo se, quod loqui ceperat, utiliter deriuet. Sacri enim tractator eloquii morem fluminis debet imitari. Fluuius quippe dum per alueum defluit, si ualles concauas ex latere contingit, in eas protinus sui impetus cursum diuertit; cumque illas sufficienter impleuerit, repente sese in alueum refundit. Sic nimirum, sic diuini uerbi esse tractator debet, ut cum de qualibet re disserit, si fortasse iuxta positam occasionem congrue edificationis inuenerit, quasi ad uicinam uallem lingue undas intorqueat; et cum subiuncte [c 1Kb] instructionis campum sufficienter infuderit, ad sermonis propositi alueum recurrat.



CAPUT III.

Quo ordine singulos sensus explicet. Allegorico interdum necessario inherendum.---Sciendum uero  est, quod quedam historica expositione transcurrimus, et per allegoriam quedam typica inuestigatione perscrutamur; quedam per sola allegorice moralitatis instrumenta discutimus; nonnulla autem per cuncta simul sollicitius exquirentes, tripliciter indagamus. Nam primum quidem fundamenta historie ponimus; deinde per significationem typicam in arcem fidei fabricam mentis erigimus; ad extremum quoque per moralitatis gratiam, quasi superducto edificium colore uestimus. uel certe quid ueritatis dicta, nisi reficiende mentis alimenta credenda sunt? Que modis alternantibus multipliciter disserendo, ferculum ori offerimus; ut inuitati lectoris quasi conuiue nostri fastidium repellamus, qui dum sibi multa oblata considerat, quod elegantius decernit, assumat.  Aliquando uero exponere aperta historie uerba negligimus, ne tardius ad obscura ueniamus: aliquando autem intelligi iuxta litteram nequeunt; quia superficie tenus accepta, nequaquam instructionem legentibus, sed errorem gignunt. Ecce etenim dicitur: Sub quo curuantur qui portant orbem . Et de tanto uiro quis nesciat quod nequaquam uanas petarum fabulas sequitur, ut 5 mundi molem subuehi giganteo sudore suspicetur? Qui rursum pressus percussionibus dicit: Elegit suspendium anima  mea, et mortem ossa mea . Et quis rectum sapiens credat uirum tanti preconii, quem uidelicet constat [d 1Kb] ab interno iudice premia pro patientie uirtute recipere, decreuisse inter uerbera suspendio uitam finire? Aliquando etiam, ne fortasse intelligi iuxta litteram debeant, ipsa se uerba littere impugnant. Ait namque: Pereat dies in qua natus sum, et nox in qua dictum est: Conceptus est homo . Et paulo post subiicit: Occupet eam caligo, et inuoluatur amaritudine . Atque in eiusdem noctis maledictione subiungit: Sit nox illa solitaria . Qui nimirum natiuitatis dies, ipso impulsu temporis euolutus, stare non poterat. [uet. et Rec. Iu.] Quo igitur pacto hunc inuolui caligine optabat? Elapsus quippe, iam non erat; et tamen si in rerum natura  subsisteret, sentire amaritudinem nequaquam posset. Constat ergo quod nullo modo de die insensibili dicitur, qui sensu percuti amaritudinis optatur. Et si conceptionis nox reliquis noctibus coniuncta discesserat, quo pacto hanc fieri solitariam [e 1Kb] exoptat? Que ut a lapsu temporis figi non potuit, ita etiam nec a reliquarum noctium coniunctione separari. Qui rursum dicit: Usquequo non parcis mihi, nec dimittis me, ut glutiam saliuam meam ? Et tamen paulo superius dixerat: Que prius tangere nolebat anima mea, nunc pre angustia cibi mei sunt . Quis autem nesciat saliuam facilius posse glutiri quam cibum? Qui itaque se sumere cibum denuntiat, incredibile est ualde quo ordine glutire posse saliuam negat. Atque iterum dicit: Peccaui, quid faciam  tibi, o custos hominum ? uel certe: Consumere me uis peccatis adolescentie mee ? Et tamen alia responsione subiungit: Neque enim reprehendit me cor meum in omni uita mea . Quo igitur pacto a corde suo minime in omni uita reprehenditur, qui peccasse se publica uoce testatur? Neque enim simul unquam conueniunt culpa operis, et irreprehensibilitas cordis. Sed nimirum uerba littere, dum collata sibi conuenire nequeunt, aliud in se aliquid quod queratur ostendunt, ac si quibusdam uocibus dicant: Dum nostra nos conspicitis superficie destrui, hoc in nobis querite, quod ordinatum sibique congruens apud nos ualeat intus inueniri.



CAPUT Iu.

 Aliquando litterali sensui inherendum.---Aliquando autem qui uerba accipere historie iuxta litteram negligit, oblatum sibi ueritatis lumen abscondit; cumque laboriose inuenire in eis aliud intrinsecus appetit, hoc quod foris sine difficultate assequi poterat, amittit. Sanctus namque uir dicit: Si negaui quod uolebant pauperibus, et oculos uidue exspectare feci; si comedi buccellam meam solus, et non comedit pupillus ex ea; si despexi pretereuntem, eo quod non habuerit indumentum, et absque operimento pauperem;  si non benedixerunt mihi latera eius, et de uelleribus ouium mearum calefactus est . Que uidelicet si ad allegorie sensum uiolenter inflectimus, cuncta eius misericordie facta uacuamus. Diuinus etenim sermo sicut mysteriis prudentes exercet, sic plerumque superficie simplices refouet. Habet in publico unde paruulos nutriat, seruat in secreto unde mentes sublimium in admiratione suspendat. Quasi quidam quippe est 6 fluuius, ut ita dixerim, planus et altus, in quo et agnus ambulet, et elephas natet. Ut ergo uniuscuiusque loci opportunitas postulat, ita [a 1Kb] se per studium expositionis ordo immutat; quatenus tanto uerius sensum diuine locutionis inueniat, quanto ut res queque exegerit, per causarum species alternat.



CAPUT u.


Gregorius egritudine laborans opus sequens perfecit. Artem loquendi neglexit. Quibus utatur Scripture uersionibus.---Quam uidelicet expositionem recensendam tue beatitudini, non quia uelut dignam debui, sed quia te petente memini promisisse, transmisi. In qua quidquid tua sanctitas tepidum incultumque repererit, tanto mihi celerrime indulgeat, quanto hoc me egrum dicere non ignorat. Nam dum molestia corpus atteritur, [b 1Kb] affecta mente etiam dicendi studia languescunt. Multa quippe annorum iam curricula deuoluuntur, quod crebris uiscerum doloribus crucior, horis momentisque omnibus fracta stomachi uirtute lassesco, lentis quidem, sed tamen continuis febribus anhelo. Interque hec dum sollicitus penso quia,  Scriptura teste, Omnis filius qui a Deo recipitur, flagellatur , quo malis presentibus durius deprimor, eo [c 1Kb] de eterna certius presumptione respiro. Et fortasse hoc diuine prouidentie consilium fuit, ut percussum Iob percussus exponerem, et flagellati mentem melius per flagella sentirem. [uet. et Rec. u.] Sed tamen recte considerantibus  liquet, quia aduersitate non modica laboris mei studiis in hoc molestia corporalis obsistit, quod carnis uirtus cum locutionis ministerium exhibere uix sufficit, mens digne non potest intimare quod sentit. Quid namque est officium corporis, nisi organum cordis? Et quamlibet peritus sit cantandi artifex, explere artem non ualet, nisi ad hanc sibi et ministeria exteriora concordent: quia nimirum canticum, quod docta manus imperat, quassata organa proprie non resultant; nec artem flatus exprimit, si scissa rimis fistula stridet. Quanto itaque grauius expositionis mee qualitas premitur, in qua dicendi gratiam sic fractura organi dissipat, ut hanc peritie ars nulla componat? Queso autem ut huius operis dicta percurrens, in his uerborum folia non requiras, quia per  sacra eloquia ab eorum tractatoribus infructuose loquacitatis leuitas studiose compescitur, dum in templo Dei nemus plantari prohibetur . Et cuncti procul dubio scimus, quia quoties in foliis male lete segetis culmi proficiunt, minori plenitudine spicarum grana turgescunt. Unde et ipsam loquendi artem, quam magisteria discipline exterioris insinuant, seruare despexi. Nam sicut huius quoque epistole tenor enuntiat, [d 10Kb] non metacismi collisionem fugio, non barbarismi confusionem deuito, situs motusque et prepositionum casus seruare contemno, quia indignum  uehementer existimo, ut uerba celestis oraculi restringam sub regulis Donati. Neque enim hec ab ulus interpretibus, in Scripture sacre auctoritate seruata sunt. Ex  qua nimirum quia nostra expositio oritur, dignum profecto est ut quasi edita soboles speciem sue matris imitetur. Nouam uero translationem dissero; sed cum probationis causa exigit, nunc nouam, nunc ueterem per testimonia assumo; ut quia sedes apostolica, cui Deo auctore presideo, utraque utitur, mei quoque labor studii ex utraque fulciatur.



Prefatio [a 1Kb] In qua que toto opere edisserenda sunt paucis perstringit.



CAPUT PRIMUM.


7 1. Quis scriptor libri Iob.---Inter multos sepe queritur, quis libri beati Iob scriptor habeatur. Et alii quidem Moysen, alii unum quemlibet ex prophetis scriptorem huius operis fuisse suspicantur. Quia enim in libro Geneseos  Iobab de stirpe Esau descendisse, et Bale filio Beor in regnum successisse  describitur, hunc beatum Iob longe ante Moysi tempora exstitisse crediderunt, morem profecto sacri eloquii nescientes, quia in superioribus suis partibus solet breuiter longe post secutura perstringere, cum studet ad alia subtilius [b 1Kb] enumeranda properare. Unde et illic Iobab, priusquam reges in Isrel existerent, fuisse memoratur. Nequaquam  ergo exstitisse ante legem cognoscitur, qui Isreliticorum iudicum tempore fuisse signatur. Quod dum quidam minus caute considerant, Moysen gestorum illius quasi longe antepositi scriptorem putant; ut uidelicet is qui potuit ad eruditionem nostram legis precepta edere, ipse credatur etiam ex gentilis uiri historia, uirtutis ad nos exempla mandasse. Nonnulli uero, ut dictum est, scriptorem huius operis unum quemlibet ex prophetis arbitrantur: asserentes quod nullus tam mystica Dei uerba cognoscere potuit, nisi cuius mentem prophetie spiritus ad superna subleuauit.

2. Auctor Spiritus sanctus.---Sed quis hec scripserit, ualde superuacue queritur, cum tamen auctor libri Spiritus sanctus fideliter credatur. Ipse igitur  hec scripsit, qui scribenda dictauit. Ipse scripsit, qui et in illius opere inspirator exstitit, et per scribentis uocem imitanda ad nos eius facta transmisit. Si magni cuiusdam uiri susceptis epistolis legeremus uerba, sed quo calamo fuissent scripta quereremus, ridiculum profecto esset epistolarum auctorem scire sensumque cognoscere, sed quali calamo earum uerba impressa fuerint indagare. Cum ergo rem cognoscimus, eiusque rei Spiritum sanctum auctorem tenemus, quia scriptorem querimus, quid aliud agimus, nisi legentes litteras, de calamo [a 1Kb] percontamur?

[uet. II.] 3. Quo inspirante Iob sua certamina descripsit.---Arbitrari tamen uerius possumus, quod idem beatus Iob, qui certamina spiritalis pugne sustinuit, etiam consummate sue uictorie gesta narrauit.  Nec mouere debet quod in eodem libro dicitur, Dixit Iob; uel, hec atque illa pertulit Iob. Moris 8 enim Scripture sacre est ut ipsi qui scribunt, sic de se in illa quasi de aliis loquantur. Hinc est enim quod Moyses ait: Erat Moyses uir mitissimus super omnes homines, qui morabantur in terra . Hinc Ioannes dicit: Discipulus ille, quem diligebat iehsu . Hinc Lucas ait: Quod ambularent duo ex discipulis in uia, Cleophas et alius ; quem profecto alium, dum tam studiose tacuit, ut quidam dicunt, seipsum fuisse monstrauit. Scriptores igitur sacri eloquii, quia impulsu sancti Spiritus agitantur, sic de se in illo testimonium tanquam de aliis proferunt. Ergo sanctus Spiritus per Moysen locutus est de Moyse; sanctus Spiritus per  Ioannem locutus est de Ioanne. Paulus quoque quia non ex se ipso loqueretur, insinuat dicens: An experimentum queritis eius qui in me loquitur Christus ? Hinc est quod angelus qui Moysi apparuisse describitur, modo angelus, modo Dominus memoratur: angelus uidelicet, propter hoc, quod exterius loquendo seruiebat; Dominus autem dicitur, quia interius presidens loquendi efficaciam ministrabat. Cum ergo loquens ab interiori regitur, et per obsequium angelus, et per inspirationem Dominus nominatur. Hinc Dauid ait: Attendite popule meus legem  meam; inclinate aurem uestram in uerba oris mei . Non enim lex Dauid, aut populus Dauid, sed personam eius, ex quo loquebatur, assumens, ipsius auctoritate loquitur, cuius inspiratione replebatur. Hoc quotidie fieri in Ecclesia cernimus, si uigilanter intuemur. Nam stans in medio populi lector clamat: Ego sum Deus Abraham, Deus Isaac, et Deus Iacob . Et quod ipse Deus sit, uere profecto non dicit; nec tamen per hoc quod dicit, ueritatis regulam deserit; quia cui ministerium lectione exhibet, eius dominium uoce pretendit. Itaque scriptores sacri eloquii, quia repleti sancto Spiritu super se trahuntur, quasi extra semetipsos fiunt; et sic de se sententias, quasi de aliis proferunt. Unde et beatus Iob sancto Spiritu afflatus, potuit sua gesta,  que erant uidelicet superne aspirationis dona, quasi non sua scribere: quia eo alterius erant que loquebatur, quo homo loquebatur que Dei sunt; et eo alter que erant illius loquebatur, quo Spiritus sanctus loquebatur que hominis sunt.



CAPUT II [uet. III].

9 4. Precepta homini data.---Sed iam debemus ista postponere, et ad consideranda sacre historie gesta properare. Omnis homo eo ipso quo homo est, suum intelligere debet auctorem; cuius uoluntati tanto magis seruiat, quanto se quia de se ipso nichil sit pensat; ecce autem conditi Deum considerare negleximus. Adhibita sunt precepta, preceptis quoque obtemperare noluimus. Adiunguntur exempla, ipsa quoque imitari exempla declinamus, que edidisse  [b 1Kb] nobis positos sub lege conspicimus. Quia enim Deus aperte quibusdam sub lege positis locutus est, quasi alienos nos ab eisdem preceptis aspicimus, quibus hec specialiter locutus non est. Unde ad confutandam impudentiam nostram, gentilis homo ad exemplum deducitur; ut quia obedire homo legi sub lege positus despicit, eius saltem comparatione euigilet, qui sine lege legaliter uixit. Erranti igitur homini data est lex; erranti uero etiam sub lege adducitur testimonium eorum qui extra legem sunt, ut quia conditionis nostre ordinem seruare noluimus, preceptis admoneremur; et quia preceptis obedire contempsimus, exemplis confunderemur; nec, ut dictum est, eorum exemplis, quos lex astringeret, sed quos lex a peccato nulla cohiberet.

 5. Precepta contemnenti addita exempla Iob hominis gentilis.---Circumscripsit nos diuina prouidentia, circumuenit excusationem nostram; undique conclusus est aditus tergiuersationis humane. Homo gentilis, homo sine lege, ad medium adducitur, ut eorum qui sub lege sunt prauitas confundatur. Quod bene per prophetam ac breuiter dicendo ostenditur: Erubesce, Sidon, ait mare . In Sidone quippe figuratur stabilitas in lege positorum - in mari autem, uita gentilium. Erubesce ergo, Sidon, ait mare, quia ex uita gentilium redarguitur uita sub  lege positorum, atque ex actione secularium confunditur actio religiosorum: dum illi etiam promittendo non seruant que in preceptis audiunt; et isti uiuendo ea custodiunt, in quibus nequaquam mandatis legalibus astringuntur [uet. Iu]. Qua uero auctoritate liber iste sit preditus, ipsa sacrarum paginarum soliditas attestatur, dum per Ezechielem prophetam dicitur , quod tres solummodo uiri liberentur, Ne scilicet, Daniel et Iob. Nec immerito inter Hebreorum uitas, in auctoritatis reuerentiam uita iusti gentilis adducitur, quia Redemptor noster, sicut ad redemptionem Iudeorum et gentilium uenit, ita se Iudeorum et gentilium prophetari uocibus uoluit; ut per utrumque populum diceretur, qui pro utroque populo quandoque pateretur.

 6. Eius uirtus, quo magis fragraret, flagellis attrita.---uir itaque iste summis uiribus fultus, sibi notus erat et Deo: qui si non flagellaretur, a nobis nullatenus agnosceretur. uirtus quippe etiam per quietem se exercuit, sed uirtutis opinio commota per flagella fragrauit. Et qui quietus in se ipso quod erat continuit, commotus ad notitiam omnium odorem sue fortitudinis aspersit. Sicut enim unguenta latius redolere nesciunt nisi commota, et sicut aromata fragrantiam suam non nisi cum incenduntur expandunt; ita sancti uiri omne quod uirtutibus redolent in tribulationibus innotescunt. Unde et recte in Euangelio dicitur: Si habueritis fidem tanquam granum sinapis, dicetis huic monti: Transi hinc, et transibit . Granum quippe 10 sinapis nisi  conteratur, nequaquam uis uirtutis eius agnoscitur. Nam non contritum lene est: si uero conteratur, inardescit, et quod in se acerrimum latebat, ostendit. Sic unusquisque uir sanctus, cum non pulsatur, despicabilis ac lenis aspicitur: si qua uero illum tritura persecutionis opprimat, mox omne, quod calidum sapit, ostentat; atque in feruorem uirtutis uertitur, quidquid in illo ante despicabile infirmumque uidebatur; quodque in se per tranquillitatis tempora libens operuerat, exagitatus tribulationibus coactus innotescit. Unde bene per prophetam dicitur: [a 1Kb] In die mandauit Dominus misericordiam suam, et in nocte declarauit . Misericordia enim Domini in die mandatur, quia in tranquillo tempore cognoscendo percipitur; in nocte uero declaratur, quia  donum, quod in tranquillitate sumitur, in tribulationibus manifestatur.



CAPUT III [uet. u].

7. uirtutes Iob recensentur.---Sed subtilius perscrutandum est cur tot flagella pertulit, qui tantam uirtutum custodiam sine reprehensione seruauit. Humilitatem quippe habuit, quia et ipse testatur: Si contempsi iudicium subire cum seruo meo, et ancilla mea, [b 1Kb] cum disceptarent aduersum me . Hospitalitatem exhibuit, sicut ipse perhibet, dicens: Foris non mansit peregrinus, ostium meum uiatori patuit  . Discipline uigorem tenuit, sicut ipse indicat dicens: Principes cessabant loqui, et digitum superponebant ori suo . Mansuetudinem in uigore custodiuit, sicut ipse fatetur, dicens: Cumque sederem quasi rex, circumstante exercitu, eram tamen merentium consolator . Eleemosynarum largitatem amplexus est, sicut ipse insinuat dicens: Si comedi buccellam meam solus, et non comedit pupillus ex ea . Cum igitur omnia uirtutum mandata perficeret, unum ei deerat, ut etiam flagellatus agere gratias sciret. Notum erat quia seruire Deo inter dona nouerat: sed dignum fuerat ut districtio seueritatis inquireret utrum deuotus Deo et inter flagella permaneret. Pena quippe interrogat, si quietus quis ueraciter amat. Quem  hostis quidem ut deficeret petiit, sed ut proficeret accepit. Fieri Dominus benigne permisit quod diabolus inique postulauit. Nam cum idcirco illum expetisset hostis ut consumeret, tentando egit ut eius merita augeret. Scriptum quippe est: In omnibus his non peccauit Iob labiis suis . Et quidem quedam uerba responsionum illius imperitis lectoribus aspera resonant, quia sanctorum dicta pie intelligere, sicut dicuntur, ignorant; et quia animum dolentis et iusti in semetipsis assumere nesciunt, ideo doloris uerba bene interpretari non possunt. Mentem quippe patientis bene pensare nouit condescensio passionis.

8. Ab imperitorum criminationibus Dei iudicio absoluitur.---Credunt ergo beatum Iob in suis sermonibus  deliquisse, minus caute intuentes, quia si beati Iob responsa redarguunt, falsam etiam de eo Domini sententiam fuisse testantur. Diabolo namque a Domino dicitur: Considerasti seruum meum Iob, quod non sit ei similis super terram: uir simplex et rectus ac timens Deum, et recedens a malo ? Cui a diabolo mox respondetur: Nunquid gratis Iob colit Deum? Nonne tu uallasti eum cunctamque [c 1Kb] familiam eius? Sed mitte manum tuam, et tange eum, si non in faciem benedixerit tibi . Hostis itaque in beato Iob uires suas exercuit, sed tamen certamen contra 11 Deum assumpsit. Inter Deum itaque et diabolum beatus Iob in medio materia certaminis fuit. [uet. uI]. Quisquis ergo sanctum uirum inter flagella positum, dictis suis peccasse asserit, quid  aliud, quam Deum, qui pro illo proposuerat, perdidisse reprehendit? Ipse quippe in se tentati causam suscipere uoluit, qui eum et ante flagella pretulit, et preferens tentari per flagella permisit. Si ergo excessisse Iob dicitur, laudator illius succubuisse perhibetur, quamuis eum nullatenus deliquisse etiam dona testantur. Quis enim nesciat quod culpis non premia, sed pene debeantur? Qui ergo duplicia recipere que amiserat meruit, ex remuneratione edocuit quia nequaquam uitium sed uirtus fuit omne quod dixit. Assertioni quoque huic adhuc adiungitur,  quod ipse pro amicis delinquentibus intercedit. In grauibus namque peccatis quis positus , dum suis premitur, aliena non diluit. Mundus ergo ostenditur esse de se, qui emundationem potuit obtinere pro aliis. Si uero hoc quibusdam displicet, quod bona sua ipse narrauit, sciendum est quia inter tot rerum damna, inter tot corporis uulnera, inter tot pignorum funera, amicis ad consolationem uenientibus, et ad increpationem prorumpentibus, de uita sua desperare cogebatur; et quem tot detrimenta afflixerant, contumeliosa insuper increpantium uerba feriebant. [a 1Kb] Hi namque, qui ad consolandum uenerant, dum quasi eius iniustitie exprobrabant, desperare eum de semetipso funditus compellebant. Quod ergo bona sua ad mentem  reuocat, non se per iactantiam eleuat; sed quasi collapsum inter uerba et uulnera ad spem animum reformat. Graui enim [b 1Kb] desperationis telo mens percutitur, [c 1Kb] cum superne ire tribulationibus premitur, et foris linguarum opprobriis urgetur. Beatus igitur Iob tot dolorum iaculatione confossus, dum labefactari per opprobria timuit, ad statum se fiducie ex anteacta uita confirmando reuocauit. Nequaquam ergo [d 1Kb] in arrogantie uitium cecidit, quia contra internum desperationis impulsum, per exteriora preconiorum suorum uerba pugnauit; ut dum bona que fecerat diceret, nequaquam de bono [e 1Kb] quod quesierat desperaret.



CAPUT Iu [uet. uII].

9. Omnia Satane machinamenta contra Iob erecta.---Sed  iam nunc ipsum ordinem tentationis eius exsequamur. Inimicus seuiens, et sancti uiri ualidissimum pectus debellare contendens, cunctas contra eum tentationum machinas erexit; abstulit substantiam, interfecit filios, percussit corpus, instigauit uxorem, amicos ad consolationem adduxit; sed in asperitatem increpationis excitauit: alium quoque amicum durius increpantem, in extrema et acriori inuectione seruauit, ut saltem crebrius feriendo cor attingeret, quod nouo uulnere semper iteraret. Quia enim in seculo potentem uidit, damnis substantie eum moueri credidit, quem non concussum ex filiorum morte pulsauit. uidens autem quia ad augmentum diuine laudis etiam ex uulnere creuit orbitatis, petiit feriendam salutem corporis. Intuens etiam quia  per dolorem corporis peruenire nequiuerit ad passionem mentis, instigauit uxorem. Ciuitatem quippe, quam expugnare appetiit, nimis munitam uidit; et idcirco exterius tot plagas inferens, quasi foras exercitum admouit; animum uero uxoris in uerbis male persuasionis 12 accendens, quasi intus ciuium corda corrupit. Ex bellis enim exterioribus discimus quid  de interioribus sentiamus. Inimicus namque seuiens, et urbem circumfusis exercitibus uallans, si eius munimina inuicta conspexerit, ad alia se pugnandi argumenta conuertit, ut intus etiam quorumdam ciuium corda corrumpat; quatenus cum extrinsecus impugnatores admouerit, internos quoque habeat adiutores, atque increscente belli foras certamine, de quorum intus fide confiditur, eorum perfidia urbs destituta capiatur.

10. Foris bellum, uirulenta intus consilia adhibuit.---Itaque exterius quasi ariete constituto, murum ciuitatis istius tot ictibus perculit, quot uicibus aduersa nuntiauit. Intus autem quasi ciuium corda corrupit, dum fortia urbis huius munimina persuasione destruere coniugis studuit. Foras itaque admouit  impetum belli, intus uenena consilii: ut tanto citius urbem caperet, quanto eam exterius interiusque turbaret. [uet. uIII.] Quia autem nonnunquam plus conturbant uerba quam uulnera, amicorum, ut dictum est, se linguis armauit. Qui quidem quia seniores erant, de eorum uerbis minus fortasse [f 1Kb] doleri poterat. Heliu iunior subrogatur, ut sanctum pectus tanto acriori uulnere percuteret, quanto contra illud ictus brachii [g 1Kb] uilioris excitaret. Ecce ad feriendum inuictissimum robur inimicus seuiens, quot tentationum iacula inuenit; ecce quot obsidionum machinamenta circumposuit; ecce quot percussionum tela transmisit: sed in his omnibus mansit mens imperterrita, stetit ciuitas inconcussa.



CAPUT u.

 11. Patientia Iob in aduersis.---Student hostes, cum contra faciem ueniunt, alios ex occulto transmittere, qui eo licentius pugnantis latus feriant, quo is qui pugnat intentius uenientes hostes contra faciem aspectat. [Rec. u.] Igitur Iob, in huius certaminis bello deprehensus, suscepit damna, quasi hostes contra faciem; sustinuit uerba consolantium, quasi hostes ex latere: sed in his omnibus circumacto grauitatis sue clypeo, ubique munitus astitit, undique uenientibus gladiis uigilanter obuiauit: amissam substantiam tacite despicit, carnem in filiis mortuam equanimiter dolet, carnem in se percussam patienter tolerat, carnem in coniuge male suadentem sapienter docet. Super hec amici in asperam correptionem prosiliunt; et pro sedando dolore uenientes, uim  doloris adiungunt. Omnia ergo machinamenta tentationum sancto uiro uertuntur in augmenta uirtutum. Per uulnera quippe probatur eius patientia; per uerba uero exercetur eius sapientia. Ubique fortiter occurrit, quia et flagella robore, et uerba ratione superauit. Amici uero eius, qui ad consolationem quidem ueniunt, sed usque ad uerba increpationis  excedunt, ignorantia magis credendi sunt, quam malitia deliquisse. Neque enim tantum uirum amicos iniquos habuisse credendum est: sed dum discernere causam flagellorum nequeunt, in culpam dilabuntur.

[uet. IX.] 12. uaria percussionum genera.---Percussionum quippe diuersa sunt genera. Alia namque est percussio, qua peccator percutitur, ut sine retractatione puniatur; alia, qua peccator percutitur, ut corrigatur; alia, qua nonnunquam quisque percutitur, non ut preterita corrigat, sed ne uentura committat; alia qua 13 plerumque percutitur, per quam nec preterita culpa corrigitur, nec futura prohibetur; sed ut, dum inopinata salus percussionem sequitur, saluantis uirtus cognita ardentius ametur; cumque  innoxius flagello atteritur, ei per patientiam meritorum summa cumuletur. Aliquando enim peccator percutitur, ut absque retractatione puniatur, sicut periture Iudee dicitur: Plaga inimici percussi te, castigatione crudeli . Et rursum: Quid clamas ad me, super contritione tua? Insanabilis est dolor tuus . Aliquando peccator percutitur, ut corrigatur, sicut cuidam in Euangelio dicitur: Ecce sanus factus es, iam noli peccare, ne tibi deterius aliquid contingat . uerba enim saluantis indicant, quia peccata precedentia habiti uim doloris exigebant. Aliquando quisque non pro preterita culpa diluenda, sed pro futura uitanda percutitur; quod aperte Paulus apostolus de semetipso testatur, dicens: Ne magnitudo reuelationum extollat me, datus  est mihi stimulus carnis mee, angelus Satane, qui me colaphizet . Qui enim non ait, quia extulit, sed ne extollat, aperte indicat quod percussione illa, ne eueniat, compescitur, non autem que euenit culpa purgatur. Nonnunquam uero quisque nec pro preterita, nec pro futura iniquitate percutitur; sed ut sola diuine uirtutis potentia, ex amputata percussione monstretur. Unde cum Domino in Euangelio de ceco nato diceretur: [a 1Kb] Hic peccauit, aut parentes eius, ut cecus nasceretur ? respondit Dominus dicens: Neque hic peccauit, neque parentes eius; sed ut manifestentur opera [b 1Kb] Dei ? In qua manifestatione quid agitur, nisi ut ex flagello meritorum uirtus augeatur; et cum nulla preterita iniquitas tergitur, magna de patientia fortitudo  generetur. Unde idem beatus Iob prefertur prius uoce iudicis, et post manui committitur tentatoris: quem post flagellum Deus dum remunerans familiarius alloquitur, aperte quantum de uerbere creuerit indicatur. Amici ergo beati Iob, dum percussionum genera distinguere nesciunt, percussum pro culpa crediderunt: et dum Deum iustum in percussione sua conantur asserere, beatum Iob compulsi  sunt de iniustitia reprobare; nescientes uidelicet quod idcirco flagellatus fuerat, ut pro flagello eius diuine glorie laus cresceret, non autem ut per flagella peccata que nequaquam commiserat emendaret. Unde et ad ueniam citius redeunt, quia ignorantia potius quam malitia peccauerunt. Quorum superbiam diuina iustitia eo uehementer humiliat, quo nequaquam illos ad suam gratiam, nisi per eum quem despexerant, reformat. ualde quippe elata mens retunditur, si ipsi super quem se extulit supponatur.



CAPUT uI [uet. X].

13. Sancti omnes quasi stelle, noctem uite presentis illuminant.---Sed libet inter hec mira diuine dispensationis opera cernere quomodo ad illuminandam noctem uite presentis astra queque suis uicibus in  celi faciem ueniant, quousque in finem noctis Redemptor humani generis, quasi uerus lucifer, surgat. Nocturnum namque spatium, dum decedentium succedentiumque stellarum cursibus illustratur, magno celi decore peragitur. Ut ergo noctis nostre tenebras suo tempore editus, uicissimque permutatus stellarum radius tangeret, ad ostendendam innocentiam, uenit Abel; ad docendam 14 actionis munditiam, uenit Enoch; ad insinuandam longanimitatem spei et operis, uenit Ne; ad manifestandam obedientiam, uenit Abraham; ad demonstrandam coniugalis uite castimoniam, uenit Isaac; ad insinuandam laboris tolerantiam, uenit Iacob; [c 1Kb] ad rependendam pro malo bone retributionis gratiam, uenit Ioseph; ad ostendendam mansuetudinem, uenit Moyses; ad informandam  contra aduersa fiduciam, uenit Iosue; ad ostendendam inter flagella patientiam, uenit Iob. Ecce quam fulgentes stellas in celo cernimus, ut inoffenso pede operis iter nostre noctis ambulemus. Nam cognitioni hominum diuina dispensatio quot iustos exhibuit, quasi tot astra super peccantium tenebras celum misit, [d 1Kb] quousque uerus lucifer surgeret, qui eternum nobis mane nuntians, stellis ceteris clarius ex diuinitate radiaret.

14. Cuncti Christum prenuntiarunt, maxime Iob.---Quem electi omnes dum bene uiuendo preeunt, et rebus et uocibus prophetando promiserunt. Nullus etenim iustus fuit, qui non eius per figuram nuntius exstiterit. Dignum quippe erat ut in semetipsis bonum omnes ostenderent, de quo et omnes boni essent, et  quod prodesse omnibus scirent. Unde et sine cessatione promitti debuit quod et sine estimatione dabatur percipi, et sine fine retineri; ut simul omnia secula [e 1Kb] dicerent quid in redemptione communi seculorum finis exhiberet. Unde et necesse fuit ut etiam beatus Iob, qui tanta incarnationis eius mysteria protulit, eum quem uoce diceret ex conuersatione signaret; et per ea que pertulit, que passurus esset  ostenderet; tantoque uerius passionis illius sacramenta prediceret, quanto hec non loquendo tantummodo, sed etiam patiendo prophetaret. [uet. XI.] Sed quia Redemptor noster unam se personam cum sancta Ecclesia, [a 1Kb] quam assumpsit, exhibuit; de ipso enim dicitur, Qui est caput omnium nostrum ; et de Ecclesia eius scriptum est: Corpus Christi, quod est Ecclesia ; quisquis eum in semetipso significat, modo hunc ex capite, modo ex corpore designat, ut non solum uocem capitis, sed etiam corporis teneat. Unde et Isaias propheta eiusdem Domini uerba exprimens, ait: Quasi sponso posuit mihi mitram, et quasi sponsam ornauit me ornamento . Quia igitur ipse in capite sponsus, ipse est in corpore sponsa, necesse est ut cum nonnunquam  aliquid de capite dicitur, sensim ac subito etiam ad uocem corporis deriuetur; et rursum cum de corpore aliquid dicitur, repente ad uocem capitis ascendatur. [uet. XII.] Beatus ergo Iob uenturi cum suo corpore typum Redemptoris insinuat; uxor uero eius, que eum ad maledicendum prouocat, uitam carnalium designat; qui intra sanctam Ecclesiam incorrectis moribus positi, quo per fidem bonis iuxta sunt, eo per uitam durius premunt; quia dum quasi fideles uitari non possunt, a fidelibus tanto deterius, quanto et interius tolerantur.

15. Amici Iob hereticos adumbrant.---Amici uero eius, qui dum consulunt inuehuntur, hereticorum figuram exprimunt, qui sub specie consulendi agunt negotium seducendi. Unde et ad beatum Iob quasi  pro Domino loquuntur, sed tamen a Domino non approbantur; quia uidelicet omnes heretici Deum, dum defendere 15 nituntur, offendunt. Unde eis aperte et ab eodem sancto uiro dicitur: Disputare cum Deo cupio: prius uos ostendens fabricatores mendacii, et cultores peruersorum dogmatum . Constat ergo eos hereticorum typum errando gerere, quos sanctus uir redarguit cultui peruersorum dogmatum deseruire. [Rec. uII.] Omnis uero hereticus in eo quod Deum defendere cernitur, ueritati illius aduersatur, Psalmista attestante, qui ait: Ut destruas inimicum et defensorem . Inimicus quippe et defensor est, [b 1Kb] qui Deum quo predicat impugnat.



CAPUT uII.

 16. Nominibus suis Iob Christum, amici eius hereticos significant.---Nam quia beatus Iob uenturi Redemptoris speciem teneat, etiam nomine demonstrat. Iob quippe interpretatur dolens. Quo nimirum dolore, uel Mediatoris passio, uel sancte Ecclesie labor  exprimitur, que multiplici presentis uite fatigatione cruciatur. Amici quoque eius ex uocabulo nominis meritum sue indicant actionis. Nam Eliphaz Latina lingua dicitur Domini contemptus. Et quid aliud heretici faciunt, nisi quod, dum falsa de Deo sentiunt, eum superbiendo contemnunt? [c 1Kb] Baldad interpretatur uetustas sola. Bene autem omnes heretici in his que de Deo loquuntur, dum non intentione recta, sed appetitione temporalis glorie uideri predicatores appetunt, uetustas sola nominantur. Ad loquendum quippe non zelo noui hominis, sed uite ueteris prauitate concitantur. Sophar quoque Latino sermone dicitur dissipatio specule, [d 1Kb] uel speculationem dissipans. Mentes namque fidelium ad contemplanda superna se erigunt; sed dum hereticorum uerba peruertere  recta contemplantes appetunt, speculam dissipare conantur. [uet. XIII.] In tribus itaque amicorum Iob nominibus, tres hereticarum mentium perditionis casus exprimuntur. Nisi enim Deum contemnerent, nequaquam de illo peruersa sentirent; et nisi [e 1Kb] uetustatis cor traherent, in noue uite intelligentia non errarent; [f 1Kb] et nisi speculationem bonorum destruerent, nequaquam eos superna iudicia tam districto examine pro uerborum suorum culpa reprobarent. Contemnendo igitur Deum, in uetustate se retinent: sed in uetustate retinendo, prauis suis sermonibus speculationi rectorum nocent.



CAPUT uIII.

17. In amicorum Iob reconciliatione hereticorum conuersio figuratur.---Quia uero nonnunquam heretici  diuine gratie largitate perfusi ad unitatem sancte Ecclesie redeunt, bene hoc ipsa amicorum reconciliatione signatur. Pro quibus tamen beatus Iob exorare precipitur, quia hereticorum sacrificia accepta Deo esse nequeunt, nisi pro eis uniuersalis Ecclesie manibus offerantur; ut eius meritis remedium salutis inueniant, quam uerborum iaculis impugnando feriebant. Unde et septem pro eis sacrificia memorantur oblata; quia dum septiformis gratie Spiritum confitentes accipiunt, quasi septem oblationibus expiantur. Hinc est quod in Ioannis Apocalypsi per septem Ecclesiarum numerum uniuersalis Ecclesia designatur . Hinc per Salomonem de Sapientia dicitur: Sapientia edificauit sibi domum, excidit columnas septem . Ipso ergo sacrificiorum numero  reconciliati heretici, quid 16 prius fuerint exprimunt, qui perfectioni septiformis gratie non nisi redeundo iunguntur.

18. Illorum mactanda superbia, ut Ecclesie hoc sacrificio restituantur.---Bene autem tauros pro se et  arietes obtulisse describuntur. In tauro quippe ceruix superbie, in ariete autem ducatus gregum sequentium designatur. Quid est ergo pro eis tauros arietesque mactare, nisi eorum superbum ducatum interficere; ut de se humilia sentiant, et post se corda innocentium non seducant? Ceruice enim tumenti ab Ecclesie unitate resilierant, et infirmos post se populos quasi sequentes greges trahebant. ueniant igitur ad beatum Iob, id est, reuertantur ad Ecclesiam, et septenario sacrificio tauros et arietes mactandos offerant; [a 1Kb] qui ut uniuersali Ecclesie coniungantur, humilitate interueniente interficiant quidquid prius tumidum de superbo ducatu sapiebant.



CAPUT IX.

19. Superbus, licet recte sentiens, increpandus. Qua  ratione non indiget sacrificio.---Per Heliu autem, qui rectis quidem sensibus loquitur, sed ad stulta elationis uerba deriuatur, persona uniuscuiusque arrogantis exprimitur. Multi namque intra sanctam Ecclesiam positi, recta que sapiunt recte proferre contemnunt. Unde et diuine increpationis uerbis arguitur, nec tamen pro illo sacrificium offertur; quia fidelis quidem est, sed tamen arrogans: per ueritatem credulitatis intus est, sed per tumoris sui obstaculum acceptabilis non est. Hinc ergo increpatio redarguit, sed sacrificium non reducit; quia in ea quidem fide est in qua esse debuit, sed superna hunc iustitia increpans pro superfluis repellit. Unde et bene Heliu Latino sermone dicitur, Deus meus iste, uel [b 1Kb] Deus Dominus. Arrogantes enim uiri intra sanctam Ecclesiam, quamuis  Deum elate uiuendo refugiunt, eum tamen ueraciter credendo confitentur. Quid est enim, Deus meus iste, nomine dicere, nisi eum, cui credidit, aperta professione monstrare? uel quid est, Deum Dominum dicere, nisi hunc et Deum per diuinitatem credere, et Dominum ex incarnatione perhibere?



CAPUT X. [uet. XIu.]

20. Iob duplicia recipiens quid presignet. Sanctorum ante resurrectionem una beatitudo; post duplex.---Bene autem post damna rerum, post funera pignorum, post cruciatus uulnerum, post certamina pugnasque  uerborum, duplici remuneratione subleuatur; quia nimirum sancta Ecclesia, adhuc etiam in hac uita posita, pro laboribus quos sustinet, duplicia [c 1Kb] munera recipit; cum susceptis plene gentibus, in fine mundi Iudeorum etiam ad se corda conuertit. Hinc enim scriptum est: Donec plenitudo gentium intraret, et sic omnis Isrel saluus fieret . Duplicia et postmodum recipiet: quia finito labore presentis temporis, non solum ad animarum gaudium, sed etiam ad beatitudinem corporum ascendit. Unde bene per prophetam dicitur: In terra sua duplicia possidebunt . Sancti quippe in terra uiuentium duplicia possident, quia nimirum beatitudine mentis simul et corporis gaudent. Unde Ioannes in Apocalypsi, quia ante resurrectionem corporum clamantes sanctorum  animas uidit, accepisse eas stolas singulas aspexit, dicens: Et date sunt illis singule stole albe, et dictum est illis, ut requiescerent tempus 17 adhuc modicum, donec impleretur numerus conseruorum et fratrum eorum . [d 1Kb] Ante resurrectionem quippe stolas singulas accepisse dicti sunt, quia sola adhuc mentis beatitudine perfruuntur. Binas ergo accepturi sunt, quando cum animarum perfecto gaudio, etiam corporum incorruptione uestientur.

21. Afflictio hic certa; quantum duratura sit, incertum.---Recte autem afflictio quidem beati Iob dicitur sed quantitas temporis in eius afflictione reticetur; quia sancte Ecclesie in hac uita tribulatio cernitur, sed quanto hic tempore conterenda atque differenda sit, ignoratur. Unde et ore ueritatis dicitur:  Non est uestrum nosse tempora, uel momenta, 18 que Pater posuit in sua potestate . Per hoc ergo, quod beati Iob passio dicitur, docemur quod experiendo nouimus. Per hoc uero quod quantitas temporis in passione reticetur, docemur quid nescire debeamus.

In longum prefationis uerba protraximus, ut quasi totum breuiter perstringendo loqueremur. Sed quia ad loquendi initium, diu loquendo, peruenimus, debemus prius historie radicem figere, ut ualeamus mentem postmodum de allegoriarum fructu satiare.



[a 1Kb] Pars prima, LIBROS QUINQUE COMPLECTENS.



LIBER PRIMUS. Capitis primi libri Iob priores uersus primum historico, deinde allegorico, postremo morali sensu explanat.



CAPUT PRIMUM.


uERS. 1.---uir erat in terra Hus, nomine Iob. HISTORICUS SENSUS.---1. Iob inter malos bonus dicitur,  quod summa laus est.---Idcirco sanctus uir ubi habitauerit dicitur, ut eius meritum uirtutis exprimatur. Hus namque quis nesciat quod sit terra gentilium? Gentilitas  autem eo obligata uitiis exstitit, quo cognitionem sui conditoris ignorauit. Dicatur itaque ubi habitauerit, ut hoc eius laudibus proficiat, quod bonus inter malos fuit. Neque enim ualde laudabile est bonum esse cum bonis, sed bonum esse cum malis. Sicut enim grauioris culpe est, inter bonos bonum non esse; ita immensi est preconii, bonum etiam inter malos exstitisse. Hinc est quod isdem beatus Iob sibimet attestatur, dicens: Frater fui draconum, et socius struthionum . Hinc Petrus magnis Loth laudibus extulit, quod bonum inter reprobos inuenit, dicens: Et iustum Loth oppressum a nefandorum [a 1Kb] iniusta conuersatione eripuit. Aspectu enim et auditu iustus erat, habitans apud eos, qui de die in diem animam iusti iniquis operibus cruciabant .  Qui nimirum cruciari non posset, nisi praua propinquorum opera et audiret, et cerneret. Et tamen aspectu et auditu iustus dicitur, quia iniquorum uita, non delectando iusti aures atque oculos, sed feriendo [b 1Kb] tangebat. Hinc Paulus discipulis dicit: In medio nationis praue et peruerse, inter quos lucetis sicut luminaria in mundo . Hinc [c 1Kb] angelo Pergami ecclesie dicitur: Scio ubi habitas, ubi sedes est Satane; et tenes nomen meum, et non negasti fidem meam . Hinc sancta Ecclesia sponsi uoce laudatur, cum ei in amoris Cantico dicitur: Sicut lilium inter spinas, sic amica mea inter filias . Bene ergo beatus Iob, memorata terra gentili, inter iniquos uixisse describitur; ut, iuxta sponsi preconium, inter spinas lilium creuisse monstretur. Unde  recte mox subditur:



CAPUT II.

IBID.---Simplex, et rectus.

2. Iob simplicitas et rectitudo. Utraque necessaria.---Nonnulli namque ita sunt simplices, ut rectum quid sit ignorent. Sed eo uere simplicitatis innocentiam deserunt, quo ad uirtutem rectitudinis non assurgunt; quia dum cauti esse per rectitudinem nesciunt, nequaquam innocentes persistere per simplicitatem possunt. Hinc est quod Paulus discipulos admonet dicens: uolo uos sapientes esse in bono, simplices autem in malo . Hinc rursum dicit: Nolite pueri effici sensibus, sed malitia paruuli estote . Hinc per semetipsam ueritas discipulis precipit, dicens: Estote prudentes sicut  serpentes, et simplices sicut columbe . Utraque enim necessario in admonitione coniunxit; ut et simplicitatem columbe astutia serpentis instrueret, et rursum serpentis astutiam columbe simplicitas temperaret. Hinc est quod sanctus Spiritus presentiam suam hominibus, non in columba solummodo, sed etiam in igne patefecit . Per columbam quippe simplicitas, per ignem uero zelus indicatur. In columba igitur, et in igne ostenditur  : quia quicunque illo pleni sunt, sic mansuetudini simplicitatis inseruiunt, ut contra culpas delinquentium etiam zelo rectitudinis accendantur. Sequitur:



CAPUT III.

IBID.---Timens Deum, et recedens a malo.

3. Deum timere quid sit. Bona malis admista reprobantur.---Deum timere est nulla, que facienda sunt bona preterire. Unde per Salomonem dicitur: Qui Deum timet, nichil negligit . Sed quia nonnulli sic bona quedam faciunt, ut tamen a quibusdam malis minime suspendantur, bene postquam timens Deum dicitur, recedens quoque a malo perhibetur. Scriptum quippe est: Declina a malo, et fac bonum . Neque enim bona Deo  accepta sunt, 19 que ante eius oculos malorum admistione maculantur. Hinc namque per Salomonem dicitur: Qui in uno offenderit, multa bona perdet . Hinc [d 1Kb] Iacobus attestatur dicens: Quicunque totam legem seruauerit, offendat autem in uno, factus est omnium reus . Hinc Paulus ait: Modicum fermentum totam massam corrumpit . [uet. III.] Beatus igitur Iob, ut ostendatur quam mundus in bonis exstitit, solerter indicatur quam alienus a malis fuit.

4. Cur uirtutes Iob ab exordio describantur.---Mos uero esse narrantium solet, ut cum palestre certamen insinuant, prius luctantium membra describant quam latum ualidumque sit pectus, quam sanum, quam pleni tumeant lacerti, quam subterpositus uenter  nec mole grauet, nec extenuatione debilitet; ut cum prius aptos certamini artus ostenderint, tunc demum magne fortitudinis ictus narrent. Quia ergo athleta noster contra diabolum fuerat certaturus, quasi ante arene spectaculum, sacre scriptor historie in athleta hoc spiritales uirtutes enumerans, mentis membra describit, dicens: Erat uir ille simplex, et rectus, ac timens Deum, et recedens a malo, ut, dum membrorum positio magna cognoscitur, ex hac ipsa iam forti positione subsequens etiam uictoria prenoscatur. Sequitur:



CAPUT Iu.

uERS. 2.---Natique sunt ei septem filii et tres filie.

5. Filiorum multitudo eum ad auaritiam non pellexit.---Sepe  ad auaritiam cor parentis illicit fecunditas prolis. Eo enim ad ambitum congregande hereditatis accenditur, quo multis heredibus fecundatur. Ut ergo beati Iob quam sancta mens fuerit, ostendatur, et iustus dicitur, et multe prolis pater fuisse perhibetur. [e 1Kb] Qui in libri sui exordio deuotus sacrificiis offerendis asseritur, promptus autem largitatibus etiam post a semetipso memoratur. Pensemus ergo quanta fortitudine preditus exstitit, quem ad  hereditatis tenaciam nec tot heredum affectus inclinauit. Sequitur:



CAPUT u [uet. Iu].

uERS. 3.---Et fuit possessio eius septem millia ouium, et tria millia camelorum; quingenta quoque iuga boum, et quingente asine, ac familia multa nimis.

6. Opes sine amore possedit.---Scimus, quia ad maiorem dolorem mentem commouent damna maiora. Ut igitur ostendatur, quante uirtutis exstitit, multum fuisse dicitur, quod patienter amisit. Nunquam quippe sine dolore amittitur, nisi quod sine amore possidetur. Itaque dum substantia magna describitur, et tamen paulo post patienter amissa perhibetur; quam sine dolore perdidit, constat quia sine amore possedit. Notandum quoque est, quod prius  cordis diuitie, et post, opes corporis describuntur. Solet enim rerum abundantia tanto magis a diuino timore mentem soluere, quanto magis hanc exigit diuersa cogitare. Nam dum per multa spargitur, stare in intimis fixa prohibetur. Quod per semetipsam ueritas, cum parabolam seminantis exponeret, indicauit dicens: Qui seminatus est in spinis, hic est, qui uerbum audit, et sollicitudo seculi istius, et fallacia diuitiarum, suffocat uerbum, et sine fructu efficitur . Ecce beatus Iob et multa possidere dicitur, et paulo post diuinis sacrificiis instanter deseruire perhibetur.

7. Cuncta iam corde reliquerat.---Consideremus ergo cuius sanctitatis iste uir fuerit, qui ad tam sedula Dei obsequia, et sic occupatus uacauit. Necdum precepti  uirtus emicuerat, que omnia relinqui preciperet; sed tamen beatus Iob eiusdem iam preceptionis uim corde seruabat; quia nimirum substantiam suam mente 20 reliquerat, quam sine delectatione possidebat.



CAPUT uI.

IBID.---Eratque uir ille magnus inter omnes Orientales.

8. Quantis diuitiis afflueret.---Orientales uiros esse prediuites quis ignorat? Magnus ergo inter Orientales exstitit, ac si aperte diceretur: quia et diuitibus ditior fuit.



CAPUT uII.

uERS. 4.---Et ibant filii eius, et faciebant [a 1Kb] conuiuia per domos, unusquisque in die suo: et mittentes uocabant tres sorores suas, ut comederent et biberent  cum eis.

9. Substantia diuidenda inter filios, eorum corda non diuisit.---Solet inter fratres maior substantia, discordie fieri grauioris causa. O inestimabilem paterne institutionis laudem! Et pater diues dicitur, et filii concordes asseruntur. Et dum diuidenda inter eos substantia aderat, corda tamen omnium indiuisa caritas replebat.



CAPUT uIII [uet. u, Rec. Iu].

uERS. 5.---Cumque in orbem transissent dies conuiuii, mittebat ad eos Iob, et sanctificabat illos, surgensque  diluculo offerebat holocausta per singulos.

10. Nulla pene conuiuia sine culpa, propter uoluptatem et loquacitatem.---Cum dicitur, mittebat et sanctificabat illos, aperte demonstratur quid districtionis erga illos presens ageret, quibus absens sollicitudine non deesset. Sed hoc nobis est solerter intuendum quod, peractis diebus conuiuii, purgatio [b 1Kb] per singulos adhibetur holocausti. uir quippe sanctus nouerat quia celebrari conuiuia sine culpa uix possent. Nouerat quia magna purgatione sacrificiorum diluende sunt epule conuiuiorum; et quidquid in semetipsis filii conuiuantes inquinauerant, pater sacrificium immolando tergebat. Nonnulla quippe sunt uitia que a conuiuiis aut separari uix possunt, aut certe nequaquam possunt. [c 1Kb] Pene semper enim epulas comitatur uoluptas.  Nam dum corpus in refectionis delectatione resoluitur, cor ad inane gaudium relaxatur. Unde scriptum est: Sedit populus manducare et bibere, et surrexerunt ludere .

11. Pene semper epulas loquacitas sequitur; cumque uenter reficitur, lingua diffrenatur. Unde recte diues apud inferos aquam appetere describitur, dicens: Pater Abraham, miserere mei, et mitte Lazarum, [d 1Kb] ut intingat extremum digiti sui in aquam, et refrigeret linguam meam, quia crucior in hac flamma . Prius epulatus quotidie splendide dicitur; et post aquam petere in lingua memoratur. Quia enim, ut diximus, inter epulas ualde diffluere loquacitas solet, ex pena indicat culpam, cum eum, quem epulatum quotidie splendide ueritas dixerat, in  lingua plus ardere perhibebat. Hi qui chordarum harmoniam temperant, tanta hanc arte dispensant, ut plerumque, cum una tangitur, longe alia ac multis interiacentibus posita chorda quatiatur: cumque ista sonitum reddit, illa, que in eodem cantu temperata est, aliis impercussis, tremit. Sic ergo in Scriptura sacra plerumque de uirtutibus, sic de uitiis agitur; ut dum loquendo aliud insinuat, tacendo aliud innotescat. [uet. uI.] Nihil enim contra diuitem de loquacitate memoratur; sed dum pena in lingua dicitur, que in conuiuio inter alias grauior fuerit culpa monstratur.

12. Iob octauo die sacrificium offerens, mysterium resurrectionis colit.---Cum uero septem fratres per dies singulos conuiuia facere describuntur, et peractis  diebus conuiuii, Iob septem sacrificia offerre perhibetur; aperte historia indicat quod beatus Iob octauo die sacrificium offerens mysterium resurrectionis colat. Dies namque qui nunc Dominicus dicitur, a morte Redemptoris est tertius, sed in ordine conditionis octauus, qui et primus in conditione est. Sed quia reuolutus septimum sequitur, octauus 21 recte numeratur. Quia ergo octauo die offerre septem sacrificia dicitur, plenus septiformis gratie Spiritu pro spe resurrectionis Domino deseruisse perhibetur. Unde et psalmus pro octaua prescribitur, in quo gaudium  de resurrectione nuntiatur [uet. uII]. Sed quia beati Iob filii tanta fuerant disciplina bone institutionis accincti, ut neque per facta in conuiuiis, neque per uerba delinquerent, aperte monstratur, cum subditur:



CAPUT IX [Rec. u].

IBID.---Dicebat enim: Ne forte peccauerint filii mei et benedixerint Deo in cordibus suis.

13. De alterius corde non est temere iudicandum. In rectores fidelium qui eorum opera nesciunt.---Perfectos quippe esse in opere et sermone docuerat, pro quibus de sola pater cogitatione metuebat. Quia uero de alienis cordibus iudicare temere non debeamus, in sancti huius uiri uerbis agnoscimus, qui non ait: Quia benedixerunt in cordibus suis: sed, Ne  forte benedixerint Deo in cordibus suis. Unde bene per Paulum dicitur: Nolite iudicare ante tempus, quoadusque ueniat Dominus, qui illuminabit abscondita tenebrarum, et manifestabit consilia cordium . [uet. uIII]. Quisquis enim in cogitatione a rectitudine exorbitat, in tenebris peccat. Nos ergo tanto minus debemus aliena corda audacter reprehendere, quanto scimus, quia uisu nostro non possumus aliene cogitationis tenebras illustrare. [a 1Kb] Sed hac solerter intuendum est, quanta pater seueritate potuit filiorum opera corrigere, qui tanta sollicitudine studuit corda mundare. Quid ad hec rectores fidelium dicunt, qui discipulorum suorum et aperta opera nesciunt? Quid in sua excusatione cogitant, qui in commissis sibi nec uulnera actionum curant? Ut  uero huius sancti [b 1Kb] operis etiam perseuerantia demonstretur, recte subiungitur:



CAPUT X.

IBID.---Sic faciebat Iob cunctis diebus.

14. Iob perseuerantia.---Scriptum quippe est: Qui perseuerauerit usque in finem, hic saluus erit.  In sacrificio igitur sancta actio, in cunctis autem diebus sacrificii, constantia sancte actionis ostenditur. Hec breuiter historiam sequendo transcurrimus; nunc ordo expositionis exigit ut exordium repetentes, allegoriarum iam secreta pandamus.



CAPUT XI. [uet. IX].

uERS. 1.---uir erat in terra Hus, nomine Iob.

15. SENSUS ALLEGOR.---Christus Iob nomine designatus.---Hec  per historiam facta credimus, sed per allegoriam iam qualiter sint impleta, uideamus. Iob namque, ut diximus, interpretatur dolens: Hus uero consiliator. Quem ergo alium beatus Iob suo nomine exprimit, nisi eum de quo propheta loquitur dicens: dolores nostros [c 1Kb] ipse portauit ? Qui Hus terram inhabitat, quia in corda populi consiliatoris regnat. Paulus quippe ait Christum Dei  uirtutum, et Dei sapientiam. . Atque hec ipsa Sapientia per Salomonem dicit: Ego sapientia habito in consilio, et eruditis intersum cogitationibus . Hus ergo terram inhabitat Iob, quia Sapientia, que pro nobis passionis dolorem sustinuit, corda uite consiliis dedita sibimet habitationem fecit.



CAPUT XII [uet X].

IBID.---Et erat uir ille simplex et rectus.

16. Simplicitatem et rectitudinem tenuit.---In rectitudine iustitia, in simplicitate autem mansuetudo signatur. Plerumque nos cum rectitudinem iustitie exsequimur, mansuetudinem relinquimus; et cum mansuetudinem seruare cupimus, iustitie rectitudinem declinamus. Incarnatus 22 uero Dominus  simplicitatem cum rectitudine tenuit: quia nec in mansuetudine districtionem iustitie, nec rursum in districtione iustitie uirtutem mansuetudinis amisit. Unde cum quidam, deducta adultera, hunc tentare uoluissent, ut in culpam aut immansuetudinis aut iniustitie laberetur, ad utraque respondit dicens: Qui sine peccato est uestrum, primus in illam lapidem mittat . Dat simplicitatem mansuetudinis qui sine peccato est uestrum; dat zelum iustitie, primus in illam lapidem mittat. Unde et ei propheta dicit: Intende, prospere procede, et regna propter ueritatem et mansuetudinem et iustitiam . ueritatem quippe exsequens, mansuetudinem cum iustitia conseruauit; ut nec zelum rectitudinis in mansuetudinis pondere amitteret, nec rursum pondus mansuetudinis  zelo rectitudinis perturbaret. Sequitur:



CAPUT XIII.

IBID.---Timens Deum, et recedens a malo.

17. Deum quomodo timuit.---Scriptum est de illo: Et repleuit eum spiritus timoris Domini . Incarnatus enim Dominus in semetipso omne quod nobis [d 1Kb] inspirauit, ostendit; ut quod precepto diceret, exemplo suaderet. Iuxta humanitatis ergo naturam Redemptor noster Deum timuit; quia ut superbum hominem redimeret [e 1Kb] mentem pro illo humilem sumpsit. Cuius bene per hoc, quod recedere a malo Iob dicitur, et actio designatur. Ipse quippe recessit a malo, non quod faciendo contigit, sed quod inueniendo reprobauit: quia uetustam, quam natus inuenit, humane conuersationis uitam  deseruit; et nouam, quam secum detulit sequacium moribus impressit.



CAPUT XIu [Rec. uI].

uers. 2.---Natique sunt ei septem filii, et tres filie.

18. Septenarius numerus perfectus.---Quid in septenario numero nisi summa perfectionis accipitur? Ut enim humane rationis causas de septenario numero taceamus, que asserunt, quod idcirco  perfectus sit, quia ex primo pari constat, et primo impari; ex primo qui diuidi potest, et primo qui diuidi non potest; certissime scimus quod septenarium numerum Scriptura sacra pro perfectione ponere consueuit . Unde et septimo die Dominum requieuisse ab operibus asserit. Hinc est etiam quod septimus dies in requiem hominibus, id est, in sabbatum datus est. Hinc est quod iubileus annus, in quo plenaria requies exprimitur, septem hebdomadibus consummatur, qui monade [a 1Kb] addita nostre adunationis impletur.

[uet. XII.] 19. Filii Iob apostolos signant.---Nati sunt ergo ei septem filii. Ad predicandum scilicet uiriliter incedentes apostoli. Qui dum perfectionis precepta peragunt, quasi superioris sexus fortitudinem  in conuersatione tenuerunt. Hinc est enim, quod perfectione septiformis gratie Spiritus implendi duodecim sunt electi. A septenario quippe numero in duodenarium surgitur. Nam septenarius suis in se partibus multiplicatus, ad duodenarium tenditur. Siue enim quatuor per tria, siue per quatuor tria ducantur, septem in duodecim uertuntur [b 1Kb] . Unde sancti apostoli, quia sanctam Trinitatem in quatuor partibus mundi predicare mittebantur, duodecim sunt electi; ut etiam numero perfectionem ostenderent, quam uita et uoce predicarent.

20. Filie fidelium plebes. Fidelium tres ordines.---Nate sunt et tres filie. Quid in filiabus, nisi 23 infirmiores fidelium plebes accipimus, [c 1Kb] que etsi ad perfectionem operis nequaquam forti uirtute permanent,  fidem tamen Trinitatis cognitam constanter tenent? In septem ergo filiis ordo predicantium, in tribus uero filiabus multitudo significatur auditorum. Possunt etiam per tres filias tres ordines fidelium designari. Post filios quippe filie nominantur, quia post apostolorum conspectam fortitudinem, tres distinctiones fidelium in Ecclesie conuersatione secute sunt: pastorum uidelicet, et continentium, atque coniugatorum. [uet. XIII.] Unde et Ezechiel propheta tres liberatos uiros audisse se asserit, Ne scilicet, et Danielem, et Iob . Quid enim per Ne, qui arcam in undis rexit, nisi prepositorum ordo signatur; qui dum ad formam uite populis presunt, sanctam Ecclesiam in tentationum fluctibus regunt? Quid per Danielem, cuius mira abstinentia  scribitur, nisi continentium uita figuratur; qui dum cuncta, que mundi sunt, deserunt, despecte Babylonie alta mente dominantur? Quid per Iob, nisi bonorum coniugum uita signatur; qui de rebus  mundi, quas possident, dum pia opera faciunt, quasi per terre uiam ad celestem patriam tendunt? Quia igitur post sanctos apostolos tres iste fidelium distinctiones secute sunt, recte post filios, tres filie nate memorantur. Sequitur:



CAPUT Xu.

uERS. 3.---Et fuit possessio eius septem millia ouium, et tria millia camelorum.

21. Ouibus innocentes, camelis uitiosi gentiles adumbrati et Samaritani.---Quia fideles auditores ex uaria conuersatione collecti sunt, quod prius uniuersaliter, [d 1Kb] memoratis filiabus, dicitur, hoc distincte postmodum appellatione animalium subinfertur. Quid enim in septem millibus ouium, nisi perfectam quorumdam innocentiam exprimit, que [e 1Kb] ad  perfectionem gratie, ex legis pascuis uenit? Quid uero in tribus millibus camelorum, nisi ad plenitudinem fidei ueniens, [f 1Kb] torta gentilium uitiositas designatur? [uet. XIu.] In Scriptura autem sacra aliquando cameli nomine ipse Dominus, aliquando autem populus gentilis exprimitur. Cameli enim nomine Dominus designatur, sicut ab eodem Domino Iudeis aduersantibus dicitur: Liquantes culicem, camelum glutientes . Culex enim susurrando uulnerat, camelus autem sponte se ad suscipienda onera inclinat. Liquauerunt ergo Iudei culicem, quia seditiosum dimitti latronem petierunt; camelum uero glutierunt, quia eum qui ad suscipienda nostre mortalitatis onera sponte descenderat exstinguere clamando conati sunt. Rursus cameli  nomine gentilitas designatur. Unde et Rebecca ad Isaac ueniens , dorso cameli deducitur; quia ad Christum ex gentilitate Ecclesia properans, [g 1Kb] in tortis uitiosisque uite ueteris conuersationibus inuenitur. Que, Isaac uiso, descendit; quia Domino cognito, uitia sua gentilitas deseruit, et ab elatione celsitudinis ima humilitatis petiit. Que et uerecundata pallio uelatur, quia coram illo ex anteacta uita confunditur. Unde et per Apostolum eisdem gentibus dicitur: Quem ergo fructum habuistis tunc in illis, in quibus nunc erubescitis?  Quia igitur per oues, 24 Hebreos a pascuis legis ad fidem uenientes accipimus, nichil obstat ut per camelos, tortos moribus, atque onustos idolorum cultibus, gentilium populos sentiamus. Quia enim ex semetipsis  sibi inuenerunt deos quos colerent, quasi a semetipsis eis onus in dorso excreuerat, quod portarent.

[uet Xu.] 22. Potest etiam per camelos, quia [h 1Kb] communia sunt animalia, Samaritanorum uita signari.  Cameli namque ruminant, sed nequaquam ungulam findunt. [a 1Kb] Samaritani quoque quasi ruminant, quia ex parte legis uerba recipiunt; et quasi ungulam non findunt, quia eam pro parte contemnunt. Qui et graue onus in dorso mentis tolerant, [b 1Kb] quia in omne, quod faciunt, sine spe eternitatis elaborant. Fidem quippe resurrectionis nesciunt. Et quid esse grauius atque onustius potest, quam afflictionem seculi pretereuntis perpeti, et nequaquam ad releuationem mentis gaudia remunerationis sperare? Sed quia in carne Dominus apparens, et Hebreorum populos perfectionis gratia impleuit, et Samaritanorum quosdam ad cognitionem fidei, mira opera ostendendo, perduxit; dicatur recte de umbra, que ueritatem exprimeret, quod et septem millia ouium,  et camelorum tria millia possideret. Sequitur:



CAPUT XuI.

IBID.---Quingenta iuga boum, et quingente asine.

23. Boum nomine quid designetur. Quid nomine asinorum.---Iam superius dictum est, quod in quinquagenario numero, qui septem hebdomadibus ac monade addita impletur, requies designatur; denario autem numero summa perfectionis exprimitur. Quia uero fidelibus perfectio quietis promittitur, quasi quinquagenario decies ducto ad quingentesimum peruenitur. [uet. XuI.] In Scriptura autem sacra boum nomine aliquando hebetudo fatuorum, aliquando bene operantium uita signatur. Quia enim  bouis nomine stultorum uecordia figuratur, recte per Salomonem dicitur: Statimque eam sequitur quasi bos ductus ad uictimam . Rursum quia boum nomine uita uniuscuiusque operantis exprimitur, legis precepta testantur, que per Moysen precepit, dicens: Non alligabis os boui trituranti . Quod aperte rursum dicitur: Dignus est operarius mercede sua . Asinorum quoque nomine aliquando stultorum pigritia, aliquando immoderata petulantium luxuria, aliquando gentilium simplicitas designatur. Stultorum pigritia asinorum appellatione figuratur, sicut per Moysen dicitur: Non arabis in boue simul et asino . Ac si diceret: Fatuos sapientibus in predicatione non socies, ne per eum qui implere  rem non ualet, illi qui preualet obsistas. Immoderata quoque petulantium luxuria asinorum appellatione exprimitur, ut propheta testatur, qui ait: Quorum carnes sunt ut carnes asinorum . Asinorum rursus nomine, simplicitas gentilitatis  ostenditur. Unde Ierusalem tendens Dominus, asellum sedisse perhibetur . Quid est enim sedendo [c 1Kb] asinum Ierusalem uenire, nisi gentilitatis simplicia corda possidendo, ea ad uisionem pacis regendo et presidendo perducere? Quod uno et facili testimonio ostenditur: quia et per boues [d 1Kb] Iudee 25 operarii, et per asinum gentiles populi designantur, cum per prophetam dicitur: Cognouit bos possessorem suum, et asinus presepe Domini sui . Quis enim bos, nisi Iudaicus populus exstitit, cuius ceruicem iugum legis attriuit? Et quis asinus, nisi gentilitas fuit, quam quilibet seductor reperit quasi brutum animal, et nulla ratione renitens, quo uoluit errore substrauit? Bos ergo possessorem, et asinus Domini presepe cognouit, quia et  Hebraicus populus Deum, quem colebat, sed ignorabat, reperit; et gentilitas legis pabulum, quod non habebat, accepit. Quod igitur superius nominatis ouibus et camelis dicitur, hoc inferius in bobus et asinis replicatur.

24. Predicatores Iudeorum boues iugo legis pressi.---Habuit uero et ante Redemptoris aduentum Iudea boues, quia ad predicandum misit operarios, quibus uoce ueritatis dicitur: ue uobis, hypocrite, qui circuitis mare et aridam, ut faciatis unum proselytum; et cum fuerit factus, facitis eum filium gehenne duplo, quam uos . Quos graue iugum legis presserat, quia exteriora littere mandata tolerabant. Quibus uoce ueritatis dicitur: uenite ad me omnes, qui laboratis et onerati estis, et ego reficiam  uos. Tollite iugum meum super uos, et discite a me, quia mitis sum et humilis corde . Quod ergo in Euangelio bene laborantibus requies promittitur, hoc est quod hic iuga boum quingenta memorantur: quia qui Redemptoris dominio colla subiiciunt quo, nisi ad requiem, tendunt? [uet. XuII.] Unde et asine quingente perhibentur; quia uocate plebes gentilium, dum ad requiem peruenire desiderant, cuncta mandatorum onera libenter portant. Unde bene, quod hanc requiem populus gentilis appeteret, Iacob filios alloquens, prophetica hoc studuit uoce signare, dicens: Isachar asinus fortis, accubans [e 1Kb] inter terminos, uidit requiem quod esset bona, et terram quod optima, et supposuit humerum ad portandum ? Ipsa namque sancte Ecclesie principia, litterarum perhibentur ignara, ut uidelicet, cunctis in predicatoribus suis Redemptor ostenderet quod ad uitam credentes populos non sermo, sed causa suaderet. Sequitur:



CAPUT XuIII [uet. XIX].

IBID.---Erat uir ille magnus inter omnes Orientales.

26. Christus humanitate ceteris similis, diuinitate singularis.---Quod Redemptor noster Oriens dicitur, propheta 26 testante perhibetur, qui ait: Et ecce  uir Oriens nomen eius . Omnes ergo, qui in hoc Oriente fide consistunt, recte Orientales uocantur. Sed quia omnes homines tantummodo homines sunt, ipse autem Oriens Deus et homo, recte dicitur, Erat magnus inter omnes Orientales. Ac si aperte diceretur: Omnes, qui in fide Deo nascuntur, superat; quia non ut ceteros adoptio, sed natura illum diuinitatis exaltat, qui etsi humanitate ceteris apparuit similis diuinitate tamen mansit super omnia singularis.



CAPUT XIX [Rec. uII, uet. XX].

uers. 4.---Et ibant filii eius, et faciebant conuiuia per domos.

27. In filiis Iob conuiuia celebrantibus predicatores  intelligendi.---Filii facturi conuiuia per domos ibant, cum predicatores apostoli in diuersis mundi regionibus, uirtutum epulas audientibus, quasi edentibus ministrabant. Unde et eisdem filiis de esurientibus plebibus dicitur: Date illis uos manducare . Et rursum: Dimittere eos ieiunos nolo, ne deficiant in uia. Id est, in predicatione uestra uerbum consolationis accipiant, ne a ueritatis pabulo ieiuni remanentes, in huius uite labore succumbant. Hinc rursum eisdem filiis dicitur: Operamini non cibum qui perit, sed qui permanet in uitam eternam .  Que conuiuia quomodo exhiberentur, adiungitur, cum protinus subinfertur:



CAPUT XX.

IBID.---Unusquisque in die suo.

28. Iuxta mensuram intelligentie pascendi auditores.---Si ignorantie obscuritas sine dubitatione nox cordis est, intellectus non immerito dies uocatur. Unde et per Paulum dicitur: Alius iudicat diem inter diem, alius iudicat omnem diem . Ac si aperte dicat: Alius quedam nonnullis intermissis intelligit, alius uero omnia [b 1Kb] intellectu possibilia ita ut sunt uidenda cognoscit. Unusquisque ergo filius in die suo conuiuium exhibet, quia sanctus quisque predicator iuxta mensuram illuminate intelligentie mentes audientium epulis ueritatis pascit. In  die suo Paulus fecerat conuiuium, cum dicebat: Beatiores erunt si sic permanserint secundum meum consilium . De die suo unumquemque admonebat cogitare, cum diceret: Unusquisque in suo sensu abundet . Sequitur:



CAPUT XXI.

IBID.---Et mittentes uocabant tres sorores suas, ut comederent et biberent cum eis.

29. Hi per filias Iob significantur. Scriptura sacra modo cibus, modo potus.---Sorores filii ad conuiuium uocant: quia infirmis auditoribus sancti apostoli refectionis superne gaudia predicant, eorumque mentes, quia a ueritatis pabulo ieiunas aspiciunt, diuini eloquii epulis pascunt. [uet. XXI.] Bene autem dicitur: Ut comederent et biberent cum eis. Scriptura  enim sacra aliquando nobis est cibus, aliquando potus. Cibus est in locis obscurioribus, quia quasi exponendo frangitur, et mandendo glutitur. Potus uero est in locis apertioribus, quia ita sorbetur sicut inuenitur. Cibum uidit propheta Scripturam sacram, qui exponendo frangeretur, cum diceret: Paruuli petierunt panem, et non erat qui frangeret eis : id est, infirmi quique Scripture sacre ualentiores sententias petierunt exponendo comminui; sed qui exponere debeat non ualet inueniri. Potum uidit Scripturam sacram propheta, cum diceret: Omnes sitientes uenite ad aquas . Si potus aperta mandata non essent, per semetipsam ueritas non clamaret: Si quis sitit, ueniat ad me et bibat . Quasi cibum et potum uidit propheta Iudee  defuisse, cum diceret: Nobiles eius interierunt fame, et multitudo eius siti exaruit . Paucorum quippe est fortia et occulta 27 cognoscere; multorum uero, historie aperta sentire. Et idcirco Iudee nobiles non siti, sed fame interiisse asserit; quia hi qui preesse uidebantur, dum totos se exteriori intelligentie dederant, quod de intimis discutiendo manderent non habebant. Quia uero sublimioribus ab interno intellectu cadentibus, paruulorum intelligentia et in exterioribus exsiccatur, recte illic adiungitur: Multitudo eius siti exaruit. Ac si aperte diceret: dum uulgus uite sue studium deserit, iam  nec fluenta historie exquirit. Et occulta sacri eloquii mandata et aperta se intellexisse testantur, qui reprobanti se iudici conquerentes dicunt: Manducauimus et bibimus coram te . Quod aperte exponendo subiungunt: Et in plateis nostris docuisti . Quia ergo sacra eloquia in locis obscurioribus exponendo franguntur, in locis uero apertioribus ita, ut inuenta fuerint, potantur, dicatur recte: Mittentes uocabant tres sorores suas, ut comederent et biberent cum eis. Ac si aperte diceretur: infirmos quosque blanda ad se persuasione deducebant, quatenus eorum mentes, et magna per contemplationem disserentes pascerent, et parua per historiam tradentes nutrirent. Sequitur:



CAPUT XXII [uet. XXII].

 uERS. 5.---Cumque in orbem transissent dies conuiuii, mittebat Iob, et sanctificabat eos: consurgensque diluculo offerebat holocausta per singulos.

30. Christus predicatorum suorum corda mundat.---In orbem dies conuiuii transeunt, cum predicationum ministeria peraguntur. Peractisque conuiuiis, holocaustum Iob pro filiis obtulit; quia pro apostolis de predicatione redeuntibus, Patrem Redemptor exorauit. Bene autem mittendo sanctificare dicitur; quia dum sanctum Spiritum, [a 1Kb] qui a se procedit, discipulorum cordibus tribuit, quidquid culpe inesse potuit, emundauit. Recteque ad offerenda holocausta diluculo consurgere perhibetur; quia per hoc quod pro nobis intercessionis sue petitionem obtulit, discussa erroris nocte, humane mentis tenebras illustrauit;  ne quo peccati contagio, ex ipsa predicationis gratia, mens in occulto polluatur; ne sibi que agit tribuat; ne sibi tribuendo que agebat, amittat. Unde recte subiungitur:



CAPUT XXIII [uet. XXIII; Rec. uIII].

IBID.---Dicebat enim, Ne forte peccauerint filii mei, et benedixerint Deo in cordibus suis.

31. Macule a predicatoribus contracte quomodo diluende.---Deo quippe benedicere, id est maledicere, est de eius munere sibi gloriam prebere. Unde recte sanctis apostolis post predicationem Dominus pedes lauit ; ut uidelicet aperte monstraret quia plerumque et in bono opere peccati puluis contrahitur, et inde inquinantur uestigia loquentium, unde audientium corda mundantur. Nam sepe nonnulli  dum exhortationis uerba faciunt, quamlibet tenuiter, sese intrinsecus, quia per [b 1Kb] eos purgationis gratia deriuatur, extollunt; cumque uerbo aliena opera diluunt, quasi ex bono itinere puluerem male cogitationis sumunt. Quid ergo fuit post predicationem pedes discipulorum lauare, nisi post predicationis  gloriam, cogitationum puluerem tergere, gressusque cordis ab interna elatione mundare? Nec obstat ab omnimoda Mediatoris scientia quod dicitur: Ne forte. Nam cuncta sciens, sed [c 1Kb] in locutione sua ignorantiam nostram suscipiens, 28 atque dum suscipit docens, nonnunquam quasi ex nostra dubitatione loquitur, sicut dicit: Filius hominis ueniens, putas, inueniet fidem super terram?  Expletis ergo conuiuiis, sacrificium Iob pro filiis offerens dicebat: Ne forte peccauerint filii mei, et benedixerint Deo in cordibus suis; quia Redemptor noster postquam predicatores suos a malis impugnantibus diluit, etiam inter bona que egerant a tentationibus defendit. Sequitur:



CAPUT XXIu [uet. XXIu; Rec. IX].


IBID.---Sic faciebat Iob cunctis diebus.

32. Holocaustum a Christo pro nobis iugiter oblatum. Cunctis diebus Iob sacrificium offerre non cessat; quia sine intermissione pro nobis holocaustum Redemptor immolat, qui sine cessatione Patri suam pro nobis incarnationem demonstrat. Ipsa quippe eius incarnatio nostre emundationis oblatio est; cumque se hominem ostendit, delicta hominis interueniens diluit. Et humanitatis sue mysterio perenne sacrificium immolat, quia et hec sunt eterna que mundat.

33. [uet. XXu.] Quid hactenus de sensu histor. et allegor. quid deinceps de morali prosequendum.---Igitur quia in ipso expositionis exordio sic persona beati Iob nuntiari Dominum diximus, ut designari per illum  caput et corpus, id est, Christum et Ecclesiam diceremus; postquam caput nostrum quomodo designatum credatur, ostendimus, nunc corpus eius, quod nos sumus, quomodo exprimatur, indicemus; ut quia audiuimus ex historia quod miremur, cognouimus ex capite quod credamus; consideremus nunc ex corpore quod uiuendo teneamus. In nobismetipsis namque debemus transformare quod legimus; ut cum per auditum se animus excitat, ad operandum quod audierit uita concurrat.



CAPUT XXu [uet. XXuI, Rec. X].

uERS. 1.---uir erat in terra Hus nomine Iob.

34. SENSUS MORALIS.---Iob electos significat. Que eorum affectio circa terrena et eterna.---Si Iob dolens,  et Hus consiliator dicitur, non immerito per utraque nomina electus quisque figuratur; quia nimirum consiliatorem animum inhabitat, qui dolens de presentibus ad eterna festinat. Nam sunt nonnulli qui uitam suam negligunt; et dum transitoria appetunt, dum eterna uel non intelligunt, uel intellecta  contemnunt, nec dolorem sentiunt, nec habere consilium sciunt. Cumque superna, que amiserunt, non considerant, esse se, heu miseri! in bonis [a 3Kb] putant. Nequaquam enim ad ueritatis lucem, cui conditi fuerant, mentis oculos erigunt; nequaquam ad contemplationem eterne patrie desiderii aciem tendunt: sed semetipsos in his ad que proiecti sunt deserentes, uice patrie diligunt exsilium quod patiuntur, et in cecitate, quam tolerant, quasi in claritate luminis exsultant. At contra electorum mentes dum cuncta transitoria nulla esse conspiciunt, [b 1Kb] ad que sint condite exquirunt; cumque eorum satisfactioni nichil extra Deum sufficit, ipsa inquisitionis exercitatione fatigata illorum cogitatio, in conditoris sui spe et contemplatione requiescit, supernis interseri ciuibus  appetit; et unusquisque eorum adhuc in mundo corpore positus, mente iam extra mundum surgit, erumnam exsilii, quam tolerat, deplorat, et ad sublimem patriam incessantibus se amoris stimulis excitat. Cum ergo dolens uidet, quam sit eternum quod perdidit, inuenit salubre consilium, temporale hoc despicere quod percurrit; et quo magis crescit consilii scientia, ut peritura 29 deserat, eo augetur dolor, quod necdum ad mansura pertingat. Unde bene per Salomonem dicitur: [c 1Kb] Qui apponit scientiam, apponit dolorem . [d 1Kb] Qui enim scit iam summa que adhuc non habet, magis de infimis in quibus retinetur dolet.

35. In terra Hus, id est, in consilio habitant.---Recte ergo in terra Hus habitare Iob dicitur, quia in  scientie consilio electi uniuscuiusque dolens animus tenetur. Intuendum quoque est quam nullus dolor mentis sit in actione precipitationis. Qui enim sine consiliis uiuunt, qui se ipsos rerum euentibus precipites deserunt, nullo interim cogitationum dolore fatigantur. Nam qui solerter in uite consilio figit mentem, caute sese in omni actione circumspiciendo considerat; et ne ex re que agitur repentinus finis aduersusque subripiat, hunc prius molliter posito pede cogitationis palpat; pensat ne ab his que agenda sunt formido prepediat; ne in his que differenda sunt precipitatio impellat; ne praua per concupiscentiam aperto bello superent; ne recta per inanem gloriam insidiando supplantent. Iob ergo in terra Hus habitat, dum mens electi quo magis per consilium  uiuere nititur, eo angusti itineris dolore fatigatur. Sequitur:



CAPUT XXuI [uet. XXuII, Rec. XI].

IBID.---Simplex et rectus, timens Deum, et recedens a malo.

36. Iusti simplicitas et rectitudo.---Quisquis eternam patriam appetit, simplex procul dubio et rectus uiuit: simplex uidelicet opere, rectus fide; simplex in bonis que inferius peragit, rectus in summis que in intimis  sentit. Sunt namque nonnulli qui in bonis que faciunt simplices non sunt, dum non in his retributionem interius, sed exterius fauorem querunt. Unde bene per quemdam sapientem dicitur: ue peccatori terram ingredienti duabus uiis . Duabus quippe uiis peccator terram ingreditur, quando et Dei est quod opere exhibet, et mundi quod per cogitationem querit.

37. A timore inchoat, in caritate consummatur.---Bene autem dicitur: Timens Deum, et recedens a malo; quia sancta electorum Ecclesia simplicitatis sue et rectitudinis [e 1Kb] uias timore inchoat, sed caritate consummat. Cui tunc est funditus a malo recedere, cum ex amore Dei ceperit iam nolle peccare. Cum uero adhuc timore bona agit, a malo penitus non recessit;  quia eo ipso peccat, quo peccare uellet, si inulte potuisset. Recte ergo cum timere Deum Iob dicitur, recedere etiam a malo perhibetur; quia dum metum caritas sequitur, ea que [f 1Kb] mente relinquitur, etiam per cogitationis propositum culpa calcatur. [uet. XXuIII.] Et quia ex timore unumquodque uitium premitur, ex caritate autem uirtutes oriuntur, recte subiungitur:



CAPUT XXuII [Rec. XII].

uERS. 2.---Natique sunt ei septem filii et tres filie.

38. Septem filii Iob totidem dona Spiritus sancti significant; tres filie, spem, fidem et caritatem.---Septem quippe nobis filii nascuntur, cum per conceptionem bone cogitationis, sancti Spiritus septem  in nobis uirtutes oriuntur. Hanc namque internam prolem propheta dinumerat, cum Spiritus mentem fecundat, dicens: Requiescet super eum Spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Cum ergo per aduentum Spiritus sancti, sapientia, intellectus, consilium, fortitudo, scientia, pietas ac timor Domini unicuique nostrum 30 gignitur, quasi mansura posteritas in mente propagatur, que superne nostre nobilitatis genus eo ad uitam longius seruat, quo amori eternitatis sociat. Sed habent in nobis septem filii tres procul dubio sorores suas, quia quidquid uirile hi uirtutum sensus faciunt, spei, fidei caritatique coniungunt. Neque enim ad denarii perfectionem  septem filii perueniunt, nisi in fide, spe et caritate fuerit omne quod agunt. Quia uero hanc preeuntium uirtutum copiam multimoda bonorum operum cogitatio sequitur, recte subiungitur:



CAPUT XXuIII [Rec. XIII].

uERS. 3.---Et fuit possessio eius septem millia ouium et tria millia camelorum.

39. Oues possidet qui mentem innoxiam intus ueritate  pascit.---Seruata quippe ueritate historie, imitari spiritaliter possumus, quod carnaliter audimus. [a 1Kb] Ouium enim septem millia possidemus, cum cogitationes innocuas, perfecta cordis munditia, intra nosmetipsos inquisito ueritatis pabulo pascimus.

40. Camelos possidet, qui quod in se altum ac tortuosum, aut fidei subdit, aut pre caritate flectit.---Eruntque nobis in possessione etiam tria millia camelorum, si omne, quod in nobis altum ac tortuosum est, rationi fidei subditur, et sub cognitione Trinitatis, sponte in appetitu humilitatis inclinatur. Camelos quippe possidemus, si quod altum sapimus, humiliter deponamus. Camelos procul dubio possidemus, cum cogitationes nostras ad infirmitatis fraterne compassionem flectimus, ut uicissim onera  nostra portantes, aliene infirmitati compati condescendendo nouerimus. Possunt etiam per camelos, qui ungulam nequaquam findunt, sed tamen ruminant, terrenarum rerum bone dispensationes intelligi: que quia habent aliquid seculi, et aliquid Dei, per commune eas necesse est animal designari. Neque enim terrena dispensatio, quamuis eterne utilitati seruiat, sine perturbatione mentis ualet exhiberi. [uet. XXIX.] Quia igitur per hanc et ad presens mens confunditur, et in perpetuum merces paratur, quasi commune animal, et aliquid de lege habet, et aliquid non habet. Ungulam namque non findit, quia non se penitus anima ab omni terreno opere disiungit; sed tamen ruminat, quia bene dispensando temporalia, per certitudinis fiduciam celestia sperat. Terrene  igitur dispensationes, quasi camelorum more, capite legi concordant, pede discrepant; quia et celi sunt illa que iuste uiuentes appetunt, et huius mundi sunt ea in quibus opere uersantur. Nos ergo cum easdem terrenas dispensationes cognitioni Trinitatis subdimus, quasi camelos [b 1Kb] fide possidemus. Sequitur:



CAPUT XXIX [uet. XXX].

Quingenta quoque iuga boum, et quingente asine.

41. Boum iuga concordes uirtutes. Asine lasciuientes, motus aut cogitationes simplices.---Iuga boum in usum nostre possessionis sunt, [c 1Kb] cum concordes uirtutes exarant duritiam mentis. Quingentas quoque asinas possidemus, cum lasciuientes motus restringimus; et quidquid in nobis carnale exsurgere appetit, spiritali cordis dominatu refrenamus. uel certe  asinas possidere, est cogitationes intra nos simplices regere: que dum in subtiliori intellectu currere non ualent quo quasi pigrius ambulant, eo fraterna onera mansuetius portant. Sunt namque nonnulli qui dum alta non intelligunt, [d 1Kb] ad exteriora conuersationis opera se humilius premunt. Bene ergo per asinas, pigrum quidem animal, sed tamen portandis oneribus deditum, 31 simplices cogitationes accipimus; quia dum nostram plerumque ignorantiam cognoscimus,  leuius onera aliena toleramus. Cumque nos quasi singularis sapientie altitudo non eleuat, ad perferendam alieni cordis inertiam, mens se nostra equanimiter inclinat. Recte autem siue iuga boum, siue asine quingente referuntur; quia uel in hoc, quod prudenter sapimus, uel in hoc, quod humiliter ignoramus, dum eterne pacis requiem querimus, quasi intra iubilei numerum tenemur. Sequitur:



CAPUT XXX [uet. XXXI, Rec. XIu].

IBID.---Ac familia multa nimis.

42. Multa familia est multitudo cogitationum cohibenda.---Multam nimis familiam possidemus, cum cogitationes innumeras sub mentis dominatione restringimus; ne ipsa sui multitudine animum superent, ne peruerso ordine discretionis nostre principatum  calcent. Et bene cogitationum turba multe familie appellatione signatur. Nam scimus quod absente domina, ancillarum lingue perstrepunt, silentium deserunt, deputati operis officia negligunt, totumque sibimet ordinem uiuendi confundunt. At si repente domina ueniat, mox perstrepentes lingue reticent, officia uniuscuiusque operis repetunt; sicque ad opus proprium, ac si non recesserint, reuertuntur. Si igitur a domo mentis ad monumentum ratio discedat, quasi absente domina, cogitationum se clamor, uelut garrula ancillarum turba multiplicat. Ut autem ratio ad mentem redierit, mox se confusio tumultuosa compescit; et quasi ancille se ad iniunctum opus tacite reprimunt, dum cogitationes protinus causis se propriis ad utilitatem subdunt. Possidemus  ergo multam familiam, cum recto iure innumeris cogitationibus rationis discretione dominamur. Quod nimirum cum solerter agimus, iungi per eamdem discretionem angelis conamur. Unde et recte subiungitur:



CAPUT XXXI.

IBID.---Eratque uir ille magnus inter omnes Orientales.

43. Earum refrenatione magni efficimur.---Tunc namque magni inter omnes Orientales efficimur, cum eis spiritibus, qui orienti luci inherent, pressa carnalis corruptionis nebula, discretionis nostre radiis, in quantum possibilitas suppetit, sociamur. Unde et per Paulum dicitur: Nostra conuersatio in celis est . Quisquis temporalia ac defectiua  sequitur, occasum petit; quisquis uero superna desiderat, quia in Oriente habitet, demonstrat. Magnus ergo non inter Occidentales, sed inter Orientales efficitur, qui non [e 1Kb] inter malorum actiones ima et fugitiua querentium, sed inter choros proficere supernorum ciuium conatur. Sequitur:



CAPUT XXXII [uet. XXXII, Rec. Xu].

uERS. 4. Et ibant filii eius, et faciebant conuiuium per domos, unusquisque in die suo.

 [b 1Kb] 44. uirtutes singule, in die suo conuiuium faciunt.---Filii per domos conuiuium faciunt, dum uirtutes singule a 1Kb] iuxta modum proprium mentem pascunt. Et bene dicitur: Unusquisque in die suo. Dies enim uniuscuiusque filii, est illuminatio uniuscuiusque uirtutis. Ut enim hec ipsa dona breuiter septiformis gratie replicem, alium diem habet sapientia, alium intellectus, alium consilium, alium fortitudo, alium scientia, alium pietas, alium timor. Neque enim hoc est sapere, quod intelligere; quia multi eterna quidem sapiunt, sed hec intelligere nequaquam possunt. Sapientia ergo in 32 die suo conuiuium facit, quia mentem de eternorum spe et certitudine reficit. Intellectus in die suo conuiuium parat; quia in eo quod audita penetrat, reficiendo cor, tenebras  eius illustrat. Consilium in die suo conuiuium exhibet; quia dum esse precipitem prohibet, ratione animum replet. Fortitudo in die suo conuiuium facit; quia dum aduersa non metuit, trepidanti menti cibos confidentie apponit. Scientia in die suo conuiuium parat, quia in uentre mentis ignorantie ieiunium superat. Pietas in die suo conuiuium exhibet, quia cordis uiscera misericordie operibus replet. Timor in die suo conuiuium facit; quia dum premit mentem, ne de presentibus superbiat, de futuris illam spei cibo confortat.

45. Si ab inuicem separentur, deficiunt.---Sed illud in hoc filiorum conuiuio perscrutandum uideo, quod semetipsos inuicem pascunt. ualde enim singula  quelibet uirtus destituitur, si non una alii uirtus uirtuti suffragetur. Minor quippe est sapientia, si intellectu careat; et ualde inutilis intellectus est, si ex sapientia non subsistat; quia cum altiora sine sapientie pondere penetrat, sua illum leuitas grauius ruiturum leuat. uile est consilium, cui robur fortitudinis deest; quia quod tractando inuenit, carens uiribus, usque ad perfectionem operis non perducit: et ualde fortitudo destruitur, nisi per consilium fulciatur; quia quo plus se posse conspicit, eo uirtus sine rationis moderamine deterius in preceps ruit. Nulla est scientia, si utilitatem pietatis non habet; quia dum bona cognita exsequi negligit, sese ad iudicium arctius stringit. Et ualde inutilis est pietas, si scientie discretione caret; quia dum nulla hanc scientia illuminat,  quomodo misereatur ignorat. Timor quoque ipse nisi has etiam uirtutes habuerit, ad nullum opus procul dubio bone actionis surgit; quia dum ad cuncta trepidat, ipsa sua formidine a bonis omnibus torpens uacat. Quia ergo alternato ministerio uirtus a uirtute reficitur, recte dicitur quod apud se filii uicissim conuiuantur. Cumque una aliam subleuando  subleuat, quasi per dies suos numerosa soboles pascenda conuiuium parat. Sequitur:



CAPUT XXXIII [uet. XXXIII, Rec. XuI].

IBID.---Et mittentes uocabant tres sorores suas, ut comederent et biberent cum eis.

46. Ad conuiuium uirtutum inuitande, spes, fides, caritas.---Cum uirtutes nostre in omne quod agunt, [c 1Kb] spem, fidem, et caritatem ciunt, quasi operatores filii, tres ad conuiuium sorores uocant, ut fides, spes et caritas in opus bonum gaudeant quod unaqueque uirtus administrat. Que quasi ex cibo uires accipiunt, dum-bonis operibus fidentiores fiunt; et dum post cibum contemplationis rore infundi appetunt, quasi ex poculo [d 1Kb] ebriantur.

[uet. XXXIu.] 47. Ipsis bonis que agimus, ad  deterius propinquamus.---Sed quid est, quod in hac uita sine quauis tenuissimi contagii inquinatione peragatur? Nonnunquam namque ipsis bonis que agimus ad deterius propinquamus; quia dum letitiam menti pariunt, quamdam etiam securitatem gignunt; dumque mens secura redditur, in torporem laxatur. Nonnunquam uero [e 1Kb] aliquantula elatione nos polluunt; et tanto deiectiores apud Deum faciunt, quanto apud nosmetipsos tumidiores reddunt. Unde bene subiungitur.



CAPUT XXXIu [Rec. XuII].

uERS. 5. Cumque in orbem transissent dies conuiuii, mittebat Iob, et sanctificabat eos.

33 47. In bonis operibus purganda intentio.---Peracto quippe orbe dierum conuiuii, mittere ad filios,  eosque sanctificare, est post uirtutum sensum, intentionem cordis dirigere, et omne quod agitur, districta retractationis discussione mundare; ne bona estimentur que mala sunt; ne saltem ueraciter bona putentur sufficientia, cum perfecta non sunt. Sic enim mens plerumque decipitur, ut aut qualitate mali, aut boni quantitate fallatur. [uet. XXXu.] Sed hos uirtutum sensus melius preces quam discussiones inueniunt; nam ea que perscrutari in nobismetipsis plenius nitimur, sepe uerius orando quam inuestigando penetramus. Cum enim mens per quamdam compunctionis machinam ad alta sustollitur [f 1Kb] , omne, quod ei de se ipsa occurrerit, sub se ipsa diiudicando certius contemplatur. Unde et recte subiungitur:



CAPUT XXXu [Rec. XuIII].

 IBID.---Consurgensque diluculo offerebat holocausta per singulos.

48. Holocaustum precis pro singulis uirtutibus purgandis offerendum.---Diluculo namque consurgimus, cum compunctionis luce perfusi humanitatis nostre noctem deserimus, et ad ueri luminis radios, oculos mentis aperimus. Atque holocaustum per singulos  filios offerimus, cum pro unaquaque uirtute Domino hostiam nostre precis immolamus: ne sapientia eleuet; ne intellectus, dum subtiliter currit, aberret; ne consilium, dum se multiplicat, confundat; ne fortitudo, dum fiduciam prebet, precipitet; ne scientia, dum nouit et non diligit, inflet; ne pietas, dum se extra rectitudinem inclinat, intorqueat; ne timor, dum plus iusto trepidat, in desperationis foueam mergat. Cum ergo pro unaquaque uirtute, ut pura esse debeat, preces Domino fundimus, quid aliud, quam iuxta filiorum numerum holocaustum per singulos exhibemus? Holocaustum namque totum incensum dicitur. Holocaustum igitur dare, est totam mentem igne compunctionis incendere, ut in ara amoris cor ardeat, et quasi delicta proprie sobolis,  inquinamenta cogitationis exurat.

49. [uet. XXXuI.] Illud non offert qui internos motus non frenat.---Sed hec agere nesciunt, nisi hi qui priusquam cogitationes ad opus prodeant, internos suos motus sollicite circumspicientes frenant; [a 1Kb] hec agere nesciunt, nisi qui uirili custodia munire mentem nouerunt. Unde recte inopinata morte exstinctus Isboseth dicitur, quem et Scriptura sacra non in domo ostiarium, sed ostiariam habuisse testatur, dicens: uenientes filii Remmon Berothite, Rechab et Banaa, ingressi sunt feruente die domum Isboseth, qui dormiebat super stratum suum meridie. Ingressi sunt autem domum; et ostiaria domus purgans triticum obdormiuit. Assumentes spicas tritici, latenter ingressi sunt, et percusserunt eum in inguine.  Ostiaria triticum purgat, cum mentis custodia discernendo uirtutes a uitiis separat. Que si obdormierit, in mortem proprii Domini insidiatores admittit; quia cum discretionis sollicitudo cessauerit, ad interficiendum animum malignis spiritibus iter pandit. Qui ingressi spicas tollunt, quia mox bonarum cogitationum germina auferunt. Atque in inguine feriunt, quia uirtutem cordis delectatione carnis occidunt. In inguine quippe ferire, est uitam mentis delectatione carnis perforare. Nequaquam uero Isboseth iste hac morte succumberet, si non ad ingressum domus mulierem, id est, ad mentis aditum mollem custodiam deputasset. Fortis namque 34 uirilisque sensus preponi cordis foribus debet, quem nec negligentie somnus opprimat, nec ignorantie error  fallat. Unde bene et Isboseth appellatus est, qui custode femina hostilibus gladiis nudatur. Isboseth quippe uir confusionis dicitur. uir autem confusionis est, qui forti mentis custodia munitus non est; quia dum uirtutes se agere estimat, subintrantia uitia [b 1Kb] nescientem necant. Tota itaque uirtute muniendus est aditus mentis, ne quando eam insidiantes hostes penetrent foramine neglecte cogitationis. Hinc Salomon ait: Omni custodia serua cor tuum, quoniam ex ipso uita procedit . uirtutes ergo quas a mus dignum est ut summopere ab intentionis origine  pensemus, ne ex malo ortu prodeant, etiam si recta sunt que ostentant. Unde hic quoque recte subiungitur:



CAPUT XXXuI [uet. XXXuII, Rec. XIX].

IBID.---Dicebat enim: Ne forte peccauerint filii mei, et benedixerint Deo in cordibus suis.

50. uarie hostis insidie; ut bona opera uitiet, in operis initio, in progressu, in fine.---Filii in cordibus maledicunt, cum recta nostra opera a non rectis cogitationibus prodeunt; cum bona in aperto exerunt, sed in occulto noxia moliuntur. Deo quippe maledicunt, cum mentes nostre se de se estimant habere quod sunt. Deo maledicunt, cum se et ab illo accepisse uires intelligunt, sed tamen de eius muneribus  propriam laudem querunt. [uet. XXXuIII.] Sciendum uero est, quod bona nostra tribus modis antiquus hostis insequitur, ut uidelicet hoc, quod rectum coram hominibus agitur, in interni iudicis conspectu uitietur. Aliquando namque in bono opere intentionem polluit, ut omne, quod in actione sequitur, eo purum mundumque non exeat, quo hoc ab origine perturbat. Aliquando uero intentionem boni operis uitiare non preualet, sed in ipsa actione se quasi in itinere opponit; ut cum per propositum mentis securior quisque egreditur, subiuncto latenter uitio, quasi ex insidiis perimatur. Aliquando uero nec intentionem uitiat, nec in itinere supplantat, sed opus bonum in fine actionis illaqueat; quantoque uel a domo cordis, uel ab itinere operis longius recessisse se simulat,  tanto ad decipiendum bone actionis terminum astutius exspectat; et quo incautum quemque quasi recedendo [c 1Kb] reddiderit, eo illum repentino nonnunquam uulnere durius insanabiliusque transfigit.

51. Intentionem quippe in bono opere polluit, quia cum facilia ad decipiendum corda hominum conspicit, eorum desideriis auram transitorii fauoris apponit; ut in his, que recta faciunt, ad appetenda ima, fortitudine intentionis inclinentur. Unde recte sub Iudee specie, de unaquaque anima laqueo misere intentionis capta, per prophetam dicitur: Facti sunt hostes eius in capite. Ac si aperte  diceretur: Cum bonum opus non bona intentione sumitur, huic aduersantes spiritus ab ipso cogitationis exordio principantur; tantoque eam plenius possident,  quanto et per initium dominantes tenent.

52. Cum uero intentionem uitiare non preualent, [d 1Kb] in uia positos laqueos tegunt, ut in eo quod bene agitur cor exaltans se ex latere ad uitium deriuetur; quatenus quod inchoans aliter proposuerat, in actione longe aliter quam ceperat percurrat. Sepe enim bono operi dum laus humana obuiat, mentem operantis immutat: que quamuis quesita non fuerat, tamen oblata delectat. Cuius 35 delectatione cum mens bene operantis resoluitur, ab omni intentionis intime uigore dissipatur. Sepe se bene inchoate nostre  iustitie, ex latere ira subiungit; et dum zelo rectitudinis immoderatius mentem turbat, cunctam quietis intime salutem sauciat. Sepe grauitatem cordis, quasi ex latere subiuncta tristitia sequitur; atque omne opus quod mens bona intentione inchoat, hec uelamine meroris obumbrat. Que et nonnunquam tanto tardius repellitur, quanto et presse menti quasi serior famulatur. Sepe se bono operi letitia immoderata subiungit; cumque plus mentem quam decet, hilarescere exigit, ab actione bona omne pondus grauitatis repellit. Quia enim bene etiam inchoantibus subesse in itinere laqueos Psalmista conspexerat, recte prophetico plenus spiritu dicebat: In uia hac, qua ambulabam, absconderunt [a 1Kb] laqueum mihi . Quod bene ac subtiliter Ieremias insinuat,  qui dum gesta foris referre studuit, que intus apud nosmetipsos gererentur indicauit, dicens: uenerunt octoginta uiri de Sichem, et de Silo, et de Samaria, [b 1Kb] rasi barba, et scissis uestibus, [c 1Kb] squalentes; munera et thus habebant in manu, ut offerrent in domo Domini. Egressus autem Ismel filius Nathanie in occursum eorum de Maspha, incedens et plorans ibat. Cumque occurrisset eis, dixit ad eos: uenite ad Godoliam filium Aicham. Qui cum uenissent ad medium ciuitatis, interfecit eos . Barbam quippe radunt, qui sibi de propriis uiribus fiduciam subtrahunt. uestes scindunt, qui sibimetipsis in exterioris decoris laceratione non parcunt. Oblaturi in domo Domini thus et munera ueniunt; qui exhibere se in Dei sacrificio orationem cum operibus pollicentur.  Sed tamen si se in ipsa sancte deuotionis uia caute circumspicere nesciunt, Ismel Nathanie filius in eorum occursum uenit; quia nimirum quilibet malignus spiritus, prioris sui, Satane uidelicet exemplo, in superbie errore generatus, se ad laqueum deceptionis opponit. De quo et bene dicitur: Incedens et plorans ibat; quia ut deuotas mentes interimere feriendo preualeat, semetipsum quasi sub uelamine uirtutis occultat; et dum concordare se uere lugentibus simulat, ad cordis intima securius admissus, hoc, quod intus de uirtute latet, [d 1Kb] occidit. Qui plerumque se spondet ad altiora prouehere. Unde et dixisse perhibetur, uenite ad Godoliam filium Aicham; atque dum maiora promittit, etiam minima subtrahit. Unde et recte dictum est: Qui cum uenissent  ad medium ciuitatis, interfecit eos. uiros ergo ad offerenda Deo munera uenientes, in medio ciuitatis interficit; quia diuinis dedite operibus mentes, nisi magna se circumspectione custodiant, hoste subripiente, dum deuotionis portant hostiam, in ipso itinere perdunt uitam. De cuius hostis manu non euaditur, nisi citius ad penitentiam recurratur. Unde  illic apte subiungitur: Decem autem uiri reperti sunt inter eos qui dixerunt ad Ismel: Noli occidere nos, quia habemus thesauros in agro frumenti et hordei, et olei, et mellis; et non occidit eos . Thesaurus quippe in agro est spes in penitentia, que quia non cernitur, quasi in terra cordis suffossa continetur. Qui ergo thesauros in agro habuere, seruati sunt; quia qui post incautele sue uitium, ad lamentum 36 penitentie redeunt, nec capti moriuntur.

53. Cum uero antiquus hostis neque in exordio intentionis ferit, neque in itinere actionis intercipit, duriores in fine laqueos tendit. Quem tanto nequius obsidet, quanto solum sibi remansisse ad decipiendum uidet. Hos namque fini suo appositos laqueos Propheta conspexerat, cum dicebat: Ipsi calcaneum  meum obseruabunt . Quia enim in calcaneo finis est corporis, quid per hunc nisi terminus signatur actionis? Siue ergo maligni spiritus, siue praui quique homines, illorum superbie sequaces, calcaneum obseruant, cum actionis bone finem uitiare desiderant. Unde et eidem serpenti dicitur: Ipsa tuum obseruabit caput, et tu calcaneum eius . Caput quippe serpentis obseruare, est initia suggestionis eius aspicere, et [e 1Kb] manu sollicite considerationis a cordis aditu funditus exstirpare. Qui tamen cum ab initio deprehenditur, percutere calcaneum molitur, quia etsi suggestione prima intentionem non percutit, decipere in fine tendit. Si autem semel cor in intentione corrumpitur, sequentis actionis medietas, et terminus ab hoste callido  secure possidetur; quoniam totam sibi arborum fructus ferre conspicit, quam ueneni dente in radice uitiauit. Quia ergo summa cura uigilandum est, ne uel bonis operibus seruiens mens, reproba intentione polluatur, recte dicitur: Ne forte peccauerint filii mei, et benedixerint Deo in cordibus suis. Ac si aperte diceretur: Nullum est bonum, quod foris agitur, si non pro eo intus ante Dei oculos innocentie uictima in ara cordis immolatur. [uet. XXXIX]. Tota itaque uirtute perspiciendus est fluuius operis, si purus emanat ex fonte cogitationis. Omni cura seruandus est a malitie puluere oculus cordis; ne hoc, quod in actione rectum hominibus ostentat, apud semetipsum per uitium praue intentionis intorqueat.

54. Ideo curandum, ne bona opera nostra pauca  sint, aut indiscussa.---Curandum itaque est ne bona nostra pauca sint; curandum ne indiscussa; ne aut pauca agentes, inueniamur steriles; aut indiscussa relinquentes, uecordes. Neque enim unaqueque uere uirtus est, si mista aliis uirtutibus non est. Unde recte ad Moysen dicitur: Sume tibi aromata, stacten et onycha, [f 1Kb] galbanum boni odoris, et thus lucidissimum;  [a 1Kb] equalis ponderis erunt omnia, faciesque thymiama compositum opere unguentarii, mistum diligenter et purum . Thymiama quippe ex aromatibus compositum facimus, cum in altari boni operis, uirtutum multiplicitate redolemus. Quod mistum et purum fit; quia quanto uirtus uirtuti iungitur, tanto incensum boni operis sincerius exhibetur. Unde et bene subiungitur: Cumque in tenuissimum puluerem uniuersa contuderis, pones ex eo coram testimonii tabernaculo . In tenuissimum puluerem aromata uniuersa conterimus, cum bona nostra quasi in [b 1Kb] pilo cordis, occulta discussione tundimus; et si ueraciter bona sint, subtiliter retractamus. Aromata ergo in puluerem redigere, est uirtutes recogitando terere, et usque ad subtilitatem occulti examinis reuocare.  Et notandum, quod de eodem puluere dicitur: Pones ex eo coram testimonii tabernaculo; quia tunc nimirum bona nostra ueraciter in conspectu iudicis placent, cum hec mens subtilius recogitando conterit, et quasi de aromatibus puluerem reddit; ne 37 grossum durumque sit bonum quod agitur; ne si hoc arcta retractationis manus non comminuat, odorem de se subtilius non aspergat. Hinc est enim quod sponse uirtus, sponsi uoce laudatur, cum dicitur: Que est ista, que ascendit per desertum, sicut uirgula fumi ex aromatibus myrrhe et thuris, et uniuersi pulueris pigmentarii ? Sancta quippe Ecclesia sicut fumi uirgula ex aromatibus ascendit; quia ex uite sue uirtutibus in interni quotidie incensi rectitudinem proficit, nec sparsa per cogitationes defluit,  sed sese intra arcana cordis in rigoris uirga constringit. Que ea que agit, dum recogitare semper ac retractare non desinit, myrrham quidem et thus habet in opere, sed puluerem in cogitatione. Hinc est, quod de oblatoribus hostie ad Moysen iterum dicitur: Detracta pelle hostie, artus in frusta concidant . [uet. XL.] Pellem namque hostie subtrahimus, cum a mentis nostre oculis superficiem  uirtutis amouemus. Cuius artus in frusta concidimus, cum distinguentes subtiliter eius intima, membratimque cogitamus. Curandum ergo est, ne cum mala uincimus, bonis lasciuientibus supplantemur; ne fortasse fluxa prodeant, ne incircumspecta capiantur, ne per errorem, uiam deserant, ne per lassitudinem fracta, anteacti laboris meritum perdant. In cunctis enim uigilanter debet se mens circumspicere, atque in ipsa circumspectionis 38 sue prouidentia perseuerare. Unde et recte subiungitur:



CAPUT XXXuII [Rec. XX].

IBID.---Sic faciebat Iob cunctis diebus [c 1Kb] .

55. Perseuerantia necessaria.---Incassum quippe bonum agitur , si ante terminum uite deseratur; quia et frustra  uelociter currit, qui prius quam ad metas ueniat deficit. Hinc est enim quod de reprobis dicitur: ue his qui perdiderunt sustinentiam . Hinc electis suis ueritas dicit: uos estis qui permansistis mecum in tentationibus meis . Hinc Ioseph, qui inter fratres usque ad finem iustus perseuerasse describitur, solus talarem tunicam habuisse perhibitur . Nam quid est talaris tunica, nisi actio consummata? Quasi enim [d 1Kb] protensa tunica talum corporis operit, cum bona actio ante Dei oculos usque ad uite nos terminum tegit. Hinc est quod per Moysen caudam hostie in altari offerre precipitur ; ut uidelicet omne bonum quod incipimus, etiam perseueranti fine compleamus. Bene igitur cepta cunctis  diebus agenda sunt; ut cum malum pugnando repellitur, ipsa boni uictoria constantie manu teneatur.

56. Hec itaque sub intellectu triplici diximus, ut fastidienti anime uaria alimenta proponentes, aliquid, quod eligendo sumat, offeramus. Hoc tamen magnopere petimus, ut qui ad spiritalem intelligentiam mentem subleuat, a ueneratione [e 1Kb] historie non recedat.



LIBER SECUNDUS. Capitis primi a uersu sexto ad finem usque, secundum triplicem sensum prosequitur enarrationem.



CAPUT PRIMUM.


1. S. scriptura Speculum est.---Scriptura sacra mentis oculis quasi quoddam speculum opponitur , ut interna nostra facies in ipsa uideatur. Ibi etenim feda, ibi pulchra nostra cognoscimus. Ibi sentimus, quantum proficimus, ibi a prouectu quam longe distamus. Narrat autem gesta [a 1Kb] sanctorum, et ad imitationem corda  prouocat infirmorum. Dumque illorum uictricia facta commemorat, contra uitiorum prelia, debilia nostra confirmat; fitque uerbis illius, ut eo mens minus inter certamina trepidet, quo ante se positos tot uirorum fortium triumphos uidet. Nonnunquam uero non solum nobis eorum uirtutes asserit, sed etiam casus innotescit; ut et in uictoria fortium quod imitando arripere, et rursum uideamus in lapsibus  quod debeamus timere. Ecce enim Iob describitur tentatione auctus, sed Dauid tentatione prostratus; ut et maiorum uirtus spem nostram foueat, et maiorum casus ad cautelam nos humilitatis accingat; quatenus dum illa gaudentes subleuant, ista metuentes premant; et audientis animus illinc spei fiducia, hinc humilitate timoris eruditus, nec temeritate superbiat, quia formidine premitur, nec pressus timore desperet, quia ad spei fiduciam uirtutis exemplo roboratur.



CAPUT II.

uERS. 6.---Quadam die cum uenissent filii Dei, ut assisterent coram Domino, adfuit inter eos etiam Satan.

2. HISTORICUS SENSUS. Quam accurate S. Scriptura facta describat.---Intueri libet quomodo sacra eloquia in exordiis narrationum qualitates exprimant,  terminosque causarum. Aliquando namque a positione loci, aliquando a positione corporis, aliquando a qualitate eris, aliquando a qualitate temporis signant, quid de uentura actione subiiciant. A positione quippe locorum diuina Scriptura exprimit subsequentium merita finesque causarum, sicut de Isrel dicit quia uerba Dei in monte audire non potuit, sed precepta in campestribus accepit: subsequentem nimirum infirmitatem populi indicans, qui ascendere ad summa non ualuit, sed semetipsum in infimis neglecte uiuendo laxauit. A positione corporis futura denuntiat, sicut in apostolorum Actibus Stephanus Iesum, qui a dextris uirtutis Dei sedet, stantem se uidisse manifestat . Stare quippe adiuuantis est. Et recte stare cernitur, qui in bello  certaminis opitulatur. A qualitate eris res subsequens demonstratur, sicut euangelista, cum predicante Domino, nullos tunc ex Iudea credituros diceret, premisit dicens: Hiems autem erat . Scriptum namque est: [a 1Kb] Quoniam abundabit iniquitas, refrigescet caritas multorum . Idcirco ergo hiemis curauit tempus exprimere, ut inesse auditorum cordibus malitie frigus indicaret. Hinc est quod de negaturo Petro premittitur: Quia frigus erat, et stans ad prunas calefaciebat se . Iam namque intus a caritatis calore torpuerat, et ad amorem presentis uite, quasi ad persecutorum prunas infirmitate estuante recalebat. A qualitate quoque temporis finis exprimitur actionis, sicut non rediturus ad ueniam, ad traditionis perfidiam nocte  Iudas 39 exiisse perhibetur, cum egrediente illo, ab euangelista dicitur: Erat autem nox . Hinc enim et iniquo diuiti dicitur: Hac nocte [b 1Kb] repetent animam tuam abs te . Anima quippe, que ad tenebras ducitur, non in die repeti, sed in nocte memoratur.  Hinc est quod Salomon, qui sapientiam non perseueraturus accepit, in somnis hanc et nocte accepisse describitur . Hinc est quod angeli ad Abraham meridie ueniunt; punituri autem Sodomam, ad eam uespere uenisse memorantur . Quia igitur beati Iob tentatio ad uictoriam deducitur, a die cepta perhibetur, cum dicitur:



CAPUT III.

IBID.---Quadam die, cum uenissent filii Dei, ut assisterent coram Domino, adfuit inter eos etiam Satan.

3. Quomodo Angeli Deo adsunt, etiam in ministerium missi. Quante subtilitatis sint angeli.---Qui autem Dei filii, nisi electi angeli uocantur? De quibus cum constet, quod obtutibus maiestatis inseruiant,  ualde querendum est unde ueniant, ut coram Domino assistant. De his quippe uoce ueritatis dicitur: Angeli eorum in celis semper uident faciem Patris mei, qui in celis est . De his propheta ait: Millia millium ministrabant ei, et decies millies centena millia assistebant ei . Si igitur semper uident, et semper assistunt, uigilanti cura querendum est unde ueniunt, qui nunquam recedunt. Sed cum de illis per Paulum dicitur: Nonne omnes sunt administratorii spiritus in ministerium missi, propter eos qui hereditatem [c 1Kb] capiunt salutis ? Per hoc, quod missos cognoscimus, unde ueniant inuenimus. [uet. III.] Sed ecce questioni questionem iungimus, et quasi [d 1Kb] dum ansam soluere nitimur, nodum ligamus. Quomodo enim aut semper assistere,  aut uidere semper faciem Patris possunt, si ad ministerium exterius pro nostra salute mittuntur? Quod tamen citius soluimus, si quante subtilitatis sit angelica natura pensamus. Neque enim sic a diuina uisione foras exeunt, ut interne contemplationis gaudiis priuentur; quia si conditoris aspectum exeuntes amitterent, nec iacentes erigere, nec ignorantibus uera nuntiare potuissent; fontemque lucis, quem egredientes ipsi perderent, cecis nullatenus propinarent. In hoc itaque est nunc natura angelica [e 1Kb] a nature nostre conditione distincta, quod nos et loco circumscribimur, et cecitatis ignorantia coarctamur: angelorum uero spiritus loco [f 1Kb] quidem circumscripti sunt, sed tamen eorum scientie longe super nos incomparabiliter dilatantur. Interius quippe  exteriusque sciendo [g 1Kb] distenti sunt, quia ipsum fontem scientie contemplantur. Quid enim de his que scienda sunt nesciunt, qui scientem omnia sciunt? Eorum itaque scientia [h 1Kb] comparatione nostre ualde dilatata est, sed tamen comparatione diuine  scientie angusta: sicut et ipsi illorum spiritus comparatione quidem nostrorum corporum, spiritus sunt, sed comparatione summi et incircumscripti spiritus, corpus. Et mittuntur igitur, et assistunt: quia et per hoc, quod circumscripti sunt, exeunt; et per hoc, quod intus quoque presentes sunt nunquam recedunt. Et faciem ergo Patris semper uident, et tamen ad nos ueniunt; quia et ad nos spiritali presentia foras exeunt, et tamen ibi se, unde recesserant, per internam contemplationem seruant. Dicatur ergo: uenerunt filii Dei, ut 40 assisterent coram Domino, quia illuc spiritus conuersione redeunt, unde nulla mentis auersione discedunt.



CAPUT Iu.

IBID.---Affuit inter eos etiam Satan.

 4. Satan inter angelos, quia naturam non amisit.---ualde querendum est quomodo inter electos angelos Satan adesse potuerit, qui ab eorum sorte, exigente superbia, dudum damnatus exiuit. Sed recte inter eos adfuisse describitur, quia etsi beatitudinem perdidit, naturam tamen eis similem non amisit; et si meritis pregrauatur, conditione nature subtilis attollitur. Inter Dei ergo filios coram Domino adfuisse dicitur; quia eo intuitu, quo omnipotens Deus cuncta spiritalia conspicit, etiam Satan in ordine nature subtilioris uidet, attestante Scriptura, que dicit: Oculi Domini contemplantur malos et bonos . Sed hoc, quod adfuisse Satan coram Domino dicitur, in graui nobis questione uersatur. Scriptum quippe est: Beati mundo corde, quoniam ipsi Deum uidebunt  . Satan uero, qui mundo corde esse non potest, [a 1Kb] quomodo ad uidendum Dominum adfuisse potest.

5. Deo adest, quia ab eo uidetur.---Sed intuendum est quia adfuisse coram Domino, non autem Dominum uidisse perhibetur. uenit quippe, ut uideretur, non ut uideret. Ipse in conspectu Domini, non autem in conspectu eius Dominus fuit: sicut cecus cum in sole consistit, ipse quidem radiis solis perfunditur, sed tamen lumen non uidet quo illustratur. Ita ergo etiam inter angelos in conspectu Domini Satan adfuit; quia uis diuina, que intuendo penetrat omnia, non se uidentem immundum spiritum uidit. Quia enim et ipsa, que Deum fugiunt, latere non possunt, dum cuncta nuda sunt superno conspectui, Satan adfuit  absens presenti. Sequitur:



CAPUT u [uet. Iu, Rec. III].

uERS. 7.---Cui dixit Dominus, Unde uenis?

6. Nescire Dei est reprobare.---Quid est, quod uenientibus angelis electis nequaquam dicitur, Unde uenitis? Satan uero unde ueniat percontatur? non enim requirimus, nisi utique que nescimus. Nescire autem Dei, reprobare est. Unde quibusdam in fine dicturus est: Nescio uos unde sitis, discedite a me, omnes operarii iniquitatis . Sicut et nescire mentiri uir uerax dicitur qui labi per mendacium  dedignatur; non quo si mentiri uelit, nesciat, sed quo falsa loqui ueritatis amore contemnat. Quid est ergo ad Satan dicere, Unde uenis, nisi uias illius quasi incognitas reprobare? ueritatis igitur lumen tenebras, quas reprobat, ignorat; et Satane itinera, quia iudicans damnat, dignum est ut quasi nesciens requirat. Hinc est quod Ade peccanti conditoris uoce dicitur, Adam ubi es?  Neque enim diuina potentia nesciebat, post culpam seruus ad que latibula fugerat; sed quia uidit in culpa lapsum, iam sub peccato uelut ab oculis ueritatis absconditum, quia tenebras erroris eius non approbat, quasi ubi sit peccator ignorat; eumque et uocat, et requirit, dicens, Adam ubi es? Per hoc quod uocat, signum dat quia ad penitentiam reuocat. Per hoc quod requirit, aperte  insinuat, quia peccatores iure [b 1Kb] damnandos ignorat. Satan ergo Dominus non uocat, sed tamen requirit, dicens: Unde uenis? quia nimirum Deus apostatam spiritum ad penitentiam nequaquam reuocat; sed uias superbie eius nesciens, damnat. 41 Igitur dum Satan de itinere suo discutitur, electi angeli requirendi unde ueniant non sunt: [c 1Kb] quia eorum uie tanto Deo note sunt, quanto et ipso auctore peraguntur; dumque soli eius uoluntati inseruiunt, eo esse incognite nequeunt, quo per approbationis oculum ex ipso semper ante ipsum fiunt. Sequitur:



CAPUT uI.

IBID.---Respondens Satan, ait: Circuiui terram, et perambulaui eam.

7. Satane circuitus, eius anxietatis argumentum.---Solet  per gyrum circuitus, laboris anxietas designari. Satan ergo laborans terram circuiuit, quia quietus in celi culmine stare contempsit. Cumque se non uolasse, sed perambulasse insinuat, quanto peccati pondere in imis prematur, demonstrat. Perambulans ergo terram circuiuit; quia ab illo spiritalis potentie uolatu corruens, malitie sue pressus grauedine, foras ad gyrum laboris uenit. Hinc est enim quod et de eius membris per Psalmistam dicitur: In circuitu impii ambulant ; quia dum interiora non appetunt, in exteriorum labore fatigantur. Sequitur:



CAPUT uII [Rec. Iu].

uERS. 8.---Nunquid considerasti seruum meum Iob, quod non sit ei similis in terra, homo simplex et rectus,  ac timens Deum, et recedens a malo?

8. uarie Dei spirituumque locutiones.---Hoc quod diuina uoce beatus Iob simplex et rectus, ac timens Deum, et recedens a malo dicitur, quia subtiliter membratimque supra exposuimus, replicare que diximus deuitamus; ne dum discussa repetimus, tardius ad indiscussa ueniamus. [uet. u.] Hoc ergo nobis est solerter intuendum, quid sit, quod uel ad Satan loqui Dominus dicitur, uel quod Satan Domino respondere perhibetur. Discutienda quippe est quenam sit ista locutio. Neque enim uel a Domino, qui summus atque  incircumscriptus est spiritus, uel a Satan, [a 1Kb] qui nulla est carnea natura uestitus, humano modo ereus flatus folle uentris attrahitur, ut per organum gutturis, uocis expressione reddatur. Sed dum nature inuisibili natura incomprehensibilis loquitur, dignum est ut mens nostra qualitatem corporee locutionis excedens, ad sublimes atque incognitos modos locutionis intime suspendatur. Nos namque ut ea que sentimus intrinsecus extrinsecus exprimamus, hec per organum gutturis, per sonum uocis eiicimus. Alienis quippe oculis intra secretum mentis, quasi post parietem corporis stamus; sed cum manifestare nosmetipsos cupimus, quasi per lingue ianuam egredimur, ut quales sumus intrinsecus ostendamus. Spiritalis autem natura non ita est, que ex mente et  corpore composita dupliciter non est. Sed rursus sciendum est quia ipsa etiam natura incorporea cum loqui dicitur, eius locutio nequaquam una atque eadem qualitate formatur. Aliter enim loquitur Deus ad angelos, aliter angeli ad Deum; aliter Deus ad sanctorum animas, aliter sanctorum anime ad Deum; aliter Deus ad diabolum, aliter diabolus ad Deum.

9. Aliter Deus loquitur ad angelos.---Nam quia spiritali nature ex corporea [b 1Kb] oppositione nichil obstat, loquitur Deus ad angelos sanctos eo ipso, quo eorum cordibus occulta sua inuisibilia ostentat: ut quidquid agere debeant, in ipsa contemplatione ueritatis legant, et uelut quedam precepta uocis sint ipsa gaudia contemplationis. Quasi enim audientibus  dicitur, quod uidentibus 42 inspiratur. Unde cum eorum cordibus, Deus contra humanam superbiam, animaduersionem ultionis infunderet, dixit: uenite descendamus, et confundamus ibi [c 1Kb] linguam eorum . Dicitur [d 1Kb] eis qui adherent, uenite; quia nimirum hoc ipsum nunquam a diuina contemplatione decrescere, in diuina contemplatione semper accrescere est; et nunquam corde recedere, quasi quodam stabili motu est semper uenire. Quibus et dicit: Descendamus et confundamus linguam eorum. Ascendunt angeli, in eo quod creatorem conspiciunt. Descendunt angeli, in eo quod creaturam sese in illicitis erigentem examine districtionis premunt. Dicere ergo Dei est: Descendamus et confundamus linguam eorum, in seipso eis hoc, quod recte agatur  ostendere, et per uim interne uisionis, eorum mentibus exhibenda iudicia occultis motibus inspirare.

10. Aliter angeli ad Deum.---Aliter loquuntur angeli ad Deum, sicut et per Ioannis Apocalypsim dicunt: Dignus est Agnus, qui occisus est, accipere uirtutem, et diuinitatem, et sapientiam . uox namque angelorum est in laude conditoris, ipsa admiratio  intime contemplationis. uirtutis diuine miracula obstupuisse, dixisse est, quia excitatus cum reuerentia motus cordis, magnus est ad aures incircumscripti spiritus clamor uocis. Que uox se quasi per distincta uerba explicat, dum sese per innumeros modos admirationis format. Deus ergo angelis loquitur, cum eis uoluntas eius intima [e 1Kb] uidenda manifestatur. Angeli autem loquuntur Domino, cum per hoc, quod super semetipsos respiciunt, in motum admirationis surgunt.

[uet. uI.] Aliter Deus ad sanctorum animas, et ille ad Deum.---Aliter Deus ad sanctorum animas, aliter sanctorum anime loquuntur ad Deum. Unde et in Ioannis Apocalypsi rursum dicitur: uidi subter altare animas interfectorum propter uerbum Dei, et propter  testimonium quod habebant; et clamabant uoce magna dicentes: Usquequo, Domine, sanctus et uerus, non iudicas et uindicas sanguinem nostrum de his qui habitant in terra? Ubi illico adiungitur, Date sunt illis singule stole albe, et dictum est illis, ut requiescerent tempus adhuc modicum, donec impleatur numerus conseruorum et fratrum eorum. Quid est enim animas uindicte petitionem dicere, nisi diem extremi iudicii, et resurrectionem exstinctorum corporum desiderare? Magnus quippe earum clamor, magnum est desiderium. Tanto enim quisque minus clamat, quanto minus desiderat; et tanto maiorem uocem in aures [f 1Kb] incircumscripti spiritus exprimit, quanto se in eius desiderium plenius fundit. Animarum igitur uerba ipsa sunt desideria. Nam si desiderium sermo non  esset, Propheta non diceret: Desiderium cordis eorum audiuit auris tua . Sed cum aliter moueri soleat mens que petit, aliterque que petitur, et sanctorum anime ita in interni secreti sinu Deo inhereant, ut inherendo requiescant; quomodo dicuntur petere, quas ab interna uoluntate constat nullatenus discrepare? quomodo dicuntur [g 1Kb] petere, quas et uoluntatem Dei certum est, et ea que futura sunt, non ignorare? Sed in ipso posite, ab ipso aliquid petere dicuntur, non quo quidquam desiderent, quod ab 43 eius uoluntate, quem cernunt, discordat: sed quo mente ardentius inherent, eo etiam de ipso accipiunt, ut ab ipso petant, quod eum facere uelle nouerunt. De ipso ergo bibunt, quod ab ipso sitiunt; et modo nobis adhuc incomprehensibili, in  hoc, quod petendo esuriunt, presciendo satiantur. Discordarent ergo a uoluntate conditoris, si que eum uident uelle, non peterent; eique minus inhererent, si uolentem dare, desiderio pigriori pulsarent. Quibus responsum diuinitus dicitur: Requiescite tempus adhuc modicum, donec compleatur numerus conseruorum et fratrum uestrorum. Desiderantibus animabus, Requiescite  tempus adhuc modicum, dicere, est inter ardorem desiderii ex ipsa prescientia solatium [a 1Kb] consolationis aspirare; ut et animarum uox sit hoc, quod amantes desiderant; et respondentis Dei sermo sit hoc, quod eas retributionis certitudine inter desideria confirmat. Respondere ergo eius est, ut collectionem fratrum exspectare debeant, eorum mentibus libenter exspectandi moras infundere; ut cum carnis resurrectionem appetunt, etiam ex colligendorum fratrum augmento gratulentur.

[uet. uII.] 12. Aliter Deus ad diabolum, et ille ad Deum. Aliter Deus loquitur ad diabolum, aliter diabolus ad Deum. Loqui enim Dei est ad diabolum, uias eius ac negotia animaduersione occulte districtionis increpare, sicut hic dicitur: Unde uenis? Diaboli autem  ei respondere, est omnipotenti maiestati eius nichil posse celare. Unde hic ait, Circuiui terram, et perambulaui eam. Quasi enim dicere eius est quid egerit, scire quod actus suos illius oculis occultare non possit. Sciendum uero est, quia sicut hoc loco discimus, quatuor modis loquitur Deus ad diabolum; tribus modis diabolus ad Deum. Quatuor modis loquitur Deus ad diabolum; quia et iniustas uias eius arguit, et electorum suorum contra illum iustitiam proponit, et tentandam eorum innocentiam ei concedendo permittit, et aliquando eum, ne tentare audeat, prohibet. Iniustas enim uias eius redarguit, sicut iam dictum est: Unde uenis? Electorum suorum contra illum iustitiam proponit, sicut ait: [b 1Kb] Considerasti seruum meum Iob, quod non sit ei similis super terram?  Tentandam eorum innocentiam concedendo permittit, sicut dicit: Ecce uniuersa que habet in manu tua sunt. Rursumque eum a tentatione prohibet, cum dicit: Tantum in eum ne extendas manum tuam. Tribus autem modis loquitur diabolus ad Deum, cum uel uias suas insinuat, uel electorum innocentiam fictis criminibus accusat, uel tentandam eamdem innocentiam postulat. uias quippe suas insinuat, qui ait: Circuiui terram, et perambulaui eam. Electorum innocentiam accusat, qui dicit:  Nunquid frustra Iob timet Deum? Nonne tu uallasti eum, ac domum eius, uniuersamque substantiam [c 1Kb] per circuitum? Tentandam eamdem innocentiam postulat, cum dicit: Extende manum tuam, et tange cuncta que possidet, nisi in faciem benedixerit tibi. Sed dicere Dei est, Unde uenis?  sicut et supra insinuauimus, ui sue iustitie itinera malitie eius inerepare. Dicere Dei est, Considerasti seruum meum Iob, quod non sit ei [d 1Kb] similis super terram? tales electos suos iustificando facere, qualibus nimirum apostata angelus possit inuidere. Dicere Dei est, Ecce uniuersa que habet in manu tua sunt, 44 ad probationem fidelium, contra eos occulta ui incursum illum sue malitie relaxare. Dicere Dei est, Tantum in eum ne extendas manum tuam,  ab immoderate tentationis impetu eum etiam permittendo restringere. Dicere autem diaboli est, Circuiui terram, et perambulaui eam, sagacitatem sue malitie inuisibilibus eius oculis occultare non posse. Dicere diaboli est, Nunquid frustra Iob timet Deum? contra bonos intra cogitationum suarum latibula conqueri; eorumque prouectibus inuidere, atque inuidendo reprobationis rimas exquirere. Dicere diaboli est, Extende paululum manum tuam, et tange cuncta que possidet , ad afflictionem bonorum, malitie estibus anhelare. Quo enim eorum tentationem inuidens appetit, eo illorum quasi probationem deprecans petit. Quia igitur internarum locutionum modos succincte diximus, ad intermissum paululum expositionis ordinem reuertamur



CAPUT uIII [uet. uIII, Rec. u].


uERS. 8.---Considerasti seruum meum Iob, quod non sit similis ei super terram, uir simplex et rectus, ac timens Deum, et recedens a malo?

13. Dei diabolique pugna, cuius materia Iob fuit.---Precedenti iam sermone tractatum est, quia diabolus non contra Iob, sed contra Deum certamen proposuit; materia uero certaminis beatus Iob in medio fuit. Et si in sermonibus suis dicimus Iob inter flagella deliquisse, quod sentire nefas est, Deum dicimus in sua propositione [e 1Kb] perdidisse. Nam ecce et in hoc loco intuendum est, quia non prius diabolus beatum Iob a Domino petiit, sed eum Dominus in diaboli despectum laudauit. Et nisi in sua iustitia permansurum nosset, non utique pro illo proponeret. Nec periturum in tentatione concederet, de quo ante  tentationem, ex Dei laudibus, in tentatoris mente inuidie fuerant faces excitate.

14. Quam astute querat diabolus unde nos accuset.---Sed antiquus aduersarius cum que accuset mala, non inuenit, ipsa ad malum inflectere bona querit. Cumque de operibus uincitur, ad accusandum uerba nostra perscrutatur. Cum nec in uerbis accusationem reperit, intentionem cordis fuscare contendit; tanquam bona facta bono animo non fiant, et idcirco perpendi a iudice bona non debeant. Quia enim fructus arboris esse et in estu uirides conspicit, quasi uermem ponere ad radicem querit. Nam dicit:



CAPUT IX.

uERS. 9, 10.---Nunquid frustra Iob timet Deum? Nonne tu uallasti eum ac domum eius, uniuersamque  substantiam per circuitum? Operibus manuum eius benedixisti, et possessio illius creuit in terra.

15. Ex prosperis et ex aduersis tentat.---Ac si aperte dicat: Qui tot bona in terra recepit, quid mirum est, si pro eis se innocenter gerit? Innocens uere esset, si bonus inter aduersa persisteret. Cur autem magnus dicitur, quem merces sui uniuscuiusque operis tanta rerum multiplicitate comitatur? Astutus quippe aduersarius, cum sanctum uirum inter prospera  bene egisse considerat, reprobare apud iudicem per aduersa festinat. Unde recte in Apocalypsi uoce angelica dicitur: Proiectus est accusator fratrum nostrorum, qui accusabat illos ante conspectum Dei nostri die ac nocte . [uet. IX.] Scriptura autem sacra sepe diem pro prosperis, noctem autem pro aduersis ponere consueuit. In die ergo et nocte accusare non desinit, quia modo nos in prosperis, modo in aduersis accusabiles ostendere contendit. In die accusat, cum prosperis male nos uti insinuat. In nocte accusat, cum in aduersis 45 nos non habere patientiam demonstrat. Beatum ergo Iob quia necdum flagella attigerant, quasi adhuc unde in nocte accusare posset, omnino non habebat. Quia uero in prosperis magna [a 1Kb] sanctitate uiguerat, pro eisdem  prosperis bona illum egisse simulabat: uersuta assertione mentiens quod non ad usum Domini substantiam possideret, sed ad usum substantie Dominum coleret. Sunt enim nonnulli qui ut fruantur Deo, dispensatorie utuntur hoc seculo. Et sunt nonnulli qui ut fruantur hoc seculo, transitorie uti uolunt Deo. Cum igitur bona diuini muneris narrat, putat quod facta fortis operarii leuiget; ut cuius uitam reprehendere de operibus non ualet, eius mentem quasi ex cogitationibus [b 1Kb] addicat; mentiens quod non amori Domini, sed temporalis prosperitatis appetitioni seruierit omne, quod innocue exterius uixit. uires ergo beati Iob nesciens, sed tamen unumquemque aduersis probari uerius sciens, tentandum hunc expetit; ut qui per diem prosperitatis inoffenso gressu incesserat,  saltem in nocte aduersitatis impingeret, et ante laudatoris sui oculos offensione impatientie prostratus iaceret. Unde subiungit:



CAPUT. X [Rec. uI].

uERS. 11.---Sed extende paululum manum tuam, et tange cuncta que possidet, nisi in faciem benedixerit tibi.

16. Diabolus nichil nisi Deo permittente potest.---Cum sanctum uirum Satan tentare appetit, et tamen Domino, ut manum suam extendere debeat, dicit; ualde notandum est quia feriendi uires nec ipse sibi tribuit, qui contra auctorem omnium singulariter superbit. Scit namque diabolus, quia quodlibet agere ex semetipso non sufficit, quia nec per semetipsum in eo quod est spiritus existit. Hinc est quod in Euangelio  expellenda de homine legio dicebat: Si eiicis nos, mitte nos in gregem porcorum . Qui enim per semetipsum ire in porcos non poterat, quid mirum si sine auctoris manu, sancti uiri domum contingere non ualebat?

[uet. X.] 17. Diaboli uoluntas mala, sed potestas  iusta.---Sciendum uero est quia Satane uoluntas semper iniqua est, sed nunquam potestas iniusta: quia a semetipso uoluntatem habet, sed a Domino potestatem. Quod enim ipse facere inique appetit, hoc Deus fieri nonnisi iuste permittit. Unde bene in libris Regum dicitur: Spiritus Domini malus irruebat in Saul . Ecce unus idemque spiritus, et Domini appellatur, et malus: Domini uidelicet per licentiam potestatis iuste, malus autem per desiderium uoluntatis iniuste. Formidari ergo non debet, qui nichil nisi permissus ualet. Sola ergo uis illa timenda est, que cum hostem seuire permiserit, ei ad usum iusti iudicii, et iniusta illius uoluntas seruit. Paululum uero manum postulat extendi; quia exteriora sunt que expetit conteri. Neque enim Satan  facere se aliquid multum putat, nisi cum in anima sauciat, ut ab illa patria feriens reuocet, a qua ipse longe, telo sue superbie prostratus iacet.

18. Facies Dei respectus gratie.---Sed quid est quod ait: Nisi in faciem benedixerit tibi? Nos nempe quod amamus respicimus; quod uero auersari uolumus, ab eo faciem 46 declinamus. Quid itaque Dei facies, nisi respectus eius gratie [c 1Kb] prebetur intelligi? Ait ergo: Extende paululum manum tuam, et tange cuncta que possidet, nisi in faciem benedixerit tibi. Ac si aperte dicat: Ea que dedisti subtrahe; nam si accepta perdiderit, respectum tue gratie, ablatis rebus temporalibus, non requiret. Si enim ea in quibus delectatur non habuerit, fauorem tuum etiam maledicendo contemnet. Cuius petitione callida nequaquam  prouocata ueritas uincitur, sed ad deceptionem suam hosti conceditur, quod fideli famulo ad augmentum muneris suffragetur. Unde mox subditur:



CAPUT XI [uet. XI, Rec. uII].

uERS. 12.--- [d 1Kb] Ecce uniuersa, que habet, in manu tua sunt: tantum in eum ne extendas manum tuam.

19. Deus tentatori alia permittit, alia negat.---Consideranda est in uerbis Domini dispensatio sancte pietatis, quomodo hostem nostrum permittit, et retinet; relaxat, et refrenat. Alia ad tentandum dat [e 1Kb] , sed ab aliis religat. Uniuersa que habet, in manu tua sunt, tantum in eum ne extendus manum tuam. Substantiam prodit, sed tamen corpus eius protegit, quod quidem postmodum tentatori traditurus est; sed tamen non simul ad omnia relaxat hostem, ne undique feriens  frangat ciuem. Mala enim cum multa electis eueniunt, mira conditoris gratia ex tempore dispensantur; ut que coaceruata perimerent, possint diuisa tolerari. Hinc Paulus ait: Fidelis Deus, qui non patietur uos tentari [f 1Kb] supra id quod potestis, sed faciet cum tentatione etiam exitum, ut possitis sustinere .  Hinc Dauid ait: Proba me, Domine, et tenta me . Ac si aperte dicat: Prius uires inspice, et tunc ut ferre ualeo, tentari permitte. Hoc tamen quod dicitur: Ecce uniuersa, que habet, in manu tua sunt, tantum in eum ne extendas manum tuam, intelligi et aliter potest, quia fortem quidem pugnatorem suum Dominus nouerat, sed tamen diuidere ei certamina contra hostem uolebat; ut quamuis robusto bellatori uictoria in cunctis suppeteret, prius tamen de uno certamine hostis ad Dominum uictus rediret: tuncque ei aliud iterum uincendo concederet, quatenus fidelis famulus eo mirabilius uictor existeret, quo uictus hostis se contra illum iterum ad noua bella repararet. Sequitur:



CAPUT XII [uet. XII, Rec. uIII].

 IBID.---Egressusque est Satan a facie Domini.

20. Deus est intra et extra omnia, supra et infra omnia.---Quid est quod Satan a facie Domini egressus dicitur? Quo enim exitur ab eo qui ubique est? Hinc namque ait: Celum et terram ego impleo . Hinc est, quod Sapientia illius dicit: Gyrum celi circuiui sola . Hinc de eius Spiritu scriptum est: Spiritus Domini impleuit orbem terrarum . Hinc est quod Dominus iterum dicit: Celum mihi sedes est, terra autem scabellum pedum meorum . Rursumque de eo scriptum est: Celum metitur palmo et omnem terram pugillo concludit . Sedi quippe, cui presidet, interior [a 1Kb] et exterior manet. Celum palmo metiens, et terram pugillo concludens ostenditur,  quod ipse sit circumquaque cunctis rebus, quas creauit, exterior. Id namque quod interius concluditur, a concludente exterius continetur. Per sedem ergo, cui presidet, 47 [b 1Kb] intelligitur esse interius supraque; per pugillum, quo continet, esse exterius subterque signatur. Quia enim ipse manet intra omnia, ipse extra omnia, ipse supra omnia, ipse infra omnia; et superior est per potentiam, et inferior per sustentationem; exterior per magnitudinem, et interior per subtilitatem: sursum regens, deorsum continens; extra circumdans, interius penetrans; nec alia ex parte superior, alia inferior, aut alia ex parte exterior, atque ex alia manet interior: sed unus idemque totus ubique presidendo sustinens, sustinendo presidens, circumdando penetrans, penetrando circumdans;  unde superius presidens, inde inferius sustinens; et unde exterius ambiens, inde interius replens: sine inquietudine superius regens, sine labore inferius sustinens; interius sine extenuatione penetrans, exterius sine extensione circumdans. Est itaque inferior et superior sine loco; [c 1Kb] est amplior sine latitudine, est subtilior sine extenuatione.

 21. A facie Domini exit Satan, cum ad desiderii sui effectum uenit.---Quo igitur exitur ab eo, qui dum per molem corporis nusquam est, per incircumscriptam substantiam nusquam deest? Sed quandiu Satan pressus maiestatis potentia, appetitum sue malitie exercere non ualuit, quasi ante faciem Domini stetit. [uet. XIII.] A facie autem Domini exiit; quia relaxatus diuinitus ab interne retentionis angustia, ad sui desiderii effectum uenit. A facie Domini exiit, quia diu uinculis discipline religata quandoque uoluntas noxia ad opus processit. Cum enim, sicut dictum est, id quod uoluit implere non ualuit, quasi ante faciem Domini stetit; quia illum ab effectu malitie superna dispensatio coactauit. Sed a facie eius exiit, quia potestatem tentationis accipiens, ad malitie sue uota  peruenit. Sequitur:



CAPUT XIII [Rec. IX].

uERS. 13, 14, 15.---Cum autem quadam die filii et filie eius comederent, et biberent uinum in domo fratris sui primogeniti, nuntius uenit ad Iob, qui diceret: Boues arabant, et asine pascebantur iuxta eos, et irruerunt Sabei, tuleruntque omnia, et pueros percusserunt gladio, et euasi ego solus, ut nuntiarem tibi.

22. Diabolus tentandi tempora eligit.---Notandum que tempora tentationibus congruant. Tunc quippe diabolus tentandi tempus elegit, quando beati Iob filios in conuiuio inuenit. Neque enim solummodo intuetur hostis quid faciat, sed etiam quando faciat. Nam quamuis potestatem acceperit, aptum tamen [d 1Kb] ad  subuersionem tempus exquisiuit; ut uidel cet nobis Deo dispensante proderetur, quia prenuntia tribulationis est letitia satietatis. Intuendum uero est, quam callide ipsa damna, que illata sunt, nuntiantur. Non enim dicitur, boues [e 1Kb] a Sabeis ablati sunt: sed qui ablati sunt, boues arabant; ut uidelicet memorato fructu operis, causa crescat doloris. Unde et apud Grecos non solum asine, sed fete asine rapte referuntur; ut dum minima animalia audientis animum minus ex sui qualitate percuterent, amplius ex fecunditate uulnerarent. Et quia eo magis aduersa animum feriunt, quo cum multa sunt, etiam subita nuntiantur, aucta est mensura gemituum, etiam [f 1Kb] per articula nuntiorum. Nam sequitur:



CAPUT XIu [uet. XIu].

 uERS. 16.---48 Cumque adhuc ille loqueretur, uenitalius, et dixit: Ignis Dei cecidit de celo, et tactas oues puorosque consumpsit, et effugi ego solus, ut nuntiarem tibi.

23. Casibus repentinis constantiam Iob euertere conatur.---Ne rebus perditis minorem audienti dolorem  moueat, eius animum ad [a 1Kb] excedendum etiam ipsis nuntiorum uerbis instigat. Intuendum quippe est, quam callide dicitur: Ignis Dei, ac si diceretur: Illius animaduersionem sustines, quem tot hostiis placare uoluisti; illius iram toleras, cui quotidie seruiens insudabas. Dum enim Deum, cui seruierat, aduersa intulisse indicat, [b 1Kb] lesum commemorat, in quo excedat; quatenus anteacta obsequia ad mentem reduceret, et frustra se seruisse estimans, in auctoris iniuriam superbiret. Pia etenim mens, cum se aduersa ab hominibus perpeti conspicit, in diuine gratie consolatione requiescit; cumque tentationum procellas increscere extrinsecus uiderit, secessum spei Dominice appetens, intra conscientie portum fugit. Ut uero uersutus hostis uno eodemque tempore sancti uiri  robustissimum pectus et humanis aduersitatibus, et diuina [c 1Kb] desperatione concuteret, et prius Sabeos irruisse intulit, et mox ignem Dei de celo cecidisse nuntiauit; ut quasi omnem aditum consolationis excluderet, dum et ipsum aduersantem ostenderet, qui consolari animum inter aduersa potuisset: quatenus dum se tentatus undique destitui atque undique premi considerat, in contumeliam tanto audacius, quanto et desperatius erumpat. Sequitur:



CAPUT Xu.

uERS. 17.---Sed et illo adhuc loquente, uenit alius et dixit: Chaldei fecerunt tres turmas, et inuaserunt camelos, et tulerunt eos, necnon et pueros percusserunt gladio, et effugi ego solus, ut nuntiarem tibi.

24. uulnera ingeminat.---Ecce iterum, ne quid  minus de humana aduersitate doluisset, Chaldeorum turmas irruisse denuntiat; et ne illum minus desuper ueniens aduersitas feriat, iteratam iram in ere demonstrat. Nam sequitur:



CAPUT XuI [uet. Xu].

uERS. 18, 19.---Loquebatur ille, et ecce alius intrauit, et dixit: Filiis tuis et filiabus uescentibus et bibentibus uinum in domo fratris sui primogeniti, repente uentus uehemens irruit a regione deserti, et concussit quatuor angulos domus, que corruens oppressit liberos tuos, et mortui sunt, et effugi ego solus, ut nuntiarem tibi.

25. Ad odium Dei prouocare conatur.---Qui uno uulnere non prosternitur, idcirco bis, terque percutitur, ut usque ad intima quandoque feriatur. Nuntiata  itaque fuerat aduersitas de Sabeis, nuntiata diuina animaduersio per ignem de celo, nuntiatur ab hominibus iterum camelorum raptus, cedesque puerorum, et diuine indignationis ira repetitur, dum uentus irruens concussisse domus angulos, atque exstinxisse liberos indicatur. Quia enim notum est, quod absque superno nutu moueri elementa non possint,  latenter infertur quod ipse contra illum elementa mouerit, qui moueri permisit; quamuis Satan semel accepta a Domino potestate ad usum sue nequitie etiam elementa concutere preualet. Nec mouere debet, si spiritus de summis proiectus turbare in uentos erem potuit; cum nimirum constet quia et damnatis 49 in metallum, ad usum aqua et ignis seruit. Quesitum est igitur ut nuntiarentur mala, quesitum ut multa, quesitum ut subita. Sed cum prius aduersa nuntiauit, tranquillo adhuc pectori quasi sanis membris uulnus inflixit; cum uero percussum cor feriendo repetiit, ut ad impatientie uerba compelleret, super uulnera uulnus irrogauit.

26. Plage Iob subite et multiplices.---Intuendum uero est quam callide curauit hostis antiquus, non  tam iactura rerum sancti uiri patientiam rumpere, quam ipso ordine nuntiorum. Qui studens prius parua, et post nuntiare maiora, in extremo filiorum mortem intulit, ne uilia pater rei familiaris damna duceret, si illa iam orbatus audiret; et minus percuteret rerum amissio, precognita morte filiorum, quia uidelicet nulla esset hereditas, si illos prius subtraheret [d 1Kb] qui seruabantur heredes. Sed a minimis incipiens, in ultimum grauiora nuntiauit; ut dum gradatim deteriora cognosceret, in eius corde doloris locum omne uulnus inueniret. Notandum quam callide tot malorum pondera, et diuisa, et subita nuntiantur, ut et repente, et particulatim crescens, in audientis corde sese dolor ipse non caperet; et tanto ardentius in blasphemiam accenderet, quanto subitis  ac multiplicibus nuntiis in se [e 1Kb] angustius estuaret.

[uet. XuI, Rec. X]. 27. Prepositis uoluptati seruientibus, subditis frena laxantur. In conuiuiis etiam moderatis locum diabolus inuenit. Sed neque hoc neglecte pretereundum puto, quod filii in maioris fratris domo conuiuabantur, cum pereunt. Dictum namque est superius, quod conuiuia peragi sine culpa uix possunt. Ut ergo nostra, [f 1Kb] non illorum loquamur, sciendum nobis est quia quod a minoribus uoluptuose agitur, maiorum disciplina cohibetur; cum uero maiores ipsi uoluptati deseruiunt, nimirum minoribus lasciuie frena laxantur. Quis enim sub discipline se constrictione retineat, quando et ipsi, qui ius constrictionis accipiunt, sese uoluptatibus relaxant?  Dum ergo in maioris fratris domo conuiuantur, pereunt, quia tunc contra nos hostis uehementius uires accipit, quando et ipsos qui pro custodia discipline prelati sunt [g 1Kb] letitie seruire cognoscit. Tanto enim licentius ad feriendum occupat, quanto et hi qui intercedere pro culpis poterant uoluptati uacant. Absit autem ne tanti uiri filios per conuiuiorum studia  ingurgitando uentri uacasse suspicemur; sed tamen ueraciter nouimus quia etsi per discipline quisque custodiam necessitatis metas edendo non transit, accensa tamen mentis intentio inter conuiuia torpescit; et minus in quanto sit tentationum bello considerat, [a 1Kb] que se per securitatem relaxat. In die ergo primi fratris filios obruit, quia antiquus hostis in minorum morte subuersionis aditum per negligentiam maiorum querit. Sed quia quantis nuntiorum iaculis sit percussus, agnouimus; uir fortis noster, qualis inter uulnera consistat, audiamus. Sequitur:



CAPUT XuI [Rec. XI].

uERS. 20.---Tunc surrexit Iob, et scidit uestimenta sua, et tonso capite corruens in terram adorauit.

28. Flagella Dei aut non sentire, aut nimis, uitium  est.---Nonnulli magne constantie philosophiam putant, si discipline asperitate correpti, ictus [b 1Kb] uerberum doloresque non sentiant. Nonnulli uero tam nimis percussionum flagella sentiunt, ut immoderato dolore commoti, etiam in excessum lingue dilabantur. Sed quisquis ueram tenere philosophiam 50 nititur, necesse est ut inter utraque gradiatur. Non est enim pondus uere uirtutis, insensibilitas cordis: quia et ualde insana per stuporem membra sunt, que et incisa [c 1Kb] dolore nequaquam possunt. Rursus uirtutis custodiam deserit, qui dolorem uerberum ultra quam necesse est sentit; quia dum nimia afflictione cor tangitur, usque ad impatientie contumelias excitatur, et qui per flagella corrigere malefacta debuerat, agit ut nequitia per flagellum crescat. Contra  insensibilitatem quippe percussorum per prophetam dicitur: Percussisti eos, nec doluerunt; attriuisti eos, et renuerunt accipere disciplinam . Contra pusillanimitatem percussorum per Psalmistam dicitur: In miseriis non subsistent . In miseriis namque subsisterent, si equanimiter aduersa tolerarent. At postquam mente inter flagella corruunt, quasi inter illatas miserias subsistendi constantiam perdunt.

[uet XuII.] 29. Iob utrumque cauit. Mos nutriendi uel abscidendi capillos tempore afflictionis.---Beatus itaque Iob, quia uere philosophie regulam tenuit, contra utraque mira se equitatis arte seruauit; ut nec [d 1Kb] dolorem non sentiens, flagella sperneret; nec rursum ultra modum dolorem sentiens, contra iudicium flagellantis  insaniret. Cunctis enim rebus perditis, cunctis liberis amissis, surrexit, scidit uestimenta sua, et tonso capite corruens in terram, adorauit. Quod uestimenta scidit, quod tonso capite in terram corruit, monstrat nimirum quia flagelli dolorem sensit. Quod uero adiicitur, adorauit, aperte ostenditur, [e 1Kb] quia et in dolore positus contra flagellantis iudicium non excessit. Nec omnino ergo non motus est, ne Deum ipsa insensibilitate contemneret; nec rursum  omnino motus est, ne nimis dolendo peccaret. Sed quia duo sunt precepta caritatis, Dei uidelicet amor, et proximi; ut dilectionem proximi exsolueret, impendit filiis luctum; ne dilectionem Dei desereret, expleuit inter gemitus [f 1Kb] orationem. Solent nonnulli in prosperis Deum diligere, in aduersis autem positi flagellantem minus amare. Beatus autem Iob per hoc, quod motus exterius exhibuit, ostendit quia flagella patris agnouit; per hoc autem, quod adorando humilis mansit, ostendit quia amorem patris nec in dolore deseruit. Ne igitur superbus esset non sentiens, in percussione corruit; ne autem se ferienti extraneum faceret, ad hoc corruit ut adoraret. Mos autem ueterum fuit, ut quisquis speciem sui corporis capillos nutriendo seruaret, eos tempore  afflictionis abscideret; et rursum qui tranquillitatis tempore capillos abscideret, eos in ostensione afflictionis enutriret. Beatus itaque Iob tranquillitatis tempore capillos seruasse ostenditur, cum ad doloris usum caput totondisse memoratur; quatenus cum in cunctis eum rebus manus superna percuteret, etiam sponte illum penitentie species diuersa fuscaret. Sed iste exutus rebus, filiis orbatus, qui uestimenta scidit, qui caput totondit, qui in terram corruit, quid dicat, audiamus.



CAPUT XuII [Rec. XII].

uERS. 21.---Nudus egressus sum de utero matris mee, nudus reuertar illuc.

30. Temporalia parui facienda, quod ea aliquando non habuerimus, nec habituri simus.---O quam alte  sedi interni consilii presidet iste, qui scissis uestibus in terra prostratus iacet! Quia enim iudicante Domino, cuncta amiserat, pro seruanda 51 patientia illud tempus ad memoriam reduxit, quo necdum ista que perdidit habebat; ut dum intuetur quod aliquando illa non habuit, dolorem temperet quod amisit. Magna enim consolatio est in rerum amissione, illa tempora ad mentem reducere, quibus nos contigit res quas perdidimus non habuisse. Quia uero omnes nos terra genuit, hanc non immerito matrem uocamus. Unde scriptum est: Graue iugum super filios Adam a die exitus de uentre matris eorum, usque in diem sepulture in matrem omnium . Beatus igitur Iob, ut patienter lugeat quod hic amisit, uigilanter attendit qualis huc uenerit. Ad augmentum  autem seruande patientie, adhuc solertius inspicit hinc qualis recedit, et dicit: Nudus egressus sum de utero matris mee, nudus reuertar illuc. Ac si dicat: Nudum me huc intrantem terra protulit, nudum me hinc exeuntem terra recipiet. [uet. XuIII.] Qui ergo accepta, sed relinquenda perdidi, quid proprium amisi? [Rec. XIII.] Quia uero consolatio non solum ex consideratione conditionis adhibenda est, sed etiam ex iustitia conditoris, recte subiungit:

 IBID.---Dominus dedit, Dominus abstulit, sicut Domino placuit, ita factum est.

31. Deus bonis nos spolians, non nostra aufert, sed sua.---Sanctus uir, tentante aduersario, cuncta perdiderat; sed tamen sciens, quia contra se Satan tentandi uires, nisi permittente Domino, non habebat, non ait: Dominus dedit, diabolus abstulit; sed: Dominus dedit, Dominus abstulit; fortasse enim fuerat dolendum, si quod conditor dederat hostis abstulisset: at postquam non abstulit nisi ipse qui dedit, sua recepit, non nostra abstulit. Si enim ab illo accipimus, quibus in hac uita utimur, cur doleat quod ipso iudicante exigimur, quo largiente feneramur? Nec aliquando iniustus est creditor, qui dum prefixo reddendi tempore non constrigitur; quando  uult, exigit quod feneratur. Ubi et bene subiungitur: Sicut Domino placuit, ita factum est. Cum enim in hac uita ea que nolumus, patimur, necesse est ut ad eum qui iniustum uelle nil potest, studia nostre uoluntatis inclinemus. Magna quippe est consolatio in eo quod displicet, quod illo ordinante erga nos agitur, cui nonnisi iustum placet. Si igitur iusta placere Domino scimus, pati autem nulla, nisi que Domino placuerint, possumus; iusta sunt cuncta que patimur, et ualde iniustum est, si de iusta passione murmuramus.

32. Diabolus nos aggrediens, humilitate ac patientia nostra confoditur.---Sed quia orator fortis quomodo assertionem partis sue contra aduersarium allegauit, audiuimus; nunc quomodo in orationis sue termino  iudicem benedicendo laudet audiamus. Sequitur: Sit nomen Domini benedictum. Ecce omne quod rectum sensit, Domini benedictione conclusit; ut hinc aduersarius inspiciat, et ad penam suam uictus erubescat, quia ipse Domino contumax etiam in beatitudine conditus exstitit, cui homo hymnum glorie etiam percussus dicit. [uet. XIX.] Intuendum uero est, quia hostis noster tot nos iaculis percutit, quot tentationibus affligit. Quotidie namque in acie stamus, quotidie tentationum eius tela excipimus. Sed et nos contra illum iacula mittimus, si confossi tribulationibus, humilia respondemus. Beatus igitur Iob percussus damno rerum, percussus morte filiorum, quia uim doloris uertit in laudem conditoris, 52 dicens: Dominus dedit, Dominus abstulit; sicut Domino  placuit, ita factum est; sit nomen Domini benedictum; superbum hostem humilitate perculit, crudelem patientia strauit. Nec credamus, quod bellator noster accepit uulnera, et non inflixit. Quot enim uoces patientie in Dei laudem percussus reddidit, quasi tot in aduersarii pectore iacula intorsit, et acriora ualde quam sustinuit [a 1Kb] infixit. Afflictus enim terrena perdidit, sed afflictionem humiliter sustinens celestia multiplicauit. Sequitur:



CAPUT XIX [Rec. XIu].


uERS. 22.---In omnibus his non peccauit Iob: [b 1Kb] neque stultum aliquid contra Deum locutus est.

33. Iob a murmuratione oris et cordis abstinuit.---Quia tentationum tribulationibus deprehensi, etiam tacito cogitationum motu possumus non loquendo peccare, beato Iob et oris testimonium perhibetur, et cordis. Prius enim dicitur: Non peccauit; et tunc demum subditur: Neque stultum aliquid contra Deum locutus est. Qui enim stultum locutus non est, culpam a lingua compescuit; sed cum premittitur, Non peccauit, constat quod murmurationis uitium etiam a cogitatione restrinxit. Nec peccauit ergo, nec stulte locutus est, quia nec per conscientiam tacitus tumuit, nec linguam in contumaciam relaxauit. Stulte enim  contra Deum loquitur, qui inter diuine animaduersionis flagella positus, iustificare semetipsum conatur. Si enim innocentem se asserere superbe audeat, quid aliud quam iustitiam ferientis accusat? Hucusque nos uerba historie transcurrisse sufficiat: iam nunc ad indaganda allegorie mysteria expositionis se sermo conuertat. Sed in hoc quod scriptum est:



CAPUT XX [uet. XX, Rec. Xu].

uERS. 6.---Quadam die cum [c 1Kb] uenissent filii Dei coram Domino; adfuit inter eos etiam Satan:

34. Deus tempora sine tempore disponit.---Discutiendum prius est, cur quadam die factum aliquid coram Domino dicitur, cum apud illum nequaquam cursus temporis, mutatione diei noctisque  uarietur. Neque enim in ea luce, que sine accessu ea que eligit illustrat, et sine recessu ea que respuit deserit, defectus mutabilitatis uenit; quia in semetipsa manendo immutabilis, mutabilia cuncta disponit; sicque in se transeuntia condidit, ut apud se transire nequaquam possint; nec tempus intus in conspectu eius defluit, quod apud nos foras decurrit. Unde fit ut in eternitate eius fixa maneant ea que non fixa exterius seculorum uolumina emanant. Cur ergo apud eum dicitur, Quadam die, cui nimirum dies una est eternitas sua? quam uidelicet nec fine claudi, nec initio uidit aperiri Psalmista, cum dicit: Melior est dies una in atriis tuis super millia .

35. Assuetos temporalibus sensim ad eterna deducit.---Sed  cum Scriptura sacra [d 1Kb] temporaliter editis loquitur, dignum est ut uerbis temporalibus utatur, quatenus condescendendo leuet; et dum de eternitate aliquid temporaliter narrat, assuetos temporalibus sensim ad eterna traiiciat; seque bene nostris mentibus eternitas incognita, dum uerbis cognitis blanditur, infundat. Quid autem mirum, si in sacro eloquio incommutabilitatem suam Deus prepropere humane menti non aperit; quando et resurrectionis  sue solemnitate celebrata, quibusdam prouectionum accessibus innotuit, incorruptionem corporis, quod resumpsit? Luca quippe attestante  didicimus quod quibusdam se in monumento querentibus prius angelos misit; et rursum 53 discipulis de se in uia loquentibus ipse quidem, sed non cognoscendus apparuit , qui post exhortationis moras, cognoscendum se in panis fractione monstrauit; ad extremum uero repente ingrediens, non solum se cognoscibilem, sed etiam palpabilem prebuit. Quia enim infirma adhuc gestabant corda discipuli, in cognitione tanti mysterii [a 1Kb] ista fuerant dispensatione nutriendi, ut paulisper aliquid querentes inuenirent; inuenientes crescerent, et crescentes cognita robustius tenerent. Quia igitur non repente,  sed causarum uerborumque incrementis, quasi quibusdam ad eternitatem passibus ducimur, intus apud eum quadam die aliquid factum dicitur, qui ipsa quoque tempora sine tempore contuetur.

[uet. XXI.] 36. In luce tenebras uidet.---An quia etiam Satan adfuit, dum quadam die hoc factum dicitur, indicare sacra Scriptura studuit quia in luce Deus tenebras uidit? Nos quippe uno eodemque contuitu lucem et tenebras intueri non possumus: quia cum in tenebras oculus figitur, lux fugatur; et cum ad lucis se coruscationem uerterit, tenebrarum umbra discedit. Illa autem uis, que cuncta mutabilia immutabiliter uidet, quasi in die ei Satan adfuit, quia apostate angeli tenebras sine obscuritate comprehendit. Nos, ut dictum est, uno eodemque intuitu contemplari  non possumus, et que approbando eligimus, et que reprobando damnamus: quia cum ad hanc animus uertitur, ab illa cogitatione separatur; cum uero ad illam reducitur, ab hac cui inhesit remouetur.

37. Diuersa ordinans non est diuersus.---Deus uero, quia sine mutabilitate simul cuncta respicit, sine distentione comprehendit, uidelicet et bona que iuuat, et mala que iudicat, et que adiuta remunerat, et que iudicans damnat, in his [b 1Kb] que diuerso disponit ordine, diuersus non est. In die ergo ei Satan adfuisse describitur, quia lumen eternitatis eius nulla mutabilitatis fuscatione tangitur; et in hoc, quod ei tenebre presentes fiunt, adfuisse inter filios Dei dicitur: quia ea ui iustitie immundus spiritus penetratur, qua uidelicet mundorum spirituum corda  complentur; eoque radio luminis iste transfigitur, quo illi ut luceant perfunduntur.

38. Deo seruiunt angeli boni ad adiutorium, mali ad probationem.---Inter filios Dei adfuit, quia etsi illi Deo ad electorum adiutorium, iste ad probationem seruit. Inter filios Dei adfuit, quia etsi ab illis in hac uita laborantibus auxilium pietatis impenditur, iste occulte eius iustitie nesciendo seruiens, ministerium  exsequi reprobationis conatur. [Rec. XuI.] Unde bene in libris Regum per prophetam dicitur: uidi Dominum sedentem super solium suum, et exercitum celi a dextris et sinistris eius, et dictum est: In quo decipiam [c 1Kb] Achab, ut ascendat et cadat in Ramoth Galaath? Et dixit alius ita, et alius aliter. Et egressus est unus, et dixit: Ego decipiam Achab. Et dictum est: In quo decipies? Qui respondit, dicens: Egrediar, et ero Spiritus mendax in ore omnium prophetarum eius . Quid enim solium Domini, nisi angelicas potestates accipimus, quarum mentibus altius presidens, inferius cuncta disponit? Et quid exercitus celi, nisi ministrantium angelorum multitudo describitur? Quid est ergo, quod exercitus celi a dextris et sinistris eius stare perhibetur? Deus  enim, 54 qui ita est intra omnia, ut etiam sit extra omnia, nec dextra, nec sinistra concluditur. Sed dextra Dei, angelorum pars electa; sinistra autem Dei, pars angelorum reproba designatur. Non enim ministrant Deo solummodo boni, qui adiuuent; sed etiam mali, [d 1Kb] qui probent; non solum qui a culpa redeuntes subleuent, sed etiam qui redire nolentes grauent. Nec quod celi exercitus dicitur, angelorum pars reproba in eo intelligi posse prohibetur. Quas enim suspendi in ere nouimus, aues celi nominamus. Et de eisdem spiritibus Paulus dicit: Contra spiritalia nequitie in celestibus . Quorum caput enuntians, ait: Secundum principem potestatis eris eius . A dextra ergo Dei et sinistra angelorum exercitus stat: quia et uoluntas  electorum spirituum diuine pietati concordat; et reproborum sensus sue malitie seruiens, iudicio districtionis eius obtemperat. Unde et mox fallax spiritus in medium prosiliisse describitur, per quem Achab rex, exigentibus suis meritis, decipiatur. Neque enim fas est credere bonum spiritum fallacie deseruire uoluisse, ut diceret: Egrediar, et ero spiritus mendax in ore omnium prophetarum eius. Sed quia Achab rex peccatis precedentibus dignus erat, ut tali debuisset deceptione damnari: quatenus qui sepe uolens ceciderat in culpam, quandoque nolens caperetur ad penam, occulta iustitia licentia malignis spiritibus datur, ut quos uolentes in peccati laqueo strangulant, in peccati penam etiam nolentes trahant. Quod ergo illic a dextris atque sinistris Dei, exercitus celi  astitisse describitur, hoc hic inter filios Dei Satan adfuisse perhibetur. Ecce a dextris Dei steterunt angeli, quia nominantur filii Dei; ecce a sinistris stant angeli, quia adfuit inter eos etiam Satan.

[uet. XXII.] 39. Sed quia [e 1Kb] allegorie mysteria indagare decreuimus, non inconuenienter accipimus quod in die Dominus Satan uidit, quia uias eius in Sapientie sue incarnatione corripuit; [f 1Kb] quasi eum  non uidisse fuerit, tandiu prauitatem illius in humani generis perditione tolerasse. Unde et ei diuina uoce mox dicitur:



CAPUT XXI.

uERS. 7. Unde uenis?

40. Diaboli insidias Deus incarnate sapientie luce detexit.---In die Satan de uiis suis requiritur, quia in luce manifestate sapientie occulti hostis insidie deteguntur. Quia ergo incarnato Domino diabolus increpatur, et a sua pestifera effrenatione corripitur, recte subiungitur: Cui dixit Dominus: Unde uenis? Tunc enim Satane uias requirendo arguit, cum per Mediatoris aduentum persuasionis eius nequitias reprimens increpauit. Nec immerito in hoc die filii Dei coram Domino astitisse referuntur; quia uidelicet  ad eterne patrie uocationem electi omnes, luce sapientie se illustrante, collecti sunt. Quos quamuis incarnata Sapientia aggregare [a 1Kb] effectu operis uenerat, diuinitati tamen illius iam per eius [b 1Kb] prescientiam intrinsecus assistebant. Sed quia de uiis suis antiquus hostis Redemptore ueniente discutitur, quid dicat audiamus.



CAPUT XXII. [Rec. XuII.]

IBID.---Circuiui terram, et perambulaui eam.

41. Diabolus terram circuiuit, quia omnes homines circumuenit, et possedit.---Ab Adam quippe, ante aduentum Domini, omnes post se gentium nationes traxit. Circuiuit terram et perambulauit, quia per corda gentium iniquitatis sue uestigia impressit. Cadens  enim a sublimibus 55 humanas mentes iure possedit, quia in culpe sue uinculo uolentes astrinxit; tantoque latius in mundo uagatus est, quanto a reatu quisque illius liber per omnia inuentus non est. Cui quasi ex potestate mundum circuisse est, nullum hominem qui sibi plene resisteret inuenisse. Sed iam Satan redeat, id est, ab effectu sue malitie uis illum diuina constringat, quia iam apparuit in carne qui [c 1Kb] in peccati contagione ex carnis nichil habebat infirmitate. uenit humilis, quem et superbus hostis admiretur; quatenus qui fortia diuinitatis eius despexerat, etiam humanitatis eius infirma pertimescat. Unde et mox significatione mirifica, contra eum ipsa humanitatis infirmitas obstupescenda proponitur, ut dicatur:



CAPUT XXIII.


uERS. 8.---Nunquid considerasti seruum meum Iob, quod non sit ei similis in terra?

42. Donec ueniret Christus de quo rursus explicantur dicta de Iob. Assumpsit humilitatem carnis, sine iniuria maiestatis. uirtutibus suis diaboli superbiam  repressit.---Quod Iob interpretetur dolens, paulo ante iam diximus. Dolens uero ipse ueraciter per figuram dicitur, qui portare dolores nostros, Propheta attestante, perhibetur. Cui in terra similis non est, quia omnis homo tantummodo homo est, ipse autem Deus et homo. In terra ei similis non [d 1Kb] est, quia etsi adoptiuus quisque filius ad percipiendam diuinitatem proficit, nequaquam tamen ut Deus naturaliter sit accipit. Qui bene etiam seruus dictus est, quia formam serui suscipere dedignatus non est. Nec maiestati iniuriam intulit assumpta humilitas carnis; quia et ut seruanda susciperet, nec tamen habita permutaret, nec diuina humanitate minuit, nec humana diuinitate consumpsit; quia etsi per Paulum dicitur: Qui cum in forma Dei esset, non rapinam  arbitratus est esse se equalem Deo, sed semetipsum exinaniuit formam serui accipiens , ei semetipsum exinanisse, est ab inuisibilitatis sue magnitudine se uisibilem demonstrasse, ut serui forma tegeret hoc quod incircumscripte omnia ex diuinitate penetraret. Dei autem ad Satan per figuram dicere est: Nunquid considerasti seruum meum Iob? unigenitum filium contra eum in forma serui admirabilem demonstrare. Eo enim, quo illum tante uirtutis in carne innotuit, quasi superbienti aduersario, quod dolens consideraret, indicauit. Sed quia bonum quod miraretur intulerat, restat ut ad reprimendam eius superbiam uirtutes illius adhuc enumerando subiungat. Sequitur.



CAPUT XXIu. [uet. XXIII].

 IBID.---Homo simplex et rectus, ac timens Deum, et recedens a malo.

43. Qua ratione Christus simplex, rectus, etc. Diabolo diuinitatem suam, ob ea que passus est, dubiam fecit.---uenit namque inter homines mediator Dei et hominum, homo Christus iehsu, ad prebendum exemplum uite hominibus, simplex; ad non parcendum malignis spiritibus, rectus; ad debellandam superbiam, timens Deum; ad detergendam uero in electis suis uite immunditiam, recedens a malo. De ipso enim per Isaiam principaliter dicitur: Et [e 1Kb] replebit eum spiritus timoris Domini . Et ipse a malo singulariter recessit: quia facta imitari noluit, que in hominibus inuenit, quoniam attestante Petro: Peccatum non fecit, nec dolus inuentus est in  ore eius . Sequitur: Respondens Satan ait: Nunquid frustra Iob timet Deum? Nonne tu uallasti eum, ac domum eius, uniuersamque substantiam per circuitum? Operibus manuum eius benedixisti, et possessio illius creuit in terra. Antiquus hostis Redemptorem 56 humani generis, debellatorem suum  in mundum uenisse cognouit: unde et per obsessum hominem in Euangelio dicitur: Quid nobis, et tibi, Fili Dei? uenisti huc ante tempus torquere nos . Qui tamen prius cum hunc passibilem cerneret, cum posse mortalia perpeti humanitatis uideret, omne quod de eius diuinitate suspicatus est, ei fastu sue superbie in dubium uenit. Nil quippe nisi superbum sapiens, dum esse hunc humilem conspicit, Deum esse dubitauit. Unde et ad tentationum se argumenta conuertit, dicens: Si Filius Dei es, dic ut lapides isti panes fiant . Quia igitur passibilem uidit, [a 1Kb] non Deum natum, sed Dei gratia custoditum credidit. Unde et nunc inferre perhibetur.



CAPUT XXu.

 uERS. 9, 10.---Nonne tu uallasti eum, ac domum eius, uniuersamque substantiam eius per circuitum? Operibus manuum eius benedixisti, et possessio eius creuit in terra.

44. Eum humilem uidens superbus diabolus, Deum esse dubitauit.---Eum quippe ac domum eius a Deo uallatam dicit; quia tentando eius conscientiam penetrare non potuit. Substantiam eius uallatam asserit, quia electos eius inuadere non presumit. Operibus manuum eius benedixisse Deum, et possessionem eius excreuisse in terra queritur: quia scilicet tabescens uidet, quod fides eius in notitiam hominum, predicantibus apostolis, multiplicatur. Possessio quippe eius crescere dicitur, dum laborantibus predicatoribus, fidelium quotidie numerus augetur. Hec  itaque Satan Deo dixisse est, talia inuidendo sensisse. Hec Satan Deo dixisse est, de his tabescendo, doluisse. Sequitur:



CAPUT XXuI [uet. XXIu].

uERS. 11.---Sed extende paululum manum tuam, et tange cuncta que possidet, nisi in faciem benedixerit tibi.

45. Eius diuinitatem tentationibus explorauit.---Quem enim tranquillitatis tempore, Dei gratia custoditum credidit, peccare posse per passionem putauit. Ac si aperte dicat: Interrogatus afflictionibus homo, et peccator agnoscitur, qui in miraculis Deus putatur, Dixit ergo Dominus ad Satan:



CAPUT XXuII.

 uERS. 12.---Ecce uniuersa que habet, in manu tua sunt: tantum in eum ne extendas manum tuam.

46. Satane manus, non potestas, sed tentatio debet intelligi.---Cum sacram historiam sub figurali intellectu discutimus, Satane manus non potestas, sed tentatio debet intelligi. Uniuersa itaque que habet, in manum tentantis dantur, et in eum tentationis manus extendi prohibetur, quod tamen fieri substantia amissa conceditur: quia nimirum prius Iudea, que possessio eius fuerat, in infidelitate sublata est, et post eius caro patibulo crucis affixa. Qui igitur prius Iudeam aduersantem pertulit, et postmodum usque  ad crucem uenit, quasi prius habita amisit, et post in semetipso aduersantis nequitiam pertulit.



CAPUT XXuIII.

IBID.---Egressusque est Satan a facie Domini.

47. Diabolus uoti compos factus a facie Domini exit.---Sicut et superius dictum est, Satan a facie Domini exiit, quia ad desiderii sui uota peruenit. Quasi enim ante ipsum erat, dum propter ipsum que male sitiebat implere non poterat.



CAPUT XXIX.

uERS. 13.---Cum autem quadam die filii eius et filie comederent et biberent uinum in domo fratris sui primogeniti.

18. Filius Domini maior Iudaicus populus.---Beati Iob filios ac filias, uel apostolorum ordinem,  uel cunctorum fidelium multitudinem diximus designasse. Incarnatus autem Dominus prius ex Iudea ad fidem paucos elegit, et post sibi 57 multitudinem populi gentilis aggregauit. Quis autem maior Domini filius, nisi Iudaicus accipi populus debet, qui ei dudum date legis fuerat doctrina generatus: minor autem gentilis populus, qui et in mundi extremitate collectus est? Quia igitur cum Satan utilitati hominum nesciens deseruiret, et corruptis persecutorum cordibus licentiam Dominice passionis expeteret, sancti apostoli necdum aggregandam Deo gentilitatem nouerant, et soli Iudee fidei arcana predicabant; cum Satan exiisse a Domino dicitur, filii et filie in domo fratris primogeniti conuiuari referuntur. Dictum quippe eis fuerat: In uiam gentium ne  abieritis . Post mortem namque resurrectionemque Domini in gentium predicationem conuersi sunt. Unde et in suis Actibus dicunt: uobis oportebat loqui primum uerbum Dei; sed [b 1Kb] quia repulistis illud, et indignos uos iudicastis eterne uite, ecce conuertimur ad gentes . Hi itaque filii sponsi, de quibus et eiusdem uoce sponsi dicitur: Non ieiunabunt filii sponsi, quandiu cum illis est sponsus , in domo fratris primogeniti conuiuantur, quia uidelicet adhuc apostoli sacre Scripture deliciis in solius Iudaici populi collectione uescebantur.



CAPUT XXX [uet. XXu, Rec. XuIII].

uERS. 14, 15.---Nuntius uenit ad Iob, qui diceret: Boues arabant, et asine pascebantur iuxta eos, et irruerunt  Sabei, tuleruntque omnia, et pueros percusserunt gladio, et euasi ego solus, ut nuntiarem tibi.

49. Simplices perfectioribus adherentes, eorum intellectu pascuntur.---Quid aliud per figuram boues, quam bene operantes; quid aliud asinas, quam quosdam simpliciter uiuentes accipimus? Que bene iuxta boues pasci referuntur; quia mentes simplicium etiam cum alta [c 1Kb] capere non possunt, eo magis uicine sunt, quo et fraterna bona, sua per caritatem credunt; cumque inuidere alienis sensibus nesciunt, quasi in pastu se minime diuidunt. Simul ergo se asine cum bobus reficiunt, quia prudentibus coniuncti tardiores,  eorum intelligentia pascuntur. Sabei autem captiuantes interpretantur. Et qui alii captiuantium nomine, nisi immundi spiritus designantur, qui cunctos quos sibi subiiciunt in infidelitatem captiuos ducunt? Qui et pueros gladio feriunt, quia eos tentationis sue grauiter iaculis uulnerant, quos necdum iuuenilis constantia liberos uel robustos seruat. Qui bene quidem bona incipiunt, sed in ipsa adhuc inchoationis sue teneritudine captiuantibus immundis spiritibus substernuntur. Quos gladio hostis percutit, quia eternitatis desperatione transfigit.

[REC. XIX.] 50. Prophetia, ceteris pereuntibus, in eternum manet.---Quid est autem hoc quod nuntius uenit, qui diceret: Euasi ego solus? Quis est iste nuntius, qui, aliis pereuntibus, solus euadit, nisi propheticus  sermo, qui, dum fiunt omnia mala que predixit, quasi sanus ad Dominum solus redit? Dum enim uera dixisse de perditorum casu cognoscitur, quasi inter mortuos uixisse monstratur. Hinc est, quod ad Rebeccam in Isaac coniugio deducendam puer mittitur , quia uidelicet ad desponsandam Ecclesiam Domino, interposita prophetia famulatur. Sabeis ergo irruentibus, solus puer qui nuntiaret euasit, quia malignis spiritibus infirmorum mentes in captiuitatem ducentibus, sententia prophetie conualuit; 58 que eamdem captiuitatem prenuntians dicit: Propterea captiuus ductus est populus meus, quia non habuit scientiam . Prophetia ergo quasi saluatur, dum captiuitas, quam predixit, ostenditur. Sequitur:



CAPUT XXXI [uet. XXuI, Rec. XX].


uERS. 16.---Cumque adhuc ille loqueretur, uenit alter, et dixit: Ignis Dei cecidit de celo, et tactas oues, puerosque consumpsit, et effugi ego solus, ut nuntiarem tibi.

51. Ignis oues et pueros Iob consumens, inuidiam sacerdotum contra Christum significat. Malos ignis nunc cruciat per liuorem, postea per uindictam.---Omnes qui predicationis officium in synagoga tenuerunt, celum recte uocati sunt, quia nimirum sapere superna credebantur. Unde et Moyses, cum sacerdotes ac populum ad uerba sue admonitionis excitaret, dixit: Attende, celum, et loquar; et audiat terra uerba ex ore meo ; per celum  uidelicet signans prepositorum ordinem, per terram uero [b 1Kb] subditam plebem. Hoc igitur loco celum, sacerdotes, uel Phariseos, uel legis doctores non inconuenienter accipimus, qui ante oculos hominum dum celestibus officiis inseruirent, quasi desuper lucere  uidebantur. Sed quia ipsi summopere in redemptoris nostri [c 1Kb] aduersitate commoti sunt, quasi ignis de celo cecidit, dum ad decipiendum imperitum populum, ab his etiam qui uera docere putabantur, flamma inuidie exarsit. Teste quippe Euangelio nouimus quod doctrine ueritatis inuidentes, opportunitatem Dominice traditionis exquirebant; sed metuentes populum, que moliebantur innotescere non audebant. Hinc etiam in eo scriptum est, quod [d 1Kb] dissuadendis populis dicunt: Nunquid aliquis ex principibus credidit in eum, aut ex Phariseis? Sed turba hec que non nouit legem, maledicti sunt . Quid autem in ouibus atque in pueris, nisi innocentes quosque, sed tamen adhuc infirmos, accipimus? qui dum aduersitatem Phariseorum ac principum  tolerare timuerunt, infidelitatis concrematione consumpti sunt. Dicatur ergo: Ignis Dei cecidit de celo, et tactas oues, puerosque consumpsit, id est, a prepositorum cordibus flamma inuidie corruit, et quidquid boni in plebibus oriebatur, incendit; quia dum mali prepositi suum contra ueritatem honorem exigunt, ab omni rectitudine corda sequentium [e 1Kb] subuertunt. Ubi et bene adiungitur: Et effugi ego solus, ut nuntiarem tibi; quia dum impletur predicta causa malitie, fallacie interitum euadit sermo prophetie, qui ait: Et nunc ignis aduersarios consumit . Ac si aperte dicat: Malos non solum ignis per uindictam post cruciat, sed nunc etiam per liuorem cremat, quia qui post puniendi sunt retributionis supplicio, nunc semetipsos afficiunt inuidie  tormento. Puer ergo solus fugiens remeat, et igne periisse oues puerosque denuntiat, dum prophetia Iudaicum populum deserens, uera se dixisse manifestat, que ait: [f 6Kb] Zelus apprehendit populum ineruditum. Ac si aperte dicat: Dum uerba prophetarum plebs discutere noluit, sed credulitatem suam uerbis inuidentium dedit, zeli igne periit, quia in aliene inuidie se flamma concremauit. Sequitur:



CAPUT XXXII [uet. XXuII].

uERS. 17.---Sed et illo adhuc loquente, uenit alius, et dixit: Chaldei fecerunt tres turmas, et inuaserunt camelos, et tulerunt eos, necnon et pueros percusserunt gladio, et effugi ego solus, ut nuntiarem tibi.

59 52. Chaldei tres turmas facientes Pharisei, Herodiani et Sadducei. Cameli, Samaritani, aut Iudei  mere legis littere adherentes.---Quia Chaldeos interpretari feroces nouimus, qui alii Chaldeorum nomine designantur, nisi persecutionis auctores usque ad apertos clamores malitie prorumpentes, cum dicunt: Crucifige, crucifige ? Qui  de semetipsis tres turmas faciunt, cum se ad proponendas questiones Domino Pharisei, Herodiam et Sadducei diuiserunt. Qui ore quidem Sapientie uicti sunt: sed quia stultos quosdam post se eos traxisse credendum est, factis turmis camelos tulerunt. Unusquisque namque eorum ordo in praua que sapuit, insipientium corda corrupit; et dum persuadendo ad interitum pertraxit, quasi tortuosas mentes infirmantium ad captiuitatem duxit. Predicante quippe in Samaria Domino, multi ex Samaritanis fuerunt in possessionem eiusdem Redemptoris nostri asciti. Sed nunquid ii qui pro septem uiris unius mulieris mortuis, de resurrectionis desperatione Dominum tentant , nequaquam conati sunt credentes Samaritanos a fide reducere, quos constat spem resurrectionis  ignorare? Qui dum ex lege nonnulla recipiunt, nonnulla contemnunt, quasi camelorum more, uelut mundum animal ruminant, sed ut immundum ungulam nequaquam findunt. Quamuis et eos cameli ruminantes, sed tamen ungulam non findentes, indicant qui in Iudea iuxta litteram, historiam audierant, sed uirtutem eius discernere spiritaliter nesciebant. Quos tribus turmis Chaldei rapiunt; dum Pharisei, Herodiani et Sadducei ab omni sensus rectitudine iniqua persuasione peruertunt. Simulque pueros gladio feriunt, quia etsi qui in populo uti iam ratione poterant, eis ipsi non uirtute rationis, sed potestatis auctoritate contraibant; dumque se quasi prepositos imitari a subditis uolunt, etsi intelligere aliquid sequentes possunt, ex auctoritate tamen suscepti regiminis  eos ad perniciem pertrahunt. A quibus bene solus puer qui nuntiet fugit: quia Phariseis, Herodianis, atque Sadduceis iniqua patrantibus, eos nimirum deserens propheticus sermo conualescit, qui ait: Et tenentes legem nescierunt me . Sequitur:



CAPUT XXXIII [uet. XXuIII, Rec. XXI].

uERS. 18, 19.--- [a 1Kb] Loquebatur ille, et ecce alius intrauit, et dixit: Filiis tuis et filiabus uescentibus et bibentibus uinum in domo fratris sui primogeniti, repente uentus uehemens irruit a regione deserti, et concussit quatuor angulos domus. Que corruens oppressit liberos tuos, et mortui sunt.

53. Iudaicus populus in primogenito Iob figuratus.---Paulo ante iam diximus quod filios et filias, predicantes  apostolos et plebes subditas sentiamus: qui in domo fratris primogeniti conuiuari referuntur, quia in habitatione adhuc Iudaici populi sacre predicationis deliciis uescebantur. Repente autem uehemens uentus irruit a regione deserti. Regio deserti est cor infidelium, quod dum Creator deserit, nullus inhabitator  colit. uentus autem uehemens [b 1Kb] quid aliud, quam tentatio fortis accipitur? uentus ergo uehemens a regione deserti irruit; quia in passione Redemptoris nostri contra fideles eius, fortis tentatio a cordibus Iudeorum uenit. Potest etiam deserti regio, derelicta immundorum spirituum multitudo non inconuenienter intelligi. A qua uentus uenit, et domum concutit, quia ab 60 eis tentatio prodiit, et persecutorum corda commouit.

54. Eius domus euersa, est synagoga, quatuor angulis, hoc est quatuor ordinibus concussis diruta. Unde et oppressi liberi.---Sed hec domus, in qua conuiuabantur filii, [c 1Kb] in quatuor angulis stabat. Tres enim regentium ordines in synagoga cognouimus, sacerdotum scilicet, scribarum atque seniorum populi. Quibus  si et Phariseos iungimus, quatuor in hac domo angulos inuenimus. A regione igitur deserti uentus uenit, et quatuor domus angulos concutit, quia ab immundis spiritibus tentatio irruit, et mentes quatuor ordinum, in malitiam persecutionis excitauit. Que domus corruens, oppressit liberos, quia dum Iudea in crudelitatem Dominice persecutionis cecidit, apostolorum fidem desperationis formidine obruit. Teneri enim tantummodo magistrum uiderunt, et iam negantes per diuersa fugiebant. Et quamuis interna manus eorum spiritum in prescientia ad uitam tenuit, a uita tamen fidei eos interim carnalis timor exstinxit. Qui ergo auctorem suum, Iude seuiente, reliquerunt, quasi concussis angulis domo euersa necati sunt. Quid autem illo tempore de grege fidelium  factum credimus, quo fugisse ipsos etiam arietes scimus? Sed inter hec unus qui nuntiet euadit, quia conualuisse se sermo propheticus, qui hec denuntiauerat, ostendit, dicens de persecutore populo: Dilectus meus in domo mea fecit scelera multa ; dicens de bonis predicatoribus, sed tamen in passione fugientibus: Proximi mei a longe steterunt ; dicens de cunctis ualde formidantibus: Percutiam pastorem, et [d 1Kb] dispergentur oues gregis . Sequitur:



CAPUT XXXIu uet. [XXIX, Rec. XXII].

uERS. 20.---Tunc surrexit Iob, et scidit uestimenta sua.

55. Iob surgens et uestem scindens Christum adumbrat.---Ruente  domo exstinctis filiis, Iob surrexit, quia Iudea in infidelitate perdita, predicatoribus in [e 1Kb] pauoris morte cadentibus, Redemptor humani generis [f 1Kb] semetipsum a carnis sue morte suscitauit: quanto iudicio persecutores suos deseruit, demonstrauit. Surgere quippe eius est qua districtione peccatores  derelinquat ostendere, [a 1Kb] quasi enim iacere eius est patienter mala tolerare. Surgit ergo, cum contra reprobos iudicium iustitie exerit. Unde et recte uestimenta scidisse perhibetur. Quid enim uestimentum Domini nisi Synagoga exstitit, que prophetis predicantibus expectationi incarnationis illius adhesit? Sicut enim his nunc uestitur, a quibus diligitur, Paulo attestante qui ait: Ut exhiberet sibi gloriosam Ecclesiam, non habentem maculam aut rugam . Que enim maculam aut rugam non habere dicitur, profecto uestis rationalis et per actionem munda, et per spem tensa monstratur. Ita cum incarnandum eum Iudea credidit, adherendo nichilominus uestis fuit.

56. Synagoga eius uestis scissa, aliis credentibus,  aliis non credentibus.---Sed quia exspectatus uenit, ueniens noua docuit, docens mira exercuit, mira faciens praua tolerauit; uestem quam indutus fuerat scidit, dum in Iudea alios ab infidelitate sustulit, [b 1Kb] alios in infidelitate dereliquit. Quid est igitur uestis scissa, nisi Iudea in contrariis sententiis diuisa? Si enim uestis eius scissa non esset, euangelista non diceret quod predicante Domino contentio oriebatur in populo, Ut alii dicerent, Bonus est; alii autem, Non, sed seducit turbas . Quasi scissa uestis illius fuit que diuisa 61 per sententias unitatem concordie perdidit. [c 1Kb] Sequitur:



CAPUT XXXu.

IBID.---Et tonso capite corruens in terram, adorauit.

 57. Quasi tonso capite in terram ruit, dum Iudaico sacerdotio reiecto, ad gentes descendit.---Quid per decisos capillos, nisi sacramentorum subtilitas; quid per caput, nisi summa sacerdotii [d 1Kb] designatur? Unde et ad Ezechielem prophetam dicitur: Tu, fili hominis, sume tibi gladium acutum, radentem pilos, et assumes eum, et duces per caput tuum et barbam , ut uidelicet prophete facto iudicium Redemptoris exprimatur, qui in carne apparens caput rasit, quia a Iudaico sacerdotio preceptorum suorum sacramenta abstulit; barbam rasit, quia regnum Isreliticum deserens, decorem uirtutis eius amputauit. [uet. XXX.] Quid uero hoc loco per terram, nisi homo peccator exprimitur? Primo quippe peccanti homini dictum est: Terra es, et in terram ibis . Terre ergo nomine peccatrix gentilitas designatur. Nam cum iustam Iudea se crederet, constat quam reproba de gentilitate sentiret, Paulo attestante, qui ait: Nos natura Iudei, et non ex gentibus peccatores . Mediator igitur noster quasi detonso capite in terram corruit, quia Iudeam deserens, dum sacramenta sua ab eius sacerdotio  abstulit, ad notitiam gentium uenit. Capillos enim a capite rasit, quia sacramenta legis ab illo primo suo sacerdotio sustulit; et in terram corruit, quia saluandis se peccatoribus dedit; dumque eos qui sibi iusti uidebantur deseruit, hos qui se iniustos et nouerant, et fatebantur, assumpsit. Hinc et ipse in Euangelio dicit: Ego in iudicium ueni in hunc mundum, ut qui non uident uideant, et qui uident ceci fiant . Hinc et columna nubis, que in eremo populum preibat , splendore ignis non in die, sed in nocte radiabat, quia uidelicet redemptor noster, sue conuersationis exemplo, ducatum sequentibus prestans, de iustitia sua confidentibus nulla luce claruit; peccatorum uero suorum tenebras agnoscentibus, [e 1Kb] igne sui amoris infulsit.  Nec quod corruere Iob dicitur, indignum mens hoc significatione Redemptoris arbitretur. Scriptum namque est: uerbum misit Dominus in Iacob, et cecidit in Isrel . Iacob quippe supplantator, Israël uero uidens Deum dicitur. Et quid per Iacob, nisi Iudaicus populus; quid per Israël nisi gentilis populus designatur? Quia quem Iacob per carnis mortem supplantare studuit, hunc nimirum per oculos fidei gentilitas Deum uidit. Ad Iacob ergo missum uerbum, in Israël cecidit, quia eum quem ad se uenientem Iudaicus respuit, hunc repente confitens populus gentilis inuenit. De sancto quippe Spiritu scriptum est: Cecidit spiritus Domini super eos .

58. Cadere qui dicatur uerbum Dei aut Spiritus sanctus.---Idcirco  autem uel uerbum Dei, uel Spiritus sanctus in sacra Scriptura cadere dicitur, ut inopinatus eius aduentus exprimatur. Quod enim ruit uel cadit, ad ima repente uenit. Mediatori ergo in terram quasi corruisse est, nullis signis precurrentibus inopinate ad gentes uenisse. Bene autem dicitur quod corruens adorauit, quia dum ipse humilitatem carnis suscepit, in se credentibus uota humilitatis infudit. Fecit enim, quia fieri docuit; sicut et de eius Spiritu dicitur: Ipse Spiritus postulat 62 pro nobis gemitibus inenarrabilibus . Neque enim petit, qui equalis est, sed postulare dicitur; quia nimirum quos repleuerit, postulantes facit: quamuis hoc et in semetipso Redemptor noster ostendit, qui Patrem etiam, dum passioni propinquaret, exorauit.  [f 1Kb] Quid enim mirum, si in forma serui exorando so Patri subdidit, in qua etiam manus peccantium usque ad mortis extrema tolerauit? Sequitur:



CAPUT XXXuI [uet. XXXI, Rec. XXIII].

uERS. 21.---Nudus egressus sum de utero matris mee, nudus reuertar illuc.

59. Christus ad Iudeos e quibus exiuit, in fine mundi  est reuersurus.---Redemptoris mater iuxta carnem Synagoga exstitit, ex qua ad nos per corpus uisibilis processit. Sed hunc intra se tegmine littere adopertum tenuit, dum ad spiritalem eius intelligentiam mentis oculos aperire neglexit. Hunc quia in carne humani corporis latentem uidere Deum noluit, quasi in diuinitate nudum [a 1Kb] considerare contempsit. Sed nudus de utero matris exiit: [b 1Kb] quia a Synagoge carne prodiens conspicuus ad gentes uenit. Quod bene Ioseph relicto pallio fugiente signatum est . Dum enim mulier adultera male illo uti uoluisset, relicto pallio fugit foras, quia dum Synagoga Dominum purum hominem credens, quasi adulterino complexu constringere uoluit, ipse tegmen littere eius oculis reliquit, et ad cognoscendam  diuinitatis sue potentiam conspicuum se gentibus prebuit. Unde et Paulus dixit: Usque hodie, dum legitur Moyses, uelamen est [c 1Kb] super cor eorum , quia uidelicet adultera mulier apud semetipsam pallium retinuit, et quem male tenebat, nudum amisit. Qui ergo a Synagoga ueniens, fidei gentium conspicuus apparuit, ex utero matris nudus exiuit. Sed nunquid hanc omnimodo deserit? Et ubi est quod per prophetam dicitur: Si fuerit numerus filiorum Israël quasi arena maris, reliquie salue fient ? Ubi quod scriptum est: Donec plenitudo gentium introiret, et sic omnis Isrel saluus fieret ? Erit ergo [d 1Kb] quando conspicuus etiam Synagoge appareat. Erit in fine mundi procul dubio, quando gentis sue reliquiis semetipsum,  sicut est Deus, innotescat. Unde et bene hic dicitur: Nudus reuertar illuc. Nudus quippe ad uterum matris reuertitur, cum in mundi huius termino is, qui in seculo factus homo despicitur, Synagoge sue oculis, Deus ante secula declaratur. Sequitur:



CAPUT XXXuII [Rec. XXIu].

IBID.---Dominus dedit, Dominus abstulit: sicut Domino placuit, ita factum est: sit nomen Domini benedictum.

60. Deus Christo Iudeam dedit et abstulit.---Redemptor noster per hoc quod Deus est, cum Patre dat omnia; per hoc uero quod homo est, a Patre [e 1Kb] accipit inter omnia. Dicat igitur de Iudea, cum uenturum incarnationis eius mysterium crederet: Dominus  dedit. Dicat de Iudea, cum exspectatam incarnationis eius presentiam contempsisset: Dominus abstulit. Data quippe est, cum per quosdam futura credidit; sed exigente merito sue cecitatis ablata est, cum credita per quosdam uenerari contempsit.

61. Christus exemplo docuit Deo in flagellis benedicere.---In se autem credentes edoceat, ut in flagellis  positi benedicere Domino sciant, cum subditur: Sicut Domino placuit, ita factum est; sit nomen Domini benedictum. Unde et teste Euangelio , cum 63 propinquare passioni dicitur, accepto pane gratias egisse perhibetur. Gratias itaque agit, qui flagella aliene iniquitatis suscipit. Et qui nichil dignum percussione exhibuit, humiliter in [f 1Kb] percussione benedicit; ut hinc uidelicet ostendat quid unusquisque in flagello culpe proprie facere debeat, si ipse equanimiter flagella culpe portat aliene ut hinc ostendat quid in correptione faciat subditus, si in flagello positus Patri gratias agit equalis. Sequitur:



CAPUT XXXuIII.

uERS. 22.---In omnibus his non peccauit Iob [g 1Kb]  neque stultum aliquid contra Deum locutus est.

62. Dolus apud homines prudentia, apud Deum stultitia est.---Quod nec peccasse, nec stultum aliquid contra Deum locutus asseritur; hoc de illo Petrus, sicut iam prediximus, aperte testatur, dicens: Qui peccatum non fecit, nec dolus inuentus est in ore eius . Dolus quippe in ore, quanto apud homines prudentius callet, tanto apud Deum stultius desipit, Paulo attestante, qui ait: Sapientia huius mundi stultitia est apud Deum . Quia ergo dolus in ore eius non fuit, stultum proculdubio nichil dixit. Hunc contra Deum sacerdotes et principes locutum stulte crediderunt, cum interrogatus passionis tempore, Dei se Filium testaretur. Unde et conquirentes dicunt: Quid adhuc egemus testibus? ecce  ipsi audiuimus [h 1Kb] blasphemiam . Sed contra Deum stulte nichil dixit: quia uera loquens, hoc de se infidelibus etiam moriendo intulit, quod paulo post redemptis omnibus resurgendo monstrauit.

[uet. XXXII.] 63. SENSUS MORALIS.---Satan Deo cum sanctis angelis assistit, cogitationes malas bonis interserendo.---Hec in significationem nostri capitis breuiter tractata transcurrimus: nunc in edificationem eius corporis, ea moraliter tractanda replicemus, ut quod actum foris narratur in opere, sciamus quomodo intus agatur in mente. Nam cum filii Dei assistunt coram Deo, inter eos quoque assistit et Satan, quia plerumque bonis nostris cogitationibus, que in corde nostro, aduentu sancti Spiritus operante, seminantur,  antiquus ille callide se interserit et subiungit inimicus, ut bene cogitata perturbet, maleque perturbata dilaniet. Sed nequaquam nos in tentatione deserit, qui creauit. Nam hostem nostrum, qui se contra nos in insidiis contegit, illustratione sui luminis nobis deprehensibilem reddit; propter quod ei mox dicit:



CAPUT XXXIX.


uERS. 7.---Unde uenis?

64. Cui dicendum unde uenis?---Callidum namque hostem requirere, est eius nobis insidias declarare, ut quo eum subintrare cor cernimus, forti contra illum circumspectione uigilemus.



CAPUT XL.

IBID.---Qui respondens ait: Circuiui terram, et perambulaui eam.

65. Qui insidias eius Deus nobis detegat.---Satane terram circuire, est carnalia corda perscrutari, et unde occasionem accusationis inuenire possit, exquirere. Terram circuit, quia humana corda circumuenit, ut bona tollat, ut mala mentibus inserat, ut inserta cumulet, ut cumulata perficiat, ut perfectos in iniquitatibus  ad penam socios acquirat. Et notandum quod non transuolasse, sed perambulasse se asserit, quia nimirum nequaquam quem tentat uelociter deserit; sed ubi molle cor inuenit, ibi pedem misere persuasionis figit, ut immorando actionis praue uestigia imprimat, et ex sue iniquitatis similitudine, quos ualet, reprobos reddat. Sed contra hunc beatus Iob laudatur, et dicitur:



CAPUT LXI.

uERS. 8.---Nunquid considerasti seruum meum Iob, quod 64 non sit ei similis super terram, uir simplex, et rectus, ac timens Deum, et recedens a malo?

66. Laudare Dei est bona dare, ac data custodire.---Quem diuina inspiratio contra hostem roborat, hunc quasi in Satane auribus Deus laudat. Laudare quippe  eius est, et prius bona concedere, et post concessa custodire. Sed antiquus hostis eo contra bonos grauius seuit, quo uallari eos diuine protectionis munere conspicit. Unde et subiungens dicit:



CAPUT XLII.

uERS. 9.---Nunquid frustra Iob timet Deum? Nonne tu uallasti eum, ac domum eius, uniuersamque substantiam per circuitum? Operibus manuum eius benedixisti, et possessio illius creuit in terra.

67. Suis uiribus homo non stat.---Ac si aperte dicat: Cur laudas quem protegendo roboras? Despecto enim me, dignus tuis laudibus homo esset, si suis contra me uiribus staret. Unde mox et malitiose de homine expetit, quod tamen protector hominis benigne concedit. Nam subditur:



CAPUT XLIII [Rec. XXu].


uERS. 11. Sed extende paululum manum tuam, et tange cuncta que possidet, nisi in [a 1Kb] faciem benedixerit tibi.

68. Electi in tentatione proficiunt.---Plerumque enim, dum uirtutum fructus fecunde reddimus, dum continua prosperitate pollemus, aliquantulum mens erigitur, ut a semetipsa sibi existere bona que habet, arbitretur. Que nimirum bona antiquus hostis malitiose attrectare appetit; sed hec tentari Deus nonnisi benigne permittit, ut dum mens tentatione pulsante,  in bonis de quibus gaudebat concutitur, imbecillitatis sue debilitate cognita, in spe diuini adiutorii robustius solidetur. Fitque mira dispensatione pietatis, ut unde malignus hostis cor tentat, ut interimat, inde misericors conditor hoc erudiat, ut uiuat. Unde et bene subiungitur:



CAPUT XLIu.

uERS. 12.---Ecce uniuersa que habet, in manu tua sunt, tantum in eum ne extendas manum tuam.

69. Deo perseuerantiam tribuente.---Ac si aperte dicat: Electi uniuscuiusque bona sic tibi tentanda exterius tribuo, ut tamen ipse noueris, quia perseuerantem mihi illum in mentis radice conseruo. Ubi et bene subditur:



CAPUT XLu.

 IBID.---Egressusque est Satan a facie Domini:

70. Quo moderante, diabolus bonorum corda usque ad interitum non uulnerat.---Quia per hoc, quod usque ad defectum cordis preualere nequaquam permittitur, exclusus ab intimis, exterius uagatur. Qui etiam si uirtutes mentis plerumque turbat, eo ipso foris est, quo resistente Deo, usque ad interitum bonorum corda non uulnerat. Tantum quippe contra illa seuire permittitur, in quantum necesse est ut tentationibus erudita solidentur; ne ea que agunt bona, suis uiribus tribuant, ne in securitatis torpore se deserant, et a formidinis accinctione dissoluant: [b 1Kb] sed ad prouectus sui custodiam tanto solertius inuigilent, quanto se contra aduersarium stare semper in acie tentationum uident.



CAPUT XLuI [uet. XXXIII].


uERS. 13, 14, 15.---Cum autem quadam die filii et filie eius comederent et biberent uinum in domo fratris sui primogeniti, nuntius uenit ad Iob, qui diceret: Boues arabant, et asine pascebantur iuxta eos, et irruerunt Sabei, tuleruntque omnia, et pueros percusserunt gladio; [c 1Kb] et euasi ego solus, ut nuntiarem tibi.

71. Fides uirtutum omnium prima.---In electorum corde prior bonorum sequentium sapientia nascitur, atque hec per donum Spiritus quasi primogenita proles profertur. Que profecto sapientia, nostra fides est, propheta attestante, qui ait: Nisi credideritis non intelligetis . Tunc enim uere ad intelligendum sapimus, cum cunctis 65 que conditor dicit, credulitatis nostre fidem prebemus.  In domo ergo fratris primogeniti conuiuantur filii, cum uirtutes relique epulantur in fide. Que si non prima in corde nostro gignitur, reliqua queque esse bona non possunt, etiamsi bona uideantur. In domo fratris primogeniti filii conuiuantur, dum uirtutes nostre in habitaculo fidei, sacri eloquii cibo satiantur. Scriptum quippe est: Sine fide impossibile est placere Deo . Tunc ergo uirtutes nostre ueras uite epulas sumunt, cum nutriri fidei sacramentis incipiunt. In domo fratris primogeniti conuiuantur filii, quia nisi uirtutes relique sapientie epulis replete, ea  que appetunt prudenter agant, uirtutes esse nequaquam possunt.

72. uirtutibus nostris quam uarie insidietur diabolus.---Sed ecce dum bona que agimus, sapientie epulis fideique pascuntur, hostis noster arantes boues et pascentes asinas subtrahit, et pueros gladio occidit. Quid arantes boues, nisi grauiores nostras cogitationes accipimus? que dum cor studiosa exercitatione conficiunt, uberes prouectuum fructus reddunt. Quid pascentes intelligimus asinas, nisi simplices motus cordis? quos dum studiose a duplicitatis errore compescimus, quasi in campo libere puritatis nutrimus. Sed plerumque hostis callidus, cum graues cogitationes in corde conspicit, eas sub introducta uoluptatis delectatione corrumpit; et dum motus cordis  simplices uidet, subtilia inuentionum acumina ostendit; ut dum laus de subtilitate queritur, puritatis simplicitas amittatur; et si usque ad opus prauum pertrahere non ualet, tentando tamen bonorum cogitationibus [a 1Kb] subripiens nocet; ut dum turbare bona mentis agnoscitur, ea quasi funditus abstulisse uideatur. Possunt etiam per arantes boues, cogitationes caritatis accipi; quibus prodesse aliis conamur, cum fraterni cordis duritiam predicando scindere cupimus. Potest etiam per asinas, que nimirum sese onerantibus, nulla ferocitatis insania resistunt, patientie mansuetudo signari. Et sepe hostis antiquus cum uelle prodesse nos loquendo aliis conspicit, in quodam torpore otii mentem mergit; ut aliis prodesse non libeat, etiam cum a propriis uacat. Arantes ergo boues subtrahit, cum cogitationes mentis fraterne  utilitatis fructibus deditas, per submissum negligentie torporem frangit. Et quamuis electorum corda intra arcana sue cogitationis inuigilant, et quid a tentatore sustineat, superantes pensant, eo tamen ipso malignus inimicus aliquid rapuisse se gaudet, quo cogitationibus bonorum uel ad momentum preualet.

[uet. XXXIu.] 73. Eius conatibus quanta uigilantia occurrendum. Discretionis munus in tentatione.---Sepe autem cum preparatam mentem ad tolerantiam uidet, quid ab ea maxime diligatur exquirit, et ibi scandali laqueos inserit, ut quo magis res queque diligitur, eo per eam facilius patientia turbetur. Et quidem electorum corda ad se semper sollicite redeunt, et semetipsa grauiter uel pro leui motu excessionis  affligunt; et dum mota discunt quomodo stare debuerint, aliquando melius concussa solidantur. Sed antiquus hostis, dum tolerantie cogitationes uel ad momentum turbat, quasi abstulisse se ab agro cordis asinas exsultat. In his autem que agere disponimus, rationabili custodia quid [b 1Kb] quibus rebus congruat, sollicite 66 pensamus. Sed plerumque hostis,  dum subita ad nos perturbatione tentationis irruit, circumspectiones cordis inopinate preueniens, quasi ipsos custodes pueros gladio occidit. Sed tamen unus fugit, qui [c 1Kb] alia periisse nuntiet, quia in eo quod mens ab hoste patitur, rationis discretio semper ad animum redit; et quasi solam se euasisse indicat, que apud semetipsam fortiter quidquid pertulerit pensat. Aliis ergo pereuntibus unus ad domum redit, [d 1Kb] dum turbatis in tentatione motibus discretio ad conscientiam recurrit; ut quod repentinis incursibus preoccupata mens perdidisse se pensat, hoc compunctionis studio afflicta recipiat.



CAPUT XLuII.

uERS. 16.---Cumque adhuc ille loqueretur, uenit alter, et dixit: Ignis Dei cecidit de celo, et tactas oues  puerosque consumpsit; et effugi ego solus, ut nuntiarem tibi.

74. Diabolus castas cogitationes corrumpere conatur. Sed discretio periculum auadit.---Quid per oues, nisi cogitationum innocentia, quid [e 1Kb] per oues, nisi bonorum cordium munditia designatur? Celum uero [f 1Kb] erium dici paulo ante iam diximus: unde et aues celi nominamus. Et scimus quod immundi spiritus, qui e celo ethereo lapsi sunt, in hoc celi terreque medio uagantur: qui tanto magis corda hominum ascendere ad celestia inuident, quanto se a celestibus per elationis sue immunditiam proiectos uident. Quia ergo ab ereis potestatibus contra cogitationum nostrarum munditiam flamma liuoris irruit, de celo ignis ad oues uenit. Sepe enim mundas mentis nostre cogitationes ardore libidinis accendunt; et quasi igne  oues concremant, dum castos motus animi, luxurie tentatione perturbant. Qui ignis Dei dicitur, quia etsi non faciente Deo, tamen permittente, generatur. Et quia impulsu subito ipsas nonnunquam circumspectiones mentis obruunt, quasi custodes pueros gladio occidunt. Sed tamen unus incolumis fugit, dum omne quod mens patitur, perseuerans discretio subtiliter respicit, solaque mortis periculum euadit; quia etiam perturbatis cogitationibus, discretio non succumbit, ut damna sua animo renuntiet, et quasi dominum ad lamentum reuocet.



CAPUT XLuIII [Rec. XXuI].

uERS. 17.---Sed et illo adhuc loquente, uenit alius, et dixit: Chaldei fecerunt tres turmas, et inuaserunt  camelos, et tulerunt eos, necnon et pueros percusserunt gladio; et effugi ego solus, ut nuntiarem tibi.

75. Quantis periculis terrenarum rerum dispensatio sit obnoxia.---Per camelos, qui mundum aliquid habent, dum ruminant, et immundum, dum nequaquam ungulam findunt, supra iam diximus bonas rerum temporalium dispensationes intelligi, in quibus quo est cura distensior, eo nobis multiplicius insidiatur  inimicus. [uet. XXXu.] Omnis enim, qui dispensandis terrenis rebus presidet, occulti hostis iaculis latius patet. Nonnulla enim prouidens agere nititur, et sepe dum cautus futura subtiliter preuidet, incautus damna presentia nequaquam uidet; sepe dum presentibus inuigilat, ad instantia preuidenda dormitat; sepe dum aliqua torpens agit, que uigilanter agenda sunt negligit; sepe dum plus iusto uigilantem se in actione exhibet, [a 1Kb] ipsa actionis sue inquietudine rebus subditis peius nocet. Aliquando autem lingue modum ponere nititur, sed onere dispensationis exigente, silere prohibetur. Aliquando dum nimia se censura restringit, tacet etiam 67 que loqui debuit. Aliquando ad inferenda necessaria dum se latius relaxat, dicit etiam que loqui non debuit. Plerumque  autem tantis cogitationum uoluminibus implicatur, ut ipsa ferre uix ualeat, que intra se prouidus uersat; et cum nil opere faciat, [b 1Kb] sub magno cordis sui pondere uehementer insudat. Quia enim dura sunt que apud semetipsum intus patitur, quietus foris otiosusque lassatur. Plerumque enim quasi uentura animus conspicit, totamque contra hec intentionem proponit; magnusque ardor contentionis se inserit, sopor fugit, nox in diem uertitur; et cum quieta foris membra lectulus teneat, intus magnis clamoribus in cordis foro litigatur. Et fit plerumque ut nulla eueniant que preuidentur: totaque illa cogitatio, que diu se plena intentione parauerat, repente uacua quiescat. Tanto autem longius mens a necessariis cessat, quanto inania latius cogitat. Quia igitur dispensationis curas  maligni spiritus modo torpenti uel precipitata actione feriunt, modo pigra uel immoderata locutione confundunt, pene autem semper nimiis cogitationum molibus premunt, tribus turmis Chaldei camelos rapiunt. Quasi enim tres turmas contra camelos facere, est terrenarum dispensationum studia modo illicito opere, modo superflua locutione, modo inordinata cogitatione uastare; ut dum se ad administranda exterius mens efficaciter extendere nititur, a sui consideratione separetur; et eo damna que de semetipsa patitur nesciat, quo erga aliena fortiori studio quam decet elaborat. Recta autem mens cum curas dispensationis suscipit, quid sibi, quid proximis debeat attendit; et nec per aliene sollicitudinis immoderationem sua studia negligit, nec per sue  utilitatis uigilantiam aliena postponit. Sed tamen plerumque dum ad utraque mens solerter inuigilat, dum magnis erga se, et ea que sibi commissa sunt, circumspectionibus uacat, repentino turbata cuiuslibet cause emergentis articulo, ita in preceps rapitur, ut ab ea subito cuncte circumspectiones eius obruantur. Unde et custodes camelorum pueros Chaldei gladio feriunt. Sed tamen unus redit; quia inter hec discretionis ratio mentis nostre oculis occurrit, et sollicita  sibimet anima quid subito impulsu tentationis intrinsecus amittat, intelligit. Sequitur.



CAPUT XLIX [Rec. XXuII].

uERS. 18, 19.--- [c 1Kb] Loquebatur ille, et ecce alius intrauit, et dixit: Filiis tuis et filiabus uescentibus et bibentibus uinum in domo fratris sui primogeniti, repentè uentus uehemens irruit a regione deserti, et concussit quatuor angulos domus, que corruens oppressit liberos tuos, et mortui sunt: et effugi ego solus, ut nuntiarem tibi.

76. uirtutibus quatuor innititur spiritale edificium. Unde concutiatur.---Sicut supra iam diximus, regio deserti est immundorum spirituum multitudo derelicta: que dum conditoris sui beatitudinem deseruit, quasi manum cultoris amisit a qua uentus uehemens uenit, et domum subruit; quia ab immundis spiritibus  fortis tentatio subripit, et a tranquillitatis sue statu conscientiam euertit. [uet. XXXuI.] In quatuor uero angulis domus ista consistit, quia nimirum solidum mentis nostre edificium, prudentia, temperantia, fortitudo, iustitia sustinet. In quatuor angulis domus ista subsistit, quia in his quatuor uirtutibus tota boni 68 operis structura consurgit. Unde et quatuor paradisi flumina terram irrigant, quia dum his quatuor uirtutibus cor infunditur, ab omni desideriorum carnalium estu temperatur. Sed nonnunquam dum menti ignauia subripit, prudentia frigescit; nam cum fessa torpet, uentura non prouidet. Nonnunquam dum nonnulla menti delectatio subripit, temperantia nostra marcescit; in quantum enim ad delectationem presentium ducimur, in tantum minus ab illicitis  temperamus. Nonnunquam se timor cordi insinuat, et uires nostre fortitudinis turbat; et eo minores contra aduersa existimus, quo quedam perdere immoderatius dilecta formidamus. Nonnunquam uero [d 1Kb] amor suus se menti ingerit, eamque latenti motu a rectitudine iustitie diuertit; et quo se totam auctori reddere negligit, eo in se iustitie iuri contradicit. uentus ergo uehemens quatuor angulos domus concutit; dum fortis tentatio occultis motibus quatuor uirtutes quatit; et quasi quassatis angulis domus [e 1Kb] eruitur, dum pulsatis uirtutibus conscientia turbatur.

77. Inde uirtutes cetere quasi cordis soboles se inuicem pascunt.---Intra hos autem quatuor domus angulos filii conuiuantur, quia intra arcana mentis, que principaliter his quatuor uirtutibus ad summe rectitudinis  culmen erigitur, uirtutes cetere quasi quedam cordis soboles se inuicem pascunt. Donum quippe Spiritus, quod in subiecta mente ante alia prudentiam, temperantiam, fortitudinem, iustitiam format, eamdem mentem ut contra singula queque tentamenta erudiat, in septem mox uirtutibus temperat, ut contra stultitiam, sapientiam; contra hebetudinem, intellectum; contra precipitationem, consilium; contra timorem, fortitudinem; contra ignorantiam,  scientiam; contra duritiam, pietatem; contra superbiam [a 1Kb] det timorem.

78. His qui uirtutibus prediti sunt, gratia aliquando utiliter se subtrahit.---Sed nonnunquam, dum mens nostra tanti muneris plenitudine atque ubertate fulcitur, si continua in his securitate perfruitur, a quo sibi hec sint obliuiscitur; seque a se habere putat, quod nunquam sibi abesse considerat. Unde fit ut aliquando se hec eadem gratia utiliter subtrahat, et presumenti menti, quantum in se infirmatur, ostendat. Tunc enim uere cognoscimus bona nostra unde sunt, quando hec quasi amittendo, sentimus quia a nobis seruari non possunt. Ad hoc itaque intimande humilitatis magisterium, fit plerumque ut irruente tentationis articulo, tanta stultitia sapientiam nostram  feriat, ut turbata mens, qualiter malis imminentibus obuiet, uel contra tentationem quomodo se preparet, ignoret. Sed hac ipsa stultitia cor prudenter eruditur, quia unde ad momentum desipit, eo post uerius, quo et humilius, sapit; et sapientia unde quasi amittitur, inde certius possidetur. Aliquando dum sublimia intelligendo in elatione se animus erigit, in rebus imis et uilibus graui hebetudine pigrescit, ut repente sibi etiam ima clausa uideat, qui [b 1Kb] pernix summa penetrabat. Sed hec ipsa hebetudo intellectum nobis, dum subtrahit, seruat, quia dum ad momentum cor humiliat, uerius ad sublimia intelligenda confirmat. Aliquando dum cuncta nos agere consilii grauitate gaudemus, pulsante cause emergentis articulo, precipitatione subita rapimur; et qui nos semper disposite  uixisse credidimus, repente 69 intima confusione uastamur. Sed tamen eiusdem confusionis eruditione discimus, ne nostris uiribus consilia nostra tribuamus; et tanto maturius ad grauitatem restringimur, quanto ad hanc quasi amissam redimus. Aliquando dum mens fortiter aduersa contemnit, subortis aduersitatis euentibus, hanc metus uehemens percutit. Sed per hunc concussa discit cui tribuat quod in quibusdam fortiter stetit; et tanto post ualidius fortitudinem retinet, quanto hanc repente irruente formidine sibi iam quasi elapsam uidet. Aliquando dum magna nos scire gaudemus, repentine ignorantie cecitate torpescimus. Sed quo ignorantia mentis oculus ad momentum clauditur, eo post ad scientiam uerius aperitur, ut nimirum flagello sue  cecitatis eruditus, et scire ipsum a quo habeat sciat. Aliquando dum religiose cuncta disponimus, dum pietatis uiscera plene nos habere gratulamur, quadam mentis duritia irruente percutimur. Sed quasi obdurati cognoscimus, cui pietatis habite bona tribuamus; et pietas uerius uelut exstincta recipitur, dum quasi amissa amplius amatur. Aliquando dum subiectum se diuine formidini animus gaudet, repente superbia tentante rigescit. Sed tamen ualde mox timens quia non timet, ad humilitatem se iterum festinus inflectit;  et tanto hanc solidius recipit, quanto eius uirtutis pondus quasi amittendo pensauit.

79. Tentationibus acquiruntur humilitas et uigilantia.---Euersa igitur domo, moriuntur filii quia turbata in tentatione conscientia, [c 1Kb] ad utilitatem proprie cognitionis raptim et in momento temporis obruuntur genite in corde uirtutes. [uet. XXXuII.] Qui profecto filii intus per spiritum uiuunt, dum exterius carne moriuntur, quia uidelicet uirtutes nostre tentationis tempore etsi in momento turbate ab status sui incolumitate deficiunt, per intentionis tamen perseuerantiam integre in mentis radice subsistunt. Cum quibus etiam tres sorores occumbunt, quia in corde nonnunquam per flagella turbatur caritas, per formidinem concutitur spes, per questiones  pulsatur fides. Sepe enim quasi a conditoris amore torpescimus, dum ultra quam nobis congruere credimus, flagello fatigamur. Sepe dum plus quam necesse est mens formidat, fiduciam sibimet spei debilitat. Sepe dum immensis questionibus animus tenditur, perturbata fides quasi defectura fatigatur. Sed tamen uiuunt filie, que domo concussa moriuntur, quia etsi intra conscientiam, spem, fidem, caritatemque pene occumbere perturbatio ipsa renuntiat, has tamen ante Dei oculos uiuas perseuerantia recte intentionis seruat. Unde et puer qui hec nuntiet solus euadit, quia mentis discretio etiam inter tentamenta incolumis permanet. Agitque puer ut Iob filios fiendo recipiat, dum, discretione nuntiante, dolens animus uires quas quasi  amittere ceperat penitendo conseruat. Mira autem hoc nobiscum dispensatione agitur, ut mens nostra culpe nonnunquam pulsatione feriatur. Nam esse se magnarum uirium homo crederet, si nullum unquam earumdem uirium defectum intra mentis arcana sentiret. Sed dum tentatione irruente quatitur, et quasi ultra quam sufficit fatigatur, ei contra hostis sui insidias munimen humilitatis ostenditur, et unde se pertimescit eneruiter cadere, inde accipit fortiter stare. Tentatus autem, non solum uires a quo accipiat discit, sed quanta eas uigilantia seruet intelligit. 70 Sepe enim quem tentationis certamen superare non ualuit, sua deterius securitas strauit. Nam dum lassum se quisque in otio remittit, dissolutam mentem corruptori prostituit; at si eum ex  dispensatione superne pietatis tentatio non repente uehementer irruens, sed temperato accessu erudiens pulsat, nimirum ad insidias prouidendas euigilat, ut contra hostem se in certamine cautus accingat. Unde et bene subiungitur:



CAPUT L.

uERS. 20.---Tunc surrexit Iob.

80. Discretio tentationibus proficit.---Sedere enim, quiescentis est; assurgere, decertantis. Auditis ergo  aduersis surgere, est expertis tentationibus mentem ad certamina robustius parare. Quibus nimirum tentationibus etiam discretio proficit, quia ut uirtutes a uitiis subtilius distinguat, agnoscit. Unde et bene subiungitur:



CAPUT LI [uet. XXXuIII].

IBID.---Scidit uestimenta sua.

81. Tentationibus pulsati ad luctum penitentie humilitatemque confugiant ut sanentur.---uestimenta scindimus, cum discernendo nostra opera retractamus. Si enim apud Deum nos opera nostra quasi uestimenta non tegerent, nequaquam uoce angelica diceretur: Beatus qui uigilat, et custodit uestimenta sua, ne nudus ambulet, et uideant turpitudinem eius . Turpitudo enim nostra tunc cernitur,  cum uita reprehensibilis ante iustorum oculos in iudicio, nequaquam subsequentis boni operis tegmine uelatur. Sed quia cum culpa tentamur, ad lamenta accendimur; atque ipsis lamentis excitati, ad perspiciendam lucem iustitie subtilius oculos mentis aperimus, quasi in dolore uestimenta scindimus, quia ex fletu, discretione crescente, cuncta que agimus, districtius irata manu [a 1Kb] iudicamus. Tunc omnis nostra elatio corruit, tunc cuncta ab animo cogitationum superfluitas cadit. Unde et subditur:



CAPUT LII.

IBID.---Et tonso capite corruens in terram adorauit.

82. Elatio et cogitationum uanitas, quomodo resecentur.---Nam  quid moraliter per capillos, nisi defluentes animi cogitationes accipimus? Unde et alias Ecclesie dicitur: Sicut [b 1Kb] uitta coccinea labia tua, sponsa, et eloquium tuum dulce . uitta quippe crines capitis astringit. Labia ergo sponse sicut uitta sunt, quia exhortatione sancte Ecclesie, cuncte in auditorum mentibus diffuse cogitationes ligantur; ne remisse defluant, ne sese per illicita spargant, ne sparse cordis oculos deprimant; sed quasi ad unam se intentionem colligant, dum uitta eas sancte predicationis ligat. Quam recte et coccineam asserit; quia sanctorum predicatio solo caritatis ardore flammescit. Quid uero per caput, nisi ea, que principale uniuscuiusque actionis est, mens ipsa signatur? Unde et alias dicitur: Et oleum de capite  tuo non deficiat . Oleum quippe in capite, est caritas in mente; et a capite deficit oleum, cum caritas a mente discedit. Caput ergo detondere est cogitationes superfluas a mente resecare. Et detonso capite in terram corruit, qui repressis presumptionis sue cogitationibus, quam in semetipso infirmus sit humiliter agnoscit.

[uet. XXXIX.] 83. Difficile magna agere, et de actis fiduciam non habere.---Difficile namque est magna agere, et apud semetipsum quempiam de  magnis actibus cogitationum fiduciam non habere. Eo ipso enim quo contra uitia fortiter uiuitur, cogitationum presumptio in corde generatur; et cum mens foras culpas ualenter conterit, plerumque apud semetipsam latenter intumescit; iamque se esse magni alicuius meriti estimat, nec se peccare in cogitatione sue estimationis putat. Ante districti autem iudicis oculos tanto deterius delinquitur, [c 1Kb] quanto culpa 71 quo occultius, eo pene incorrigibiliter perpetratur: et tanto ad uorandum latius patet fouea, quanto de semetipsa elatius gloriatur uita. Unde, ut sepe iam diximus, pia conditoris dispensatione agitur, ut de se confidens anima, dispensatoria tentatione pulsetur quatenus infirmata, quid sit inueniat, et presumptionis proprie fastum deponat. Mox enim  ut tentatio mentem pulsauerit, omnis cogitationum nostrarum presumptio tumultusque conquiescit.

84. Mens elata in tyrannidem erumpit; satellites eius tentatione fugantur.---Mens enim cum se in elatione erigit, quasi in tyrannidem erumpit. Habet autem tyrannidis sue satellites, fauentes sibimet cogitationes suas. Sed si super tyrannum hostis irruat, fauor mox satellitum cessat. Intrante namque aduersario, satellites fugiunt, cumque territi declinant, quem in pace positi callida adulatione laudabant. Subductis uero satellitibus, ante hostem solus remanet, quia recedentibus elatis cogitationibus, perturbatus animus se solummodo [d 1Kb] et tentationem uidet. Auditis ergo aduersis caput detondetur, cum tentationibus uehementer irruentibus, a presumptionis  sue cogitationibus mens nudatur. Quid est enim quod Nazarei capillos nutriunt , nisi quod per uitam magne continentie presumptionum cogitationes crescunt? Sed quid est quod, deuotione completa, caput Nazareus radere capillosque in igne sacrificii ponere iubetur, nisi quod tunc ad perfectionis summam pertingimus, cum sic exteriora uitia uincimus, ut etiam cogitationes superfluas a mente resecemus? Quas nimirum sacrificii igne concremare, est flamma eas diuini amoris incendere, ut totum cor in Dei amore ardeat, et cogitationes superfluas concremans, quasi Nazarei capillos deuotionis perfectione consumat. [uet. XL.] Et notandum quod in terram corruens adorauit. Ille enim ueram Deo [e 1Kb] adorationem exhibet qui semetipsum,  quia puluis sit, humiliter uidet, qui nichil sibi uirtutis tribuit, qui bona que agit esse de misericordia conditoris agnoscit. Unde et competenter dicit:



CAPUT LIII.

uERS. 21.---Nudus egressus sum de utero matris mee: nudus reuertar illuc.

85. Qui se a uirtutibus nudum putat, ipsa melius humilitate uestitur.---Ac si tentatus animus et [f 1Kb] in infirmitatis sue inopia deprehensus dicat: Nudum  me in fide prima gratia genuit, nudum eadem gratia in assumptione [a 1Kb] saluabit. Est namque magnum animi turbati solatium, ut pulsatus uitiis, cum se quasi nudari uirtutibus conspicit, ad solam misericordie spem recurrat; et eo se nudari non sinat, quo se a uirtutibus humiliter nudum putat: qui etsi fortasse aliqua uirtute in tentatione detegitur, infirmitatem tamen propriam agnoscens, ipsa melius humilitate uestitur; et ualde robustius quam steterat iacet, cum sibi sine diuino adiutorio cessat tribuere quod habet. Unde et manum mox largitoris et iudicis humiliter agnoscit, dicens:



CAPUT LIu.

IBID.---Dominus dedit, Dominus abstulit.

86. Tentatione eruditi crescimus.---Ecce tentationibus  eruditus creuit, qui et in uirtute habita largitatem dantis, et in perturbatione fortitudinis, potestatem tollentis agnoscit. Que tamen fortitudo non tollitur, sed perturbata fatigatur; quatenus concussa mens, dum se hanc iamiamque quasi amittere trepidat, semper facta humilis nunquam perdat.



CAPUT Lu.

IBID.---Sicut Domino placuit, ita factum est, sit nomen 72 Domini benedictum.

87. Tentato quid agendum.---In hoc, quod interna perturbatione concutimur, dignum est ut ad conditoris iudicium recurramus; ut inde cor nostrum adiutori suo maiores laudes exhibeat, unde pulsatum uerius imbecillitatem sue infirmitatis pensat. Bene autem dicitur:



CAPUT LuI.


uERS. 22.---In omnibus his non peccauit Iob nec stultum aliquid contra Deum locutus est.

88. De tentatione non murmuret.---Quia solerti cura custodire dolens animus debet, ne cum se intus tentatio stimulat, in uerbis foras illicite locutionis erumpat, ne de probatione murmuret, et ignis qui hunc uelut aurum concremat, per excessum sermonis illiciti in palee fauillam uertat.

[uet. XLI, Rec. XXuIII.] 89. Dona Dei aliquando utiliter subtrahuntur. Prophetie Spiritus prophetis non adest semper.---Nihil uero obstat si hoc quod de uirtutibus diximus, de his que in ostensione uirtutis dantur donis sancti Spiritus sentiamus. Alii namque prophetie, alii genera linguarum, alii uirtutes  curationum dantur. Sed quia hec ipsa dona non semper in mente eodem modo sunt, liquido ostenditur quod ne se mens in presumptione eleuet, aliquando utiliter subtrahuntur. Nam si prophetie spiritus prophetis semper adesset, nimirum Eliseus propheta non diceret; Dimitte eam, anima enim eius in amaritudine est, et Dominus celauit a me uerbum . Si prophetie spiritus prophetis semper adesset, inquisitus Amos propheta non diceret: Non sum propheta, ubi et subdidit: Neque filius prophete; sed armentarius [b 1Kb] ego sum, uellicans sycomoros  . Quomodo autem propheta non fuit, qui de futuris tot uera predixit? Aut quomodo propheta fuit, si de se in presenti uera denegauit? Sed quia eadem hora qua requisitus est prophetie sibi spiritum deesse sensit, de semetipso testimonium ueraciter intulit, dicens: Non sum propheta. Qui tamen secutus adiunxit: Et nunc audi uerbum Domini. Hec dicit Dominus: Uxor tua in ciuitate fornicabitur, et filii tui et filie tue in gladio cadent, et humus tua funiculo metietur; et tu in terra polluta morieris . Quibus prophete uerbis aperte ostenditur quia dum de se illa loqueretur, impletus est; et mox habere prophetandi spiritum meruit, quia se prophetam non esse humiliter agnouit. Et si prophetie spiritus prophetis semper adesset, Dauid regi de templi  se constructione consulenti, nequaquam Nathan propheta concederet quod post paululum negaret .

90. Spiritum habere permanentem Christi est priuilegium. Qui dicatur et in discipulis mansurus.---Unde bene et in Euangelio scriptum est: Super quem uideris Spiritum descendentem et manentem super eum, hic est qui baptizat . In cunctis namque fidelibus Spiritus uenit, sed in solo Mediatore [c 1Kb] singulariter permanet, quia eius humanitatem nunquam deseruit, ex cuius diuinitate procedit. In illo igitur manet, qui solus et omnia et semper potest. Nam fideles, qui hunc accipiunt, cum signorum dona habere semper, ut uolunt, non possunt, hunc se accepisse quasi in transitus ostensione testantur.  Sed cum rursum de eodem Spiritu ueritatis ore discipulis dicitur, Apud uos manebit, et in uobis erit , quid est quod diuina uoce Mediatoris [d 1Kb] signum hec eadem sancti Spiritus mansio declaratur, cum dicitur: Super quem uideris Spiritum descendentem, et manentem super eum? Si igitur iuxta magistri uocem et in discipulis manet, quomodo iam singulare signum erit quod in Mediatore 73 permanet? Quod tamen citius cognoscimus, si dona eiusdem Spiritus discernamus.

[uet. XLII, Rec. XXIX.] 91. Mansurus est in donis quibus sanctitas confertur, non in iis quibus hec pro aliorum utilitate declaratur.---Alia namque sunt dona illius, sine quibus ad uitam nequaquam pertingitur, alia quibus uite sanctitas pro aliorum utilitate  declaratur. Mansuetudo namque, humilitas, patientia, fides, spes, caritas, dona eius sunt, sed ea sine quibus ad uitam homines peruenire nequaquam possunt. Prophetie autem, uirtus curationum, genera linguarum, interpretatio sermonum, dona eius sunt, sed que uirtutis eius presentiam pro correctione intuentium ostendunt. In his igitur donis sine quibus ad uitam perueniri non potest, sanctus Spiritus siue in predicatoribus suis, siue in electis omnibus semper manet; in illis autem quibus per ostensionem illius non nostra uita seruatur, sed aliorum queritur,  nequaquam semper in predicatoribus permanet, quia semper quidem eorum cordi ad bene uiuendum presidet, nec tamen per eos uirtutum signa semper ostendit: sed aliquando se eis a signorum ostensionibus subtrahit, ut eo humilius uirtutes eius habeantur, quo habite teneri non possunt.

92. Longe aliter ab his manet in Christo.---Mediator autem Dei et hominum homo Christus iehsu, in cunctis eum et semper et continue habet presentem, quia et ex illo isdem Spiritus per substantiam profertur. Recte ergo et cum in 74 sanctis predicatoribus maneat, in Mediatore singulariter manere perhibetur, quia in istis per gratiam manet ad aliquid, in illo autem per substantiam manet ad cuncta. Sicut enim corpus nostrum sensum tantummodo tactus  agnoscit, caput autem corporis usum simul omnium quinque sensuum possidet, ut uideat, audiat, gustet, odoretur, et tangat; ita membra superni capitis  in quibusdam uirtutibus emicant, ipsum uero caput in cunctis uirtutibus flagrat. Dissimiliter ergo Spiritus in illo manet, [a 1Kb] a quo per naturam nunquam recedit. Dona uero eius quibus ad uitam tenditur, sine periculo amitti non possunt; dona autem quibus uite sanctitas demonstratur, plerumque, ut dictum est, sine dipendio subtrahuntur. Illa ergo pro nostra eruditione tenenda sunt, hec pro alienis prouectibus exquirenda. In illis nos terreat formido, ne pereant; in istis uero ad tempus aliquando sublatis consoletur humilitas, quia ad elationem mentem fortasse subleuant. Cum igitur concessa nobis uirtutum signa subtrahuntur, dicamus recte: Dominus dedit, Dominus abstulit; sicut Domino placuit, ita factum est; sit nomen Domini benedictum. Tunc enim uere ostendimus  quia accepta recte tenuimus, cum profecto equanimiter ad momentum sublata toleramus.



LIBER TERTIUS. Totum caput secundum libri Iob, ad modum superiorum librorum, historice, allegorice ac moraliter explanat.



CAPUT PRIMUM.


HISTORICUS SENSUS.---1. Beatus Iob ad mortem  petitus in tentatione, ad uitam [a 1Kb] creuit ex uerbere; et antiquus hostis unde se bona eius estimauit exstinguere, inde doluit multiplicasse. Sed quia in primo certamine se succubuisse considerat, ad alia se tentationum bella restaurat, et de sancto uiro mala adhuc impudenter sperat; quia bona malus credere non potest, uel experta. Ea autem que in prima eius percussione premissa sunt, iterum subnectuntur, cum dicitur:

uERS. 1, 2, 3.---Factum est cum quadam die uenissent filii Dei et assisterent coram Domino, uenissetque Satan inter eos, et staret in conspectu eius, ut diceret Dominus ad Satan: Unde uenis? Qui respondens, ait: Circuiui terram, et perambulaui eam. Et dixit Dominus ad Satan: Nunquid considerasti seruum  meum Iob, quod non sit ei similis super terram, homo simplex et rectus, timens Deum, et recedens a malo.

Infirmitas superbie diaboli increpatur.---Hec quia latius supra disseruimus, melius silendo preterimus: ne, dum sepius discussa repetimus, tardius ad indiscussa ueniamus. Quamuis hoc, quod uoce Domini ad Satan dicitur: Unde uenis? nequaquam estimo quod ei, ut prius, dicatur. Cum enim ab eo certamine in quo relaxatus fuerat uictus redit; et unde uenit requiritur, qui unde ueniat scitur; quid aliud quam infirmitas superbie eius increpatur? ac si ei aperte diuina uox dicat: Ecce ab uno et in infirma carne posito  homine uinceris, qui te contra me auctorem omnium erigere conaris. Unde mox Dominus cum beati  Iob bona, sicut prius diceret, hec cum uictorie triumphis enumerans adiungit:



CAPUT II.

IBID.---Et adhuc retinens innocentiam suam.

2. Iob innocentiam gloriosius seruauit in uerbere.---Ac si aperte dicat: Tu quidem exercuisti malitiam, sed ille innocentiam non amisit; et unde te estimasti prouectum eius imminuere, inde compulsus es eius prouectui deseruire, quia mentis innocentiam, quam gloriose tenuit in tranquillitate, gloriosius seruauit in uerbere. Sequitur:



CAPUT III [Rec. II].

IBID.---Tu autem commouisti me aduersus eum, ut affligerem illum frustra.

3. Deus afflixit Iob frustra, quia in eo non puniuit  peccatum; et non frustra, quia auxit eius meritum.---Cum sit Deus iustus et uerax, ualde querendum est quomodo beatum Iob frustra afflixisse se indicat. Quia enim iustus est, frustra affligere non potuit; sed rursum quia uerax est, aliter non potuit dixisse quam fecit. Ut ergo iusto et ueraci utraque conueniant, quatenus et uera dicat, et iniusta non faciat; cognoscamus beatum Iob et iuxta aliquid frustra, et rursum iuxta aliquid non frustra percussum. Quia enim iustus et uerax hec de semetipso asserit, ostendamus et uerum exstitisse quod dixit, et rectum fuisse quod fecit. Necesse quippe erat, ut sanctus uir Deo soli sibique cognitus, quanta uirtute polleret, ad imitandum  cunctis innotesceret. Aperte namque aliis uirtutis exempla non daret, si ipse sine tentatione remaneret. Actum ergo est ut et uires eius cunctis imitandas ipsa uis percussionis ostenderet, et flagella proderent quod in tranquillitate latuisset. Sed eisdem flagellis creuit uirtus patientie, atque ex dolore uerberis aucta est gloria remunerationis. Ut ergo in dicto Domini ueritas, rectitudo autem teneatur in facto, beatus Iob et non frustra percutitur, quia augetur meritum; et tamen frustra percutitur, quia nullum punitur 75 admissum. Frustra enim percussus est, cui culpa nulla reciditur; et non frustra percussus est, cui uirtutis meritum cumulatur.

[uet. II.] 4. Commotus Deus qui intelligatur.---Sed quid est quod dicitur: Commouisti me aduersus  eum? Nunquid Satane uerbis ueritas accenditur, ut in subditorum suorum cruciatibus instigetur? Quis hec de Deo senserit, que recto etiam homine indigna perpendit? Sed quia nos ferire nisi commoti nescimus, ipsa diuina percussio commotio uocatur; et ad nostra uerba diuina uoce descenditur, ut eius factum ab homine utcunque capiatur. Illa enim uis que absque necessitate omnia creauit, et [a 1Kb] sine despectu omnibus presidet, et sine labore cuncta sustentat, et sine occupatione regit, etiam sine commotione corrigit, sicque humanas mentes ad ea que uoluerit flagellis format, ut in diuersitatis umbram a sue incommutabilitatis luce non transeat. Sequitur:



CAPUT Iu.

uERS. 4, 5.---Respondens Satan, ait: Pellem pro  pelle, et cuncta que habet homo dabit pro anima sua; alioquin mitte manum tuam, et tange os eius et carnem, et tunc uidebis quod in faciem benedicat tibi.

5. Deus sinit diabolum contra sanctos bellum redintegrare, ut sepius uictus obmutescat.---Antiquus hostis ex rebus exterioribus colligit, quod beato uiro ad mentis crimen infligit. Pellem enim pro pelle dari asserit, quia sepe dum uenire ictum contra faciem cernimus, manum palpebris opponimus, ut ab ictu oculos defendamus; et corpus uulneri obiicimus, ne in corpore teneriori uulneremur. Satan ergo hec [b 1Kb] consuete fieri sciens, dicit: Pellem pro pelle, et cuncta que habet homo, dabit pro anima sua. Ac si aperte dicat: Idcirco Iob tot extra se flagella equanimiter patitur, quia pauet, ne ipse feriatur. Cura ergo carnis  est, quod damno affectuum carnalium motus non est, quia dum sibimetipsi metuit, minus suorum percussiones sentit. Unde et mox eius carnem feriendam postulat, dicens: Mitte manum tuam, et tange os eius et carnem, et tunc uidebis quod in faciem benedicat tibi . Superius dixerat: Tange cuncta que possidet, et tunc uidebis quod in faciem benedicat tibi [c 1Kb] . Nunc quasi prioris propositionis oblitus, fractus de aliis alia postulat. Quod tamen recte diuina dispensatione permittitur, quatenus altercator  impudens uel sepe uictus obmutescat. Sequitur:



CAPUT u [Rec. III].

uERS. 6.---Dixit ergo Dominus ad Satan: Ecce in manu tua est, uerumtamen animam illius serua.

6. Manui aduersarii Iob sic traditur, ut in adiutoris manu semper retineatur.---Ecce iterum permissionem uerberis comitatur custodia protectionis, et electum suum diuina dispensatio custodiendo deserit, deserendo custodit, alia illius prodit, alia protegit. Si enim totum Iob desereret in manu tanti aduersarii, homo quid esset? In ipsa ergo iustitia permissionis miscetur quedam libra pietatis, quatenus in uno eodemque certamine et seruus humilis ex oppressione proficiat, et hostis superbiens ex permissione succumbat. Manui itaque aduersarii sanctus uir traditur,  sed tamen in intimis adiutoris sui manu retinetur. De illis quippe ouibus fuit, de quibus in Euangelio ipsa ueritas dicit: Non rapiet eas quisquam de manu mea ; et tamen expetenti hosti dicitur: Ecce in manu tua est. Isdem ergo in manu Dei, isdem in manu est diaboli. Nam dicens: In manu tua est; cum protinus adiungit: uerumtamen animam illius serua; patenter pius adiutor innotuit, quia tenuit quem concessit, et dando non dedit, quem aduersarii sui 76 iaculis [d 1Kb] eiiciens abscondit.

[uet. III.] Satan id seruare dicitur, in quod irrumpere non sinitur.---Quid est autem hoc, quod ad Satan dicitur: Animam illius serua? Quo enim pacto ille custodit, qui custodita semper irrumpere appetit? Sed seruare Satan dicitur, irrumpere non audere,  sicut e contrario Patrem in oratione postulamus, dicentes: Ne nos inducas in tentationem . Neque enim in tentationem Dominus inducit, qui semper a tentatione subditos misericorditer protegit: sed tamen in tentationem quasi eius inducere est, a tentationis nos illecebra non munire. Et tunc nos in tentationis laqueum non inducit, cum tentari nos ultra quam possumus non permittit. Sicut ergo Deus inducere nos in tentationem dicitur, si nos ab aduersario induci patiatur; ita aduersarius seruare animam dicitur cum hanc tentando superare prohibetur.

uERS. 7.---Egressus igitur Satan a facie Domini.

Quomodo Satan a facie Domini exeat, ea iam que superius sunt dicta, manifestant. Sequitur:



CAPUT uI.

 IBID.---Percussit Iob ulcere pessimo, a planta pedis usque ad uerticem eius.

8. In corpore Iob nichil uacat a pena, ut in anima nichil uacet a gloria.---Duobus semper modis flagella pensanda sunt, ut scilicet perpendantur, aut qualia sint, aut quanta. Nam sepe multa ex qualitate, sepe grauia ex quantitate leuigantur: si uidelicet cum multa sunt, non sint grauia; cum uero grauia, non sint multa. Ut igitur ostendatur quomodo per asperitatem flagelli aduersarius contra sanctum  uirum non solum per nequitiam qualitatis, sed etiam per pondus quantitatis exarsit, ad demonstrandam qualitatem dicitur: Percussit eum [a 1Kb] ulcere pessimo; ad insinuandam uero quantitatem subiungitur: A planta pedis usque ad uerticem, ut nimirum nichil in mente uacet a gloria, in cuius corpore nil uacat a pena. Sequitur:



CAPUT uII [Rec. Iu].

uERS. 8.---Qui testa saniem radebat, sedens in sterquilinio.

9. Iob testa saniem corporis radens, nos docet uas fictile quod gestamus cito conterendum.---Unde testa, nisi ex luto conficitur? Quid uero est sanies corporis, nisi lutum? Saniem ergo radere testa perhibetur, ac si aperte diceretur: Luto tergebat lutum. Pensabat  quippe uir sanctus unde sumptum fuerat quod gestabat, et fragmento uasis fictilis confractum uas fictile radebat. Quo facto patenter ostenditur corpus suum quomodo sibi sanum subdidit, quod et percussum sic despiciens curauit; quam ille mollitiem sane sue carni concessit, qui non uestem, non digitos, sed testam etiam uulneribus admouit. Testa ergo radebat saniem, ut semetipsum et in fragmento considerans, etiam de extersione uulneris sumeret curam mentis.

[uet. Iu.] 10. In sterquilinio iacens cogitat corpus breui stercus futurum.---Quia uero sepe per ea que circa corpus sunt, animus inflatur, et per hoc quod erga nos agitur fragilitas nostri corporis ab oculis cordis amouetur , beatus Iob ut considerationem fragilitatis sue etiam ex circumstantibus traheret, et ante oculos suos uim sue despectionis augeret, [b 1Kb] non quolibet in terra, que pene ubique munda reperitur, sed in sterquilinio sedisse describitur. In sterquilinio ponebat corpus, ut ex terra sumpta que esset carnis substantia, bene proficiens perpenderet animus. In sterquilinio ponebat corpus ut etiam ex loci fetore caperet, 77 quod festine corpus ad fetorem rediret.

[Rec. u]. 11. Ex sanctorum flagellis intelligendum que ipsis merces, que iniquis pena reseruetur.---Sed  ecce cum beatus Iob tot rerum damna sustinet, [c 1Kb] tot funeribus pignerum percussus dolet, tot uulnera tolerat; dum decurrentem saniem testa radit, dum per putredinem defluens in sterquilinio residet; intueri libet quid est, quod omnipotens Deus quos sibi tam charos in eternum conspicit, tam uehementer quasi despiciens affligit. Ecce autem dum beati Iob uulnera cruciatusque considero, repente mentis oculos ad Ioannem reduco, et non sine grauissima admiratione perpendo, quod ille prophetie spiritu intra matris uterum impletus, atque, ut ita dixerim, priusquam  nasceretur, renatus: ille amicus sponsi, ille, quo inter natos mulierum maior nemo surrexit; ille sic propheta, ut plus etiam quam propheta , ab iniquis in carcerem mittitur, et pro puelle saltatu, capite truncatur, et uir tante seueritatis pro risu turpium moritur. Nunquidnam credimus aliquid fuisse, quod in eius uita illa sic despecta mors tergeret? Sed quando ille uel in cibo peccauit, qui locustas solummodo et mel siluestre comedit? Quid Deo uel de qualitate sui tegminis deliquit, qui camelorum pilis corpus operuit? Quid de conuersatione sua offendere potuit, qui de eremo non recessit? Quid illum loquacitatis reatus polluit, qui disiunctus longe ab hominibus fuit? Quando illum uel silentii culpa attigit, qui ad se uenientes tam uehementer increpauit, dicens: Genimina uiperarum,  quis demonstrauit uobis fugere a uentura ira?  Quid est ergo, quod Iob Dei testimonio prefertur, et tamen plagis usque ad sterquilinium sternitur? Quid est, quod Ioannes Dei uoce laudatur, et tamen pro temulenti uerbis [d 1Kb] in saltationis premium moritur? Quid est, quod omnipotens Deus sic uehementer in hoc seculo despicit, quos sic sublimiter ante secula elegit: nisi hoc, quod pietati fidelium patet, quoniam idcirco sic eos premit in infimis, quia uidet quomodo remuneret in summis; et foras usque ad despecta deiicit, quia intus usque ad incomprehensibilia perducit. Hinc ergo unusquisque colligat quid illic sint passuri quos reprobat, si hic sic cruciat quos amat; aut quomodo ferientur qui in iudicio arguendi sunt, si sic eorum  uita premitur, qui ipso iudice teste laudantur. Sequitur:



CAPUT uIII [Rec. uI].

uERS. 9.---Dixit autem illi uxor sua: Adhuc permanes in simplicitate tua? Benedic Deo, et morere.

12. Tentat diabolus stantes aut tribulationibus frangere, aut persuasionibus mollire. Querit mulierem quasi scalam, qua in cor Iob ascendat: sed frustra.---Antiquus hostis humanum genus duobus modis tentare consueuit; ut uidelicet corda stantium aut tribulationibus frangat, aut persuasionibus molliat. In utrisque ergo contra beatum Iob se uehementer exercuit. [e 1Kb] Nam prius patrifamilias intulit damna rerum, orbauit patrem morte filiorum, percussit incolumem  putredine uulnerum. Sed quia putrescentem foras, sanum adhuc interius stare conspexit; et quem exterius nudum reddidit, hunc interius ditiorem fieri per exhibitam laudem conditoris inuidit; callide cogitans pensat quod contra se athleta Dei unde premitur, inde subleuatur, uictusque ad subtilia tentandi argumenta conuertitur. [uet. u.] Nam antique artis insidias repetit; et quia scit quomodo Adam decipi soleat, ad Euam recurrit. 78 Beatum enim Iob inter tot rerum damna, inter tot percussionum uulnera, quasi in quadam uirtutum arce stare inuictum uidit.  In alto quippe mentem fixerat; et idcirco hanc hostiles insidie irrumpere non ualebant. Queritur ergo ab aduersario in hanc arcem munitissimam quibus gradibus ascendatur. uicina est autem uiro mulier atque [a 1Kb] subiuncta. Cor igitur mulieris tenuit, et quasi scalam, qua ad cor uiri ascendere potuisset inuenit. Occupauit animum coniugis, scalam mariti. Sed nichil hac arte preualuit, quia sanctus uir subiectam sibi mulierem, et non prepositam attendit; et recta [b 1Kb] loquens docuit, quam serpens, ut peruersa loqueretur, instigauit. Dignum quippe erat ut fluxam mentem uirilis censura restringeret, cum profecto et de ipso primo lapsu humani generis [c 1Kb] nosset quod docere mulier recta nesciret. Unde bene et per Paulum dicitur: Docere autem mulieri non permitto ; quia nimirum aliquando cum docuit, a sapientie eternitate separauit. Antiquus itaque hostis ab Adam in sterquilinio [d 1Kb] perdidit, qui Adam in paradiso superauit; atque adiutricem suam mulierem dum ad uerba male persuasionis accendit, ad doctrinam sancte eruditionis misit; et que excitata fuerat ut perderet, erudita est ne periret. Sic sic a nostris uiris fortibus hostis percutitur, ut sua ei etiam tela rapiantur. Unde enim se exaggerare estimat dolorem uulneris, inde [e 1Kb] eis contra semetipsum suggerit arma uirtutis.

13. Ex uerbis diabolus per eos qui nobis adherent, nos tentat.---Ex uerbis autem male persuadentis coniugis uigilanter debemus aspicere quod antiquus aduersarius non solum per semetipsum, sed per eos  etiam qui nobis adherent, statum satagit nostre mentis inclinare. Cum enim cor nostrum sua persuasione non subruit, ad hoc nimirum per linguas adherentium repit. Hinc enim scriptum est: A filiis tuis caue, et a domesticis tuis attende . Hinc per prophetam dicitur: Unusquisque se a proximo suo custodiat, et in omni fratre suo non habeat fiduciam . Hinc rursum scriptum est: Inimici hominis domestici eius . Callidus namque aduersarius, cum a bonorum cordibus repelli se conspicit, eos qui ab illis ualde diliguntur exquirit; et per eorum uerba blandiens loquitur, qui plus ceteris amantur; ut dum uis amoris cor perforat, facile persuasionis eius gladius ad intime rectitudinis munimina irrumpat. Post damna igitur rerum,  post funera pignorum, post uulnera scissurasque membrorum, antiquus hostis linguam mouit uxoris.

14. In serie tentationum Iob que artes inimici.---Et notandum quo tempore uiri mentem studuit uirulento  sermone corrumpere. uerba enim post uulnera intulit, ut nimirum cum uis doloris ingrauesceret, facile persuasionis suggestio peruersa preualeret. [uet. uI.] Sed si ipsum subtiliter tentationis eius ordinem perpendimus, qua calliditate seuiat inuenimus. Mouit namque prius damna substantie, que et extra naturam profecto essent, et extra corpus. Subtraxit filios, quod iam quidem extra naturam non esset, sed tamen adhuc aliquatenus extra proprium corpus. Ad extremum percussit et corpus. Sed quia uulneribus carnis ad mentis uulnus peruenire non ualuit, etiam coniuncte mulieris 79 linguam quesiuit. Quia enim aperto certamine superari se doluit, de ore coniugis iaculum quasi de insidiis intorsit, que profecto diceret: Adhuc permanes in simplicitate tua?  Benedic Deo, et morere. Ecce tentando omnia abstulit, ecce tentando mulierem reliquit, et sancto uiro callide cuncta diripuit; sed ualde callidius adiutricem suam mulierem reseruauit, que dicat: Adhuc permanes in simplicitate tua? uerba sua Eua repetit. Nam quid est dicere: Simplicitatem desere, nisi: Obedientiam, [f 1Kb] uetitum comedendo, contemne? Et quid est dicere: Benedic Deo, et morere, nisi: Transcendendo preceptum, ultra quam es conditus, uiue? Sed Adam noster fortis in sterquilinio iacuit, qui in paradiso quondam debilis stetit. Nam illico ad male suadentis uerba respondit, dicens:



CAPUT IX [Rec. uII].

uERS. 10.---Quasi una de stultis mulieribus locuta es. Si bona accipimus de manu Domini, [g 1Kb] mala quare  non sustineamus?

15. Iob externis rebus uacuus, intus Deo plenus. Mala quatenus uocentur flagella.---Ecce ubique hostis frangitur, ubique superatur, per cuncta tentationum argumenta succubuit, quia et illud suum familiare solatium etiam de muliere amisit. Inter hec igitur sanctum uirum intueri libet, foras rebus uacuum, intrinsecus Deo plenum. Paulus cum in seipso diuitias sapientie interne conspiceret, seque ipsum exterius esse corruptibile corpus uideret, ait: Habemus thesaurum istum in uasis fictilibus . Ecce in beato Iob uas fictile scissuras ulcerum exterius sensit; sed hic thesaurus interius integer mansit. Foras enim per uulnera crepuit, sed indeficienter interius nascens thesaurus sapientie per [h 1Kb] uerba  sancte eruditionis emanauit, dicens: Si bona accepimus de manu Domini, mala quare non sustineamus? bona scilicet, dona Dei uel temporalia uel eterna; mala autem, flagella presentia appellans, de quibus  per prophetam Dominus dicit: Ego Dominus, et non est alter, formans lucem, et creans tenebras; faciens pacem, et creans mala . Neque enim mala, que nulla sua natura subsistunt, a Domino creantur; sed creare se mala Dominus indicat, cum res bene conditas nobis male agentibus in flagellum format, ut ea ipsa et per dolorem, quo feriunt, delinquentibus mala sint; et per naturam, qua existunt, bona. Unde et uenenum mors quidem est homini, sed tamen uita serpenti. Amore enim presentium ab auctoris nostri dilectione recessimus; et peruersa mens dum [a 1Kb] dilectioni creature se subdidit, a creatoris societate disiunxit. Ex his ergo ab auctore ferienda erat, que errans auctori preposuerat, ut unde homo culpam non timuit superbus admittere, inde  penam corrigendus inueniret; et tanto citius resipisceret ad illa que perdidit, quanto doloris plena esse conspiceret que quesiuit. Unde et bene dicitur: Formans lucem, et creans tenebras, quia cum per flagella exterius doloris tenebre creantur, intus per eruditionem lux mentis accenditur. Faciens pacem, et creans mala, quia tunc nobis pax cum Deo redditur, cum hec que bene sunt condita, sed [b 1Kb] non bene concupita, in ea que nobis mala sunt, flagella uertuntur. Per culpam quippe Deo discordes exstitimus; dignum ergo est ut ad pacem illius per flagella redeamus; ut cum unaqueque res bene condita nobis in dolorem uertitur, correcti 80 mens ad auctoris pacem humiliter reformetur. Hec itaque flagella beatus Iob mala nominat; quia salutis et tranquillitatis bonum,  qua perturbatione feriant, pensat.

16. Flagelli pena memoria doni, letitia metu flagelli temperanda. Sensus prauis, non sexus in uitio.---Sed illud ualde in eius uerbis intuendum est, contra persuasionem coniugis quanta considerationis arte se colligat, dicens: Si bona accepimus de manu Domini, mala quare non sustineamus? [uet. uII.] Magna quippe consolatio tribulationis est, si cum aduersa patimur, auctoris nostri ad memoriam dona reuocemus. Nec frangit quod ex dolore obuiat, si menti citius hoc, quod ex munere subleuat, occurrat. Hinc namque scriptum est: In die bonorum ne immemor sis malorum, et in die malorum ne immemor sis bonorum . Quisquis enim dona percipit, sed donorum tempore nequaquam  etiam flagella pertimescit, in elatione per letitiam corruit. Quisquis autem flagellis atteritur, sed flagellorum tempore nequaquam se ex donis, que eum contigit accepisse, consolatur, ab statu mentis omnimoda desperatione destruitur. Sic ergo utraque  iungenda sunt, ut unum semper ex altero fulciatur; quatenus et flagelli penam memoria temperet doni, et doni letitiam mordeat suspicio ac formido flagelli. Sanctus igitur uir, ut oppressam mentem inter uulnera mulceat, in flagellorum doloribus blandimenta donorum pensat, dicens: Si bona accepimus de manu Domini, mala quare non sustineamus? Ubi et bene premittit, Locuta es quasi una ex insipientibus mulieribus. Quia enim sensus [c 1Kb] praue mulieris, non autem sexus in uitio est, nequaquam ait: Locuta es quasi una ex mulieribus, sed, ex ineptis mulieribus, ut uidelicet ostendatur quia quod prauum sapit, [d 1Kb] accedentis stultitie, non autem condite sit nature. Sequitur:



CAPUT X [Rec. uIII].

 IBID.---In omnibus his non peccauit Iob labiis suis.

17. Iob non peccauit labiis, quia nec iniusta dixit, nec iusta reticuit.---Duobus modis labiis delinquimus, cum aut iniusta dicimus, aut iusta reticemus. Nam si aliquando et tacere culpa non esset, propheta non diceret: ue mihi, quia tacui . Beatus igitur Iob in cunctis que egit, labiis suis minime peccauit, quia nec contra ferientem superba dixit, nec contra suadentem recta reticuit. Nec loquens ergo, nec tacens deliquit, qui et flagellanti patri gratias reddidit, et male suadenti coniugi doctrine sapientiam ministrauit. Quia enim sciuit quid deberet Deo, quid proximo, scilicet patientiam conditori, sapientiam coniugi, idcirco et hanc redarguendo docuit,  et illum gratias agendo laudauit. Quis autem nostrum, si unum quodlibet uulnus tante huius percussionis acciperet, non mox ab intimis prostratus iaceret? Ecce stratus foris uulneribus carnis, erectus intrinsecus munimine permanet mentis; et sub semetipso omne iaculum transuolare conspicit, quod in se exterius districta manu seuiens hostis figit, uigilanter deprehendit iacula, modo uulneribus contra se a facie, modo uerbis quasi ex latere intorta. Et bellator noster circumuallantium certaminum feruore deprehensus, ubique patientie sue clypeum opponit; undique uenientibus spiculis obuiat, et per cuncta uirtutum latera circumspectam contra irruentia uulnera [e 1Kb] mentem rotat.

[uet. uIII.] 18. Tentatur per amicos.---Sed antiquus  hostis quo ualentius uincitur, eo 81 adhuc ad insidias ardentius instigatur. Nam quia uxor increpata reticuit, protinus alios qui [f 1Kb] increpandi ad contumelias surgerent, excitauit. Sicut enim damna rerum studuit crebrius nuntiando percutere; ita nunc  robustum pectus satagit uerborum contumeliis sepius feriendo penetrare. Sequitur:



CAPUT XI [Rec. IX].

uERS. 11.---Igitur audientes tres amici Iob omne malum quod accidisset ei, uenerunt singuli de loco suo: Eliphaz Themanites, Baldad Suhites, et Sophar Naamathites. Condixerant enim sibi, ut pariter uenientes uisitarent eum, et consolarentur.

19. Amicorum Iob recta intentio indiscretione fuscatur.---Qui ex condicto ad afflicti consolationem ueniunt, et inter se et erga percussum quante cariratis fuerint, demonstrantur. Quamuis et per hoc, quod Scriptura eos tanti uiri amicos fuisse testatur, quia boni studii et recte fuerint intentionis ostenditur; sed tamen hec ipsa illorum intentio, eis ad  uerba prorumpentibus, ante districti iudicis oculos, suborta indiscretione, fuscatur. Sequitur:



CAPUT XII [Rec. X].

uERS. 12.---Cumque eleuassent procul oculos suos, non cognouerunt eum; et exclamantes plorauerunt, scissisque uestibus sparserunt puluerem super caput suum in celum.

20. Consolaturus afflictum debet merere. At modum dolori ponat.---Quia percussi speciem plaga mutauerat, amici plorantes exclamant, uestes scindunt, capita puluere aspergunt; ut cum mutatum eum, ad quem uenerant, cernerent, ipsam etiam consolatorum speciem spontaneus dolor immutaret. Ordo quippe consolationis est, ut cum uolumus afflictum quempiam a merore suspendere, studeamus prius merendo  eius luctui concordare. Dolentem namque non potest consolari, qui non concordat eius dolori, quia eo ipso, quo a merentis afflictione discrepat, minus ab illo recipitur, [a 1Kb] a quo mentis qualitate separatur. Emolliri itaque prius debet animus, ut afflicto congruat, congruens inhereat, inherens trahat. Neque enim ferrum ferro coniungitur, si non utrumque exustione ignis liquetur; et durum molli non adheret nisi prius duritia eius temperata mollescat, ut quasi hoc ipsum fiat, quod curatur ut teneat. Sic nec iacentes erigimus, nisi a rigore nostri status inclinemur, quia dum rectitudo stantis [b 1Kb] a iacentis situ discrepat, eum, cui condescendere negligit, nequaquam leuat. Amici igitur beati Iob ut afflictum a dolore suspenderent, curauerunt necessario simul dolere; et  cum uulneratum illius corpus uiderent, studuerunt ipsi uestes scindere; et cum immutatum conspicerent, studuerunt puluere capita fedare; quatenus afflictus uir tanto facilius eorum uerba reciperet, quanto in eis suum aliquid de afflictione cognouisset.

[uet. IX.] 21. Sed inter hec sciendum est quia is qui afflictum consolari desiderat, mensuram necesse  est dolori quem suscipit ponat, ne non solum dolentem non mulceat, sed intemperate dolens, afflicti animum ad pondus desperationis premat. Sic enim dolor noster merentium dolori iungendus est, ut per temperamentum subleuet, non autem per augmentum grauet. Unde fortasse colligendum est 82 quod amici beati Iob plusquam necesse fuerat, in consolatione doluerunt, qui dum percussionem cernunt, sed percussi mentem nesciunt, ita in immensum luctum uersi sunt, ac si percussus uir tante fortitudinis, in plaga corporis, etiam a corde cecidisset. Sequitur:



CAPUT XIII.

uERS. 13.---Sederuntque cum eo in terra septem diebus et septem noctibus, et nemo loquebatur ei uerbum;  uidebant enim dolorem [c 1Kb] eius esse uehementem.

22. Continuis ne, an intermissis septem diebus ac noctibus, amici cum Iob sederint incertum.---Utrum continuis septem diebus et septem noctibus cum afflicto Iob sederint, an certe diebus septem et noctibus totidem instantia ei crebre uisitationis adheserint, ignoramus. Sepe enim rem quamlibet tot diebus agere dicimur, quamuis non eisdem diebus ad eam continue uacemus. Sepe uero Scriptura sacra sic totum pro parte, sicut pro toto partem ponere consueuit. Pro toto enim partem loquitur, sicut Iacob familiam describens dicit: Intrauit Iacob in Aegyptum cum animabus septuaginta . Que nimirum cum animas memorat, constat quia intrantium et corpora comprehendit. Rursum totum pro parte insinuat, sicut ad monumentum Maria queritur,  dicens: Tulerunt Dominum de monumento, et [d 1Kb] nescimus ubi posuerunt eum . Solum quippe corpus Domini quesitura uenerat, et quasi totum simul Dominum [e 1Kb] tultum deplorat. An ergo et hoc in loco totum pro parte dicatur incertum est.

23. Nec sermo sit preceps, nec post debitum silentium indiscretus.---Sed tamen hoc, quod diu tacuerunt, et quandoque loquendo reprobati sunt, neglecte pretereundum non est. Sunt namque nonnulli qui et loqui precipitanter incipiunt, et effrenate cepta effrenatius exsequuntur. Et sunt nonnulli qui tarde quidem loqui inchoant, sed semel inchoantes, habere modum locutionis ignorant. Amici igitur beati Iob dolorem uidentes, diu tacuerunt; sed tarde inchoantes, indiscrete locuti sunt, quia parcere dolenti noluerunt.  Tenuerunt linguam, ne prepropere inciperet; sed incipientem semel nequaquam moderati sunt, ne se ex consolatione usque ad contumelias effrenaret. Et bona quidem intentione ad consolandum uenerant; sed hoc, quod pia mens mundum Deo obtulit, locutio precipitata uitiauit. Scriptum quippe est: Si recte  offeras, non recte autem diuidas, peccasti . Recte namque offertur, cum recta intentione quid agitur. Sed recte non diuiditur, si non hoc, quod die agitur, etiam subtiliter discernatur. Oblata enim recte diuidere est quelibet bona nostra studia sollicite [a 1Kb] discernendo pensare. Quod nimirum qui agere dissimulat, etiam recte offerens peccat.

[uet. X.] 24. Prouidendum ut quod recto studio incipimus, recto fine peragamus.---Sepe ergo et quod bono studio gerimus, dum discernere caute negligimus, quo iudicetur fine nescimus; et nonnunquam hoc fit reatus criminis, quod putatur causa uirtutis. Quisquis autem amicorum beati Iob facta considerat, quam pia ad eum intentione uenerint non ignorat. Pensemus enim cuius caritatis fuerit, ad afflictum  concorditer conuenisse; quanta uirtus longanimitatis exstiterit, septem diebus et noctibus cum afflicto tacuisse; que humilitas, in terra tot diebus ac noctibus sedisse; 83 que compassio, puluere capita conspersisse. Sed tamen inchoantes loqui, unde se estimauerunt premium mercedis acquirere, inde eos contigit reatum reprehensionis inuenire, quia incautis sepe ad peccati finem uertitur, etiam quod pro solo studio mercedis inchoatur. Ecce precipiti locutione perdiderunt bonum, quod tanto labore mercati sunt. Et nisi diuini gratia offerre eos sacrificium pro suo reatu precepisset, inde a Domino iuste puniri poterant, unde se placere Domino mirabiliter estimabant. Inde iudici displicent, unde sibi quasi pro defensione iudicis per effrenationem placent. Idcirco uero hec  dicimus, ut ad memoriam legentium reuocemus, quatenus sollicite quisque consideret ea que malo uoto perpetrantur, quanta Dominus animaduersione puniat, si inchoata bono studio, sed negligentie indiscretionis admista, tanta inuectione castigat. Quis non mercedis causam peregisse se crederet, si aut in defensione Dei quidquam contra proximum diceret, aut certe septem diebus ac noctibus pro proximi dolore tacuisset? Et tamen amici beati Iob hec agentes, ad culpam laborando peruenerunt, quia consolationis quidem bonum quod agebant, nouerant; sed cum quanta agendum esset discretionis libra, nesciebant. Unde necesse est ut non solum intueamur quid agimus, sed etiam cum quanta discretione peragamus. Primum quidem, ne mala quoquo modo, postmodum  uero ne bona incaute faciamus. Ad que nimirum bona sollicite peragenda propheta nos admonet, dicens: Maledictus homo, qui facit opus Domini negligenter . Ad hoc uero ista proficiant, ut ante terribilis iudicis subtile atque incomprehensibile examen non solum mala que commisimus, sed ipsa etiam, si qua in nobis sunt bene gesta, timeamus, quia sepe in eius iudicio culpa esse deprehenditur, quod uirtus ante iudicium putatur; et unde exspectatur pia merces operis, inde supplicium iuste sequitur ultionis.

 [uet. XI. Rec. XI.] 25. ALLEGORICUS SENSUS.---Christi et Ecclesie quanta sit coniunctio.---Hec iuxta historiam breuiter tractata percurrimus, nunc ad allegoriarum mysterium uerba uertamus. Sed quia in exordio huius operis dum de unitate capitis et corporis tractaremus, sollicita intentione premisimus quanta in eis sit compago caritatis, quia nimirum et Dominus multa adhuc per corpus, quod nos sumus, patitur, et iam corpus eius, id est Ecclesia, de suo capite, uidelicet Domino, in celo gloriatur; ita nunc passiones exprimi eiusdem capitis debent, ut ostendatur quam multa etiam in corpore suo sustinet. Si enim caput nostrum tormenta nostra non tangerent, nequaquam pro afflictis membris persecutori suo etiam de celo clamaret: Saule, Saule, quid me persequeris?  Si cruciatus nostri eius pene non essent,  conuersus afflictusque Paulus minime diceret: Suppleo ea que desunt passionum Christi, in carne mea . Et tamen resurrectione iam sui capitis exaltatus dicit: Qui nos conresuscitauit, et consedere fecit in celestibus . Nempe hunc in terra persecutionum tormenta constrinxerant; sed penarum suarum ponderibus pressus, ecce iam per gloriam capitis in celo residebat. Quia ergo in omnibus unitum caput et corpus nouimus, sic [b 1Kb] a percussione capitis incipimus, ut subsequenter tamen ad corporis flagella ueniamus. Sed hoc, quod quadam die Satan coram Domino astitisse dicitur, quod unde ueniat 84 percontatur, quod beatus Iob magnis conditoris preconiis prefertur, quia iam sepe discussimus, replicare  deuitamus. Si enim diu mens rebus discussis inuoluitur, peruenire ad indiscussa prepeditur. Ibi ergo allegorie nunc initium ponimus, ubi post uerba sepe repetita, adiunctum noui aliquid scimus. Itaque ait:



CAPUT XIu.

Commouisti me aduersus eum, ut affligerem illum frustra.

26. Christus pro se frustra, pro nobis non frustra afflictus.---Si beatus Iob Redemptoris nostri in passione positi speciem tenet, quomodo ad Satan a Domino dicitur: Commouisti me aduersus eum? Mediator quidem Dei et hominum, homo Christus iehsu, ut culpas nostre transgressionis exstingueret, uenit mortalitatis nostre flagella tolerare; sed quia unius cum Patre eiusdemque nature est, quomodo per Satan  motum se aduersus eum Pater asserit, cum constet quod Patris Filiique concordiam nulla potestatis inequalitas, nulla uoluntatis diuersitas interrumpat? Sed tamen isdem, qui Patri equalis est per diuinitatem, uenit propter nos ad flagella per carnem. Que nimirum flagella non susciperet, nisi formam damnati hominis redimendo sumpsisset. Et nisi primus homo delinqueret, secundus [c 1Kb] ad passionis probra minime ueniret. Cum ergo primus homo per Satan a Domino motus est, tunc est Dominus in homine secundo commotus. Satan itaque ad huius afflictionem,  Dominum tunc commouit, quando in paradiso primum hominem a iustitie culmine inobedientie culpa prostrauit. Nisi enim Adam primum per uoluntarium uitium in anime mortem traxisset, Adam secundus sine uitio in carnis mortem uoluntariam non ueniret. Bene ergo ei etiam de Redemptore nostro dicitur: Commouisti me aduersus eum, ut affligerem illum frustra. Ac si apertius dicatur: Dum iste non sua, sed illius causa moritur, tunc me in huius afflictionem commouisti, cum illum a me callida persuasione traxisti. De quo et bene additur, frustra. Frustra quippe afflictus est, qui et culpe ultione pressus est, et culpe contagio inquinatus non est. Frustra afflictus est, [a 1Kb] qui incarnatus, propria admissa non habuit, et tamen penam carnalium  sine culpa suscepit. Hinc est enim quod per Prophetam loquitur, dicens: Que non rapui, tunc exsoluebam . [b 1Kb] Alius namque ad paradisum conditus, diuine potentie similitudinem superbe rapere uoluit, sed tamen culpam huius superbie sine culpa Mediator exsoluit. Hinc est quod Patri quidam sapiens dicit: Cum sis iustus, iuste omnia disponis, eum quoque qui non debet puniri condemnas .

27. Qui Deus Christum innocentem penis affecit.---Sed pensandum est quomodo iustus sit, et omnia iuste disponat, si eum, qui non debet puniri condemnat. Mediator etenim noster puniri pro semetipso non debuit, quia nullum culpe contagium perpetrauit. Sed si ipse indebitam non susciperet, nunquam nos a debita morte liberaret. Pater ergo cum iustus sit, iustum  puniens, omnia iuste disponit; quia per hoc cuncta iustificat, quod eum qui sine peccato est, pro peccatoribus damnat; ut eo electa omnia ad culmen iustitie surgerent; quo is qui est super omnia damna iniustitie nostre sustineret. Quod ergo illic damnatus cum non debeat dicitur, hoc hic afflictus frustra memoratur. Qui tamen iuxta semetipsum frustra afflictus est, iuxta uero nostra acta non frustra [c 1Kb] . 85 Rubigo quippe uitii purgari non potuit, nisi igne tormenti. uenit itaque sine uitio, qui se subiiceret sponte tormento; ut debita nostre iniquitati supplicia eo reos suos iuste amitterent, quo hunc a semetipsis liberum iniuste tenuissent. Frustra ergo et non frustra afflictus est, qui in se quidem admissa non habuit, sed cruore proprio reatus nostri maculam tersit.



CAPUT Xu [uet. XII].


uERS. 4, 5.---Respondens Satan ait: Pellem pro pelle, et cuncta que habet homo, dabit pro anima sua. Alioquin mitte manum tuam, et tange os eius et carnem, et tunc uidebis quod in faciem benedicat tibi.

28. Satan unde sciat Christum, unde de eo dubitet. In caritate ac patientia Christi estimanda unde fallatur.  Satane loquela tum per se, tum per suos.---Malignus spiritus cum Redemptorem nostrum miraculis coruscare conspicit, clamat: Scimus [d 1Kb] qui sis, Sanctus Dei . Qui hec dicens, cognoscendo Dei Filium pertimescit; sed tamen uim superne pietatis ignorans, nonnunquam dum passibilem considerat, hominem purum putat. Multos autem sub sanctitatis specie in pastorali positos loco didicerat, qui a uisceribus caritatis alieni ualde, pro minimo aliena damna pensabant. Hunc ergo quasi ex aliis colligens, quia subtractis multis, superari non uidit, usque ad eius carnem, per tactum passionis sic exarsit, ut diceret: Pellem pro pelle, et cuncta que habet homo, dabit pro anima sua. Alioquin mitte manum tuam, et tange os eius et carnem, et tunc uidebis  quod in faciem benedicat tibi. Ac si aperte dicat: Moueri ex his, que extra se sunt, negligit; sed tunc ueraciter qui sit agnoscitur, si in se ipso quod doleat, experiatur. Hec per se Satan cum fieri appetit, non uerbis, sed desideriis dixit. Hec per membra sua et uerbis et desideriis intulit. Ipse quippe loquitur, cum iuxta prophete uocem eius, sequaces dicunt: Mittamus lignum in panem eius, et eradamus eum de terra uiuentium . Lignum quippe in panem mittere, est configendo eius corpori stipitem crucis adhibere; et uitam illius de terra uiuentium eradere se posse existimant, quem dum mortalem conspiciunt, finiri morte suspicantur.



CAPUT XuI.

uERS. 6.---Dixit autem Dominus ad Satan: Ecce  in manu tua est, uerumtamen animam illius serua.

29. Satane membra, omnes male uiuentes. Satane manus, potestas eius. Illi se tradens Dominus, eum sibi seruire cogit.---Conditorem omnium Satane manui traditum quis uel disipiens credat? sed tamen edoctus ueritate, quis nesciat quod eiusdem Satane membra sunt omnes, qui ei peruerse uiuendo iunguntur? Membrum quippe eius Pilatus exstitit, qui, usque ad mortis extrema, uenientem in redemptionem nostram Dominum non cognouit. Corpus eius sacerdotum principes exstiterunt, qui Redemptorem mundi a mundo repellere, usque ad crucem persequendo, conati sunt. Cum ergo se pro nostra redemptione Dominus membrorum Satane manibus tradidit, quid aliud quam eiusdem Satane manum in se  seuire permisit; ut unde ipse exterius occumberet, inde nos exterius interiusque liberaret? Si igitur Satane manus, eius potestas accipitur, eius manum iuxta carnem pertulit, cuius potestatem corporis usque ad sputa, colaphos, flagella, crucem lanceamque tolerauit. Unde et Pilato, eius uidelicet [e 1Kb] corpori, ad passionem ueniens dicit: Non haberes in me potestatem,  nisi tibi data esset desuper . Sed tamen hanc potestatem, quam contra se ei extrinsecus dederat, suis seruire lucris intrinsecus 86 compellebat. Pilatus enim uel Satan, qui eiusdem Pilati caput exstiterat, sub potestate illius, super quem potestatem acceperat, tenebatur; quia et superior ipse disposuerat hoc quod inferius accedens a persecutore tolerabat; ut cum ex mala mente infidelium surgeret, utilitati tamen electorum omnium ipsa quoque crudelitas deseruiret. Pie igitur disponebat intus quod semetipsum pati nequiter permittebat foris. Hinc est enim quod de illo in cena dicitur: Sciens iehsu, quia omnia dedit ei Pater in manus, et quia a Deo exiuit, et ad Deum uadit, surgit a cena, et ponit uestimenta sua . Ecce in manus persequentium  iturus, sciebat quod in manu sua ipsos etiam persecutores acceperat. Qui enim omnia accepisse se nouerat, constat quia et ipsos a quibus tenebatur tenebat; ut ipse in se ad usum pietatis intorqueret quidquid eorum contra se malitia permissa seuiret. Dicatur ergo ei: Ecce in manu tua est; quia ad feriendam carnem seuiens licentiam accepit, sed potestati illius nesciens deseruiuit.

[uet. XIII.] 30. Diabolus animam Christi superare non posse conuincitur.---Animam uero illius seruare precipitur, non quod hanc tentare prohibetur, [a 1Kb] sed quod hanc superare non posse conuincitur. Neque enim sicut nos, qui puri homines sumus, irruente sepe tentatione concutimur, ita Redemptoris nostri anima tentationis est necessitate turbata. Hostis  namque noster, etsi in excelsum montem eum [b 1Kb] permissus assumpsit, si daturum se regna mundi perhibuit, si quasi in panem uertendos lapides ostendit , mentem tamen mediatoris Dei et hominum tentatione quassare non ualuit. Sic enim dignatus est hec exterius cuncta suscipere, ut eius tamen mens interius diuinitati sue inherens inconcussa permaneret. Qui et si quando turbatus spiritu infremuisse dicitur , ipse diuinitus disponebat quantum ipse humanitus turbaretur, immutabiliter omnibus presidens, et semetipsum mutabilem in satisfactione infirmitatis ostendens. Quietus ergo in semetipso manens, disposuit quidquid pro ostendenda humanitate, quam susceperat, etiam turbulentus fecit.

 31. Anima Christi dici possunt electi. Hi a potestate diaboli eximuntur.---Quia uero cum recte diligimus, nichil in rebus conditis anima nostra carius amamus; et sicut animam nos eos diligere dicimus, quibus amoris nostri exprimere pondus conamur, potest per eius animam electorum uita signari. Et cum Satan  ad feriendam Redemptoris carnem permittitur, ab anima separatur; quia cum corpus eius ad passionem accipit, electos eius a iure sue potestatis amittit; cumque illius caro per crucem moritur, horum mens contra tentamenta solidatur. Dicatur ergo: Ecce in manu tua est, uerumtamen animam illius serua. Ac si aperte audiat: Licentiam contra corpus eius accipe, et ab electis illius, quos apud se ante secula presciens possidet, ius praue dominationis perde.



CAPUT XuII [uet. XIu].

uERS. 7.---Egressus igitur Satan a facie Domini, percussit Iob ulcere pessimo, a planta pedis usque ad uerticem.

32. Christus ab exordio mundi in suis percussus.---Nullus  in hanc uitam electorum uenit, qui non huius hostis aduersa sustinuit. Membra autem nostri Redemptoris exstiterunt, etiam qui ab ipso mundi exordio, dum pie uiuunt, crudelia passi 87 sunt. An non huius membrum Abel se esse perhibuit, qui eius mortem, de quo scriptum est, Sicut agnus coram tondente se obmutescet, et non aperiet os suum , non solum placens in sacrificio, sed etiam moriens tacendo signauit? Ab ipso itaque mundi exordio Redemptoris nostri corpus expugnare conatus est. A planta ergo pedis usque ad uerticem uulnus intulit, [c 1Kb] quia a puris hominibus inchoans, usque ad ipsum caput Ecclesie seuiendo peruenit. Bene autem dicitur:



CAPUT XuIII.

 uERS. 8.---Testa saniem radebat.

33. Testa, hoc est, carne sua e terra sumpta, saniem peccati rasit.---Quid enim aliud in manu Domini testa est, nisi caro ex nostre substantie luto sumpta? Etenim testa igne solidatur. Caro autem Domini eo ex passione sua robustior exstitit, quo per infirmitatem moriens, a morte sine infirmitate surrexit. Unde recte etiam per Prophetam dicitur: Exaruit uelut testa uirtus mea . Sicut testa enim eius uirtus exaruit, qui suscepte carnis infirmitatem passionis sue igne roborauit. Quid uero per saniem, nisi peccatum, debet intelligi? Per carnem quippe et sanguinem solent carnis peccata designari. Unde per Psalmistam dicitur: Libera me de sanguinibus . Sanies itaque putredo est sanguinis. Quid  ergo accipimus [d 1Kb] saniem, nisi peccata carnis ex longa uetustate peiora? uulnus itaque in saniem uertitur, cum neglecta culpa usu deterius grauatur. Mediator itaque Dei et hominum homo Christus iehsu  corpus suum manibus persequentium tradens, saniem testa rasit, quia peccatum carne deleuit. uenit  enim, sicut scriptum est, in similitudinem carnis peccati, ut de peccato damnaret peccatum . Dumque hosti obiicit innocentiam carnis sue, extersit contagia carnis nostre; et ex qua nos captiuos inimicus tenuit, per illam nos liberos expiauit; quia quam nos instrumentum fecimus culpe, hec nobis per Mediatorem uersa est in arma iustitie. Testa ergo sanies raditur, cum carne culpa superatur. Bene autem subditur:



CAPUT XIX.

IBID.---Sedens in sterquilinio.

34. In sterquilinio sedit, quia infirma mundi elegit.---Non in foro, in quo lex perstrepit; non in edificio, quod se culmine in alta sustollit; sed in sterquilinio residet, quia uidelicet Redemptor humani  generis ad carnem ueniens, attestante Paulo, Infirma mundi elegit, ut confunderet fortia . An non quasi ruentibus edificiis in sterquilinio residet, qui relictis Iudeis superbientibus, in ea quam dudum abiecerat gentilitate requiescit? Extra habitaculum reperitur in uulnere, qui in eo quod Iudeam aduersantem pertulit, passionis dolorem a gente propria despectus sensit; Ioanne attestante, qui ait: In propria uenit, et sui eum non receperunt . Sed quomodo sedens in sterquilinio conquiescat, hec eadem de semetipsa ueritas dicat: Ait enim: Gaudium erit in celo super uno peccatore penitentiam agente, quam super nonaginta nouem iustis, qui non indigent penitentia . Ecce dolens in sterquilinio sedet, qui post perpetratas culpas libenter  corda penitentium possidet. An non quasi quoddam sterquilinium sunt corda penitentium, qui dum mala sua flendo considerant, quasi ante se stercora, sese abiiciendo coaceruant? Percussus ergo Iob montem non petiit, sed in sterquilinio resedit, quia ad passionem Redemptor ueniens, alta superborum corda deseruit, et in [a 1Kb] afflictorum humilitate requieuit. 88 Quod tamen de se et prius quam incarnaretur, indicauit, cum per Prophetam dixit: Ad quem respiciam, nisi ad humilem et quietum et trementem sermones meos? 

35. Christus in suis, et ab infidelibus, et a fidelibus carnalibus multa patitur.---Quis uero consideret, is qui tot pia hominibus intulit, quot ab hominibus peruersa tolerauit? Quis consideret, quanta nunc usque  tolerat, etiam cum de celo super corda fidelium regnat? Ipse quippe quotidie patitur omne quod a reprobis eius electi lacerantur. Et quamuis caput huius corporis, quod uidelicet nos sumus, iam sese super omnia liberum [b 1Kb] exerit, reproborum tamen uulnera adhuc per suum, quod deorsum retinet, corpus sentit. Sed quid ista de infidelibus dicimus, cum in ipsa quoque Ecclesia multos carnalium, prauis moribus contra Redemptoris uitam pugnare uideamus? Sunt namque nonnulli qui hunc, quia gladiis non possunt, peruersis actibus insequuntur; quia dum sibi  in Ecclesia uident deesse quod ambiunt, hostes bonorum fiunt; et non solum praue semetipsos actioni inserunt, sed etiam iustorum rectitudinem inflectere ad peruersa moliuntur. Aeterna quippe intueri negligunt, et appetitui temporalium mentis pusillanimitate succumbunt; tantoque ab eternis altius corruunt, quanto bona temporalia esse quasi sola suspicantur. His iustorum simplicitas displicet, et cum occasionem perturbationis inueniunt, suam eos arripere duplicitatem suadent. Unde hoc quoque congruit apte quod subditur:



CAPUT XX.

uERS. 9.---Dixit autem illi uxor sua: Adhuc permanens in simplicitate tua? Benedic Deo et morere.

36. Uxor Iob male suadens, figura est carnalium in  Ecclesie sinu positorum.---Cuius enim speciem male suadens mulier tenuit, nisi quorumlibet carnalium in Ecclesie sinu positorum, qui quo uerbis professe fidei intus sunt, eo bonos incorrectis suis moribus peius premunt. Nam minus fortasse nocuissent, si non eos sancta Ecclesia introrsus admittens usque ad fidei cubile reciperet, quos dum per professam fidem recipit, sibi procul dubio pene ineuitabiles facit. Hinc est, quod premente turba, una Redemptorem nostrum mulier tetigit; unde et isdem Redemptor noster protinus dicit: Quis me tetigit? Cui cum discipuli responderent: Turbe te [c 1Kb] comprimunt et affligunt, et dicis: Quis me tetigit? illico adiunxit: Tetigit me aliquis, nam et ego noui uirtutem de me exisse .

 [uet. XX.] 37. Hi premunt Christum, non tangunt.---Multi ergo Dominum comprimunt, et una tangit, quia carnales quique in Ecclesia eum premunt, a quo longe sunt; et soli tangunt qui huic ueraciter humiles adiunguntur. Turba igitur premit, quia multitudo carnalium quo intus admittitur, grauius toleratur. Premit, et non tangit, quia et importuna est per presentiam, et absens per uitam. Nonnunquam enim prauis nos sermonibus, nonnunquam uero solis peruersis moribus insequuntur. Suadent namque aliquando que tenent; aliquando uero etsi non suadent, prebere tamen iniquitatis exempla non cessant. Qui igitur ad mala nos uel uerbis uel exemplis illiciunt, profecto persecutores nostri sunt a quibus tentationum certamina sumimus, que saltem in  corde uincamus.

38. Praua interdum metu, aliquando audacia suadent.---Sciendum uero est, quia carnales in Ecclesia aliquando metu, aliquando uero audacia suadere 89 peruersa contendunt; cumque ipsi uel pusillanimitate uel elatione deficiunt, hec iustorum cordibus infundere quasi ex dilectione moliuntur. Carnalem uidelicet mentem Petrus ante Redemptoris mortem resurrectionemque retinebat; carnali mente Saruie filius duci suo Dauid adiunctus inheserat; sed tamen unus formidine, alter elatione peccabat. Ille quippe magistri  mortem audiens dixit: Absit a te, Domine, non erit tibi hoc ; hic uero iniurias ducis non ferens, ait: Nunquid pro his uerbis non occidetur Semei, [a 1Kb] qui maledixit Christo Domini?  Sed illi mox dicitur: Redi post me, Satana; et hic cum germano audiuit protinus: Quid mihi et uobis, filii Saruie, cur efficimini mihi hodie in Satan? Male itaque suadentes, angeli apostate appellatione censentur, qui blandis uerbis ad illicita quasi diligentes trahunt. ualde uero deteriores sunt, qui huic culpe non formidine, sed elatione succumbunt: quorum specialiter beati Iob uxor figuram tenuit, que marito suadere superba tentauit, dicens: Adhuc permanes in simplicitate tua? Benedic Deo, et morere. Simplicitatem in marito redarguit, quod  transitura cuncta despiciens, puro corde sola eterna concupiscit. Ac si dicat: Quid simpliciter eterna appetis, et sub malis presentibus equanimiter ingemiscis? Excedens, eterna despice, et mala presentia uel moriens euade. [uet. XuI.] Sed electi quique cum praua intus a carnalibus tolerant, [b 1Kb] quante se formam rectitudinis ostendant, discamus ex uerbis uulnerati et incolumis, sedentis et erecti, qui ait:



CAPUT XXI.

uERS. 10.---Locuta es quasi una ex stultis mulieribus. Si bona accepimus de manu Domini, mala quare non sustineamus?

39. Sancti ferientibus opponunt scutum patientie, male suadentibus iacula intorquent doctrine.---Sancti  uiri tribulationum bello deprehensi, cum uno eodemque tempore alios ferientes, alios suadentes ferunt, illis opponunt scutum patientie, istis intorquent iacula doctrine; atque ad utrumque pugnandi modum mira uirtutis arte se erigunt; quatenus et peruersa intus sapienter doceant, et foras fortiter aduersa contemnant; hos docentes corrigant, illos tolerantes premant. Insurgentes namque hostes patiendo despiciunt, infirmantes uero ciues compatiendo ad salutem reducunt: illis resistunt, ne et alios subtrahant; [c 1Kb] istis metuunt, ne uitam rectitudinis funditus perdant.

[Rec. XII.] 40. Id exemplo sancti Pauli comprobatur.---uideamus castrorum Dei militem contra utraque preliantem. Ait: Foris pugne, intus timores. Enumerat  bella, que extrinsecus tolerat, dicens: Periculis fluminum, periculis latronum, periculis ex genere, periculis ex gentibus, periculis in ciuitate, periculis in solitudine, periculis in mari, periculis in falsis fratribus . In hoc autem bello, que contra aduersarium spicula intorqueat, adiungat: In labore et erumna, in uigiliis multis, in fame et siti, in ieiuniis multis, in frigore et nuditate.  Sed inter tot certamina deprehensus dicat, quanto uigiliarum munimine etiam castra custodiat. Nam protinus  adiungit: Preter illa que extrinsecus sunt, instantia mea quotidiana, sollicitudo omnium Ecclesiarum. Ecce in se bella fortiter suscipit, et tuendis se proximis misericorditer impendit. Narrat mala que patitur, subiungit bona que impartitur. Pensemus ergo cuius laboris sit, uno eodemque tempore foris aduersa tolerare, intus infirma protegere. Foris pugnas patitur, quia 90 uerberibus scinditur, catenis ligatur; intus metum tolerat, quia passionem suam non sibi, sed discipulis obesse formidat. Unde et eisdem scribit, dicens: Nemo moueatur in tribulationibus istis. Ipsi enim scitis, quod in hoc positi sumus . Aliorum quippe casus in propria passione metuebat, ne dum ipsum discipuli afflictum pro fide uerberibus agnoscerent, fideles se profiteri recusarent.  O immense caritatis uiscera; despicit quod ipse patitur, et curat ne quid praue persuasionis discipuli in corde patiantur. In se contemnit uulnera corporis, et in aliis uulnera medetur cordis. Habent quippe hoc iusti proprium, ut in dolore positi tribulationis sue, curam non deserant utilitatis aliene; et cum de se aduersa patientes dolent, aliis necessaria docentes preuident, et quasi percussi quidam magni medici egrotant. Ipsi tolerant scissuras uulneris, et aliis proferunt medicamenta sanitatis. ualde autem minoris laboris est, aut docere cum nichil toleras; aut tolerare, cum nichil doces. Unde sancti uiri ad utraque se solerter extendunt; et cum tribulationibus fortasse feriuntur, sic exteriora bella suscipiunt, ut sollicite cogitent, ne proximorum interiora lacerentur. Sic sancti uiri fortes in acie assistunt; et  illinc iaculis aduersantia pectora feriunt, hinc scuto postpositos debiles tuentur, atque ita utrobique uelocitate circumspectionis inuigilant; quatenus et ante se audaces confodiant, et post se trepidos a uulnere defendant. Quia igitur sancti uiri sic sciunt foris aduersa tolerare, ut intus etiam nouerint peruersa corrigere, dicatur recte: Locuta es quasi una ex stultis mulieribus. Quia enim electis dicitur: uiriliter agite, et confortetur cor uestrum , mentes carnalium, que fluxa Deo intentione deseruiunt, non immerito mulieres uocantur.

41. Ad eterna bona tendens, non egre fert mala temporalia.---Si bona accepimus de manu Domini, mala quare non sustineamus? Ac si dicat: Si ad bona  eterna tendimus, quid mirum si temporalia mala sufferamus? Hec autem bona sollicite Paulus inspexerat, quando illata equanimiter mala tolerabat, dicens: Non sunt condigne passiones huius temporis ad superuenturam gloriam, que reuelabitur in nobis .

IBID.---In omnibus his non peccauit Iob labiis suis.

Nec in Deum, nec in aduersarios est contumeliosus.---Sancti uiri cum persecutionem foris intusque patiuntur, non solum in Dei iniuriis minime excedunt, sed  neque contra ipsos aduersarios contumeliosa uerba iaculantur. Quod dux bonorum recte Petrus admonet, dicens: Nemo uestrum patiatur quasi homicida, aut fur, aut maledicus . Maledicus enim patitur, qui passionis sue tempore in sui salutem iniuria persecutoris effrenatur. Sed quia Redemptoris corpus, sancta nimirum Ecclesia, ita pondus dolorum portat, ut humilitatis modum per uerba non transeat, recte de hoc dolente dicitur:



CAPUT XXII [uet. XuII].

IBID. ET uERS. 11.---In omnibus his non peccauit Iob labiis suis; neque stultum aliquid contra Deum locutus est. Igitur audientes tres amici Iob omne malum, quod accidisset ei, uenerunt singuli de loco suo: Eliphaz Themanites, et Baldad Suhites, et Sophar Naamathites.

 42. In amicis Iob adumbrati heretici.---In prefatione huius operis diximus, quia amici beati Iob, etsi bona ad eum intentione conueniunt, hereticorum tamen idcirco speciem tenent, quia ad culpam indiscrete loquendo dilabuntur. 91 Unde et illis ab eodem beato Iob dicitur: Disputare cum Deo cupio, prius uos ostendens fabricatores mendacii, et cultores peruersorum dogmatum. [Rec. XIII]. Sancta itaque Ecclesia omni hoc tempore peregrinationis sue in afflictione constituta, cum uulnera sustinet, cum membrorum suorum lapsus dolet, insuper alios sub Christi nomine tolerat hostes Christi. Ad augmentum namque doloris eius, etiam heretici in contentione conueniunt,  eamque quasi quibusdam iaculis, irrationabilibus uerbis transfigunt.

43. Locus unde uenerunt superbia.---Bene autem dicitur: [a 1Kb] uenerunt de loco suo. Hereticorum quippe locus ipsa superbia est; quia nisi prius in corde intumescerent, ad praue assertionis certamina non uenirent. Ita namque malorum locus superbia, sicut est e contra humilitas locus bonorum. De quo per Salomonem dicitur: Si spiritus potestatem habentis ascenderit super te, locum tuum ne dimiseris . Ac si aperte dicat: Si tentatoris spiritum contra te in aliquo preualere consideras, humilitatem [b 1Kb] penitentie non relinquas. Qui quia locum nostrum humilitatem penitentie dixerit, uerbis sequentibus ostendit, dicens: Quia curatio cessare faciet peccata maxima . Quid est enim aliud humilitas lamenti,  nisi medicina peccati? Heretici igitur de loco suo ueniunt, quia contra sanctam Ecclesiam ex superbia mouentur.

44. Amicorum Iob nomina actionem signant hereticorum.---Quorum peruersa quoque actio ex ipsa suorum nominum interpretatione colligitur. Dicuntur enim, Eliphaz, Baldad, Sophar; et, sicut superius diximus, Eliphaz interpretatus dicitur, Dei contemptus. Nisi enim Deum contemnerent, nequaquam de  eo peruersa sentirent. Baldad autem interpretatur, uetustas sola. Dum enim uere uinci refugiunt, et peruerso studio esse uictores querunt, noue uite conuersationem negligunt; et ex sola uetustate est quod intendunt, Sophar uero speculam dissipans. Hi etenim, qui in sancta Ecclesia siti sunt, Redemptoris sui mysteria fide uera humiliter contemplantur; sed dum heretici cum falsis allegationibus ueniunt, speculam dissipant, quia eorum mentes, quos ad se attrahunt, ab intentione recte contemplationis inclinant.

[uet. XuIII. Rec. XIu.] 45. Hereticorum curiositas, loquacitas, hypocrisis locis amicorum Iob designata.---Bene autem loca de quibus ueniunt congrua hereticorum actibus describuntur. Dicitur etenim Themanites, Suhites, Naamathites. Thema namque  interpretatur Auster; Suhi, loquens; Naama, decor. Austrum autem uentum calidum esse quis nesciat? Heretici igitur, quia ardentius appetunt sapere, quasi plusquam necesse est, student calere. Desidia quippe [c 1Kb] torpori frigoris et rursum inquietudo immoderate curiositatis, intemperato concordat calori. Quia ergo amplius quam debent, calorem sapientie percipere appetunt, ab Austro uenire referuntur. Ab hoc calore immoderate sapientie mentes fidelium. Paulus temperare curauerat, cum dicebat: Non plus sapere quam oportet sapere, sed sapere ad sobrietatem . Hinc est quod Dauid ualles salinarum percutit , quia uidelicet Redemptor noster sue districtionis examine in his qui de illo praua sentiunt stultitiam immoderati saporis exstinguit.  Suhi autem dicitur loquens. Calorem quippe non ut bene uiuant, sed 92 ut elate loquantur, habere desiderant. A Thema igitur et Suhi, id est, a calore et loquacitate uenire referuntur, quia per hoc quod Scripturarum se studiosos exhibent, solius uerbis loquacitatis, non autem uisceribus caritatis carent. Naama uero interpretatur decor. Quia enim docti non esse, sed uideri appetunt, ex eruditionis uerbis speciem bene uiuentium sumunt; et per calorem loquacitatis in se imaginem ostendunt decoris, ut eo per decorem lingue peruersa facile persuadeant, quo feditatem uite sensus callide [d 1Kb] occultant. Sed neque ipsa locorum nomina inordinata sunt narratione distincta. Prius enim Thema, postmodum Suhi, ac deinde Naama ponitur; qua prius illos inordinatus  calor [e 1Kb] accendit, nitor deinde loquacitatis erigit, et tunc demum decoros hominibus hypocrisis ostendit.



CAPUT XXIII.

IBID.---Condixerant enim ut pariter uenientes uisitarent eum, et consolarentur.---46. Heretici contra Ecclesiam concordant. Amici possunt uocari. Condicunt sibi heretici, quando praua quedam contra Ecclesiam concorditer sentiunt; et in quibus a ueritate  discrepant, sibi in falsitate concordant. Omnes autem qui nos de eternitate erudiunt, quid aliud faciunt, nisi in peregrinationis nostre nos afflictione consolantur? Heretici autem, quia sanctam Ecclesiam sua docere desiderant, ad eam quasi consolantes appropinquant. Nec mirum quod qui aduersantium formam exprimunt, amici nominantur, cum ipsi quoque traditori dicitur: Amice, ad quid uenisti ? et diues, qui in inferni igne exuritur, ab Abraham filius uocatur ; quia etsi per nos mali corrigi negligunt, dignum tamen est ut a nobis non ex sua nequitia, sed ex nostra benignitate [a 1Kb] amici nominentur.



CAPUT XXIu.

uERS. 12.---Cumque eleuassent procul oculos suos, non cognouerunt eum.

 47. Non cognoscunt Ecclesiam. Cur.---Heretici quique cum sancte Ecclesie facta considerant, oculos leuant, quia uidelicet ipsi in imo positi sunt, et cum eius opera respiciunt, in alto sunt sita que cernunt; sed tamen hanc in dolore positam non cognoscunt. Ipsa quippe appetit hic mala recipere, ut possit ad eterne remunerationis premium purgata peruenire. Plerumque prospera metuit, et disciplina eruditionis hilarescit. Heretici igitur, quia pro magno presentia appetunt, eam in uulneribus positam non cognoscunt. Hoc namque quod in illa cernunt, in suorum cordium [b 1Kb] cognitione non relegunt. Cum ergo hec et aduersitatibus proficit, ipsi suo stupori inherent: quia per experimentum ignorant que uident.



CAPUT XXu [uet. XIX].


IBID.---Scissisque uestibus, sparserunt puluerem super caput suum in celum.

48. Multas in partes scinduntur.---Sicut uestimenta Ecclesie cunctos fideles accipimus; unde et per prophetam dicitur: Omnibus his uelut ornamento uestieris; ita hereticorum uestes sunt omnes, qui eis concorditer inherentes, illorum erroribus inuoluuntur. Habent uero heretici hoc proprium, quod in eo gradu in quo de Ecclesia exeunt, diu stare non possunt; sed ad deteriora quotidie ruunt, et sentiendo peiora, in multis se partibus scindunt, atque a semetipsis plerumque longius confusionis sue altercatione diuiduntur. Quia ergo hos quos sue perfidie adiungunt, 93 adhuc in multa diuisione dilaniant,  dicatur recte quod amici qui ueniunt uestes rumpant. Ruptis autem uestibus corpus ostenditur, quia sepe scissis sequacibus, malitia eorum cogitationis aperitur; ut discordia dolos patefaciat, quos grauis prius concordie culpa claudebat.

49. Terrena de uerbis celestibus sapiunt.---Puluerem uero in celum super capita spargunt. Quid per puluerem, nisi terrena intelligentia? quid per caput, nisi hoc, quod principale nostrum est, mens uidelicet, designatur? Quid per celum, nisi preceptum superne locutionis exprimitur? Puluerem ergo  super caput in celum spargere, est seculari intellectu mentem corrumpere, et de uerbis celestibus terrena sentire. Diuina autem uerba plus discutiunt plerumque, quam capiunt. Super capita igitur puluorem spargunt, quia in preceptis Dei per terrenam intelligentiam ultra suarum mentium uires enituntur.



CAPUT XXuI [Rec. Xu].

uers. 13.---Sederuntque cum eo in terra septem diebus et septem noctibus.

50. Per fictam humilitatem persuadere tentant superba.---In die que uidemus agnoscimus; in nocte autem, aut cecitate nil cernimus, aut dubietate caligamus. Per diem itaque intelligentia, per noctem uero ignorantia designatur. Septenario autem numero  summa uniuersitatis exprimitur. Unde et non amplius, quam diebus septem, omne hoc tempus transitorium consummatur. Quid est ergo, quod amici beati Iob consedere ei septem diebus et septem noctibus referuntur, nisi quod heretici, uel in his in quibus uerum lumen intelligunt, uel in his in quibus ignorantie tenebras patiuntur, quasi infirmanti sancte Ecclesie se condescendere simulant, eique sub blandimentorum specie, dolos deceptionis parant? Et quamuis uel in his que intelligunt, uel in his que intelligere non possunt, elationis [c 1Kb] typo turgidi, magnos se apud semetipsos existimant, nonnunquam tamen sancte Ecclesie specie tenus inclinant; et dum uerba molliunt, uirus infundunt. In terra ergo consedere, est aliquid de imagine humilitatis ostendere;  ut dum humilia exhibent, persuadeant superba que docent.

[uet. XX.] 51. Nobiscum in terra sedent cum de incarnatione nobiscum consentiunt.---Potest uero per terram ipsa etiam Mediatoris incarnatio designari. Unde et ad Isrel dicitur: Altare de terra facietis mihi . Altare enim de terra Deo facere, est in incarnationem Mediatoris sperare. Tunc quippe a Deo munus nostrum accipitur, quando in hoc altari nostra humilitas, id est, super Dominice incarnationis fidem, posuerit quidquid operatur. In altari ergo de terra oblatum munus ponimus, si actus nostros Dominice incarnationis fide solidamus. Sed sunt nonnulli heretici qui factam Mediatoris incarnationem non denegant, sed aut de diuinitate quam est  aliter estimant, aut in ipsa a nobis incarnationis qualitate discordant. Qui ergo ueram nobiscum incarnationem Redemptoris perhibent, quasi cum Iob in terra pariter sedent. Septem uero diebus et septem noctibus in terra consedere describuntur, quia uel in hoc quod aliquid de plenitudine ueritatis intelligunt, uel in hoc quod sue stultitie tenebris excecantur, incarnationis mysterium negare non possunt. Cum beato ergo Iob in terra sedere, est ueram Redemptoris carnem cum sancta Ecclesia credere.

94 52. Mutis amici, contradicentibus fiunt aduersarii.---Aliquando  uero heretici contra nos etiam suppliciis seuiunt, aliquando nos solis uerbis insequuntur, aliquando quietos [a 1Kb] lacessunt, aliquando autem, si nos tacentes uideant, quiescunt; et mutis amici sunt, loquentibus aduersantur. Unde quia beatus Iob necdum ad illos aliquid disserens dixerat, recte subiungitur: Et nemo loquebatur ei uerbum. Tacentes enim aduersarios habemus, si uere fidei filios predicando generare negligimus. Si autem recta loqui incipimus, graues mox contumelias ex eorum responsione sentimus; protinus [b 1Kb] in aduersitatem prosiliunt, et contra nos in uocem doloris erumpunt, quia uidelicet metuunt ne corda, que in infimis pondus stultitie aggrauat, ad altum uox recta loquentis trahat. Quia ergo, ut diximus, mutos nos aduersarii  diligunt, loquentes oderunt, recte apud tacentem Iob dicitur:



CAPUT XXuII.

IBID. Nemo loquebatur ei uerbum.

53. Quandoque silere coguntur heretici.---Nonnunquam tamen cum per torporem [c 1Kb] inertia fidelium corda considerant, erroris semina spargere loquendo non cessant. Cum uero mentes bonorum uident alta sapere, ad patriam reditum querere, de erumna huius exsilii strenue dolere, circumspectione sollicita linguam frenant, quia uident quod contra corda dolentium incassum loquentes citius obmutescant. Unde et recte cum diceretur: Nemo loquebatur ei uerbum, mox causa silentii subinfertur, cum dicitur:



CAPUT XXuIII.

 IBID.---uidebant enim dolorem [d 1Kb] esse uehementem.

54. Cum ex amore Dei cor dolet, praua loqui aduersarius metuit.---Cum enim amoris Dei dolor uehemens corda nostra transfigit, passim praua loqui aduersarius metuit, quia uidet quod intentam mentem lacessens, non solum ad peruersitatem trahere non ualet, sed [e 1Kb] per excitatam forsitan et quos tenuerat, perdet.

[uet. XXI. Rec. XuI.] 55. In script. bene gesta interdum significant male gerenda; ac uice uersa.---Fortasse aliquos mouet nos hec ita dixisse, quod que bene ab amicis gesta sunt, male ab hereticis gerenda significent. Sed sic plerumque res quelibet per historiam uirtus est, per significationem culpa: sicut aliquando res gesta, in facto causa damnationis  est; in scripto autem prophetia uirtutis. Quod uerum citius ostendemus, si unum sacre Scripture testimonium ad utraque probanda proferamus. Quis namque audiens, non solum fidelium, sed ipsorum quoque infidelium, [f 1Kb] non omni modo detestetur quod Dauid, in solario deambulans, Bersabee Urie concupiscit uxorem?  Quem tamen a prelio reuertentem ire ad domum admonet pedes lauare. Qui protinus respondit, dicens: Arca Domini sub pellibus est, et ego in domo mea resquiescam ? Quem Dauid ad mensam propriam suscepit, eique epistolas, per quas mori debeat, tradit. Cuius autem Dauid in solario deambulans typum tenet, nisi eius de quo scriptum est: In sole posuit tabernaculum suum ? Et quid est Bersabee ad se perducere, nisi legem littere, carnali populo coniunctam, spiritali sibi intellectu sociare? Bersabee enim puteus septimus dicitur, quia nimirum per cognitionem legis, infusione spiritalis gratie, perfecta nobis sapientia ministratur. Quem uero Urias, nisi Iudaicum populum signat? Cuius nomen interpretatum dicitur, [g 1Kb] lux mea Dei. Iudaicus  95 autem populus, quia de accepta legis scientia extollitur, quasi de Dei luce gloriatur. Sed huic Urie Dauid uxorem abstulit, sibique coniunxit: quia uidelicet manu fortis, quod Dauid dicitur, in carne Redemptor apparens, dum de se spiritaliter loqui legem innotuit, per hoc, quod iuxta litteram tenebatur, hanc a Iudaico populo extraneam demonstrauit; sibique coniunxit, quia se per illam predicari declarauit. Uriam tamen ad domum ire Dauid admonet pedes lauare, quia incarnatus Dominus ueniens Iudaico populo precepit ut ad conscientiam redeat, et sordes operum fletibus tergat; ut spiritaliter mandata legis intelligat, et post tantam duritiam preceptorum, fontem baptismatis inueniens, ad aquam post laborem recurrat. Sed Urias, qui arcam Domini esse sub pellibus  meminit, respondit quod domum suam intrare non possit. Ac si Iudaicus populus dicat: Ego mandata Dei in sacrificiis carnalibus uideo, et redire ad conscientiam per spiritalem intelligentiam non requiro. Quasi enim arcam esse sub pellibus dicit, qui precepta Dei non nisi ad exhibendum ministerium sacrificii carnalis intelligit. Hunc tamen etiam redire ad domum nolentem Dauid ad mensam uocat; quia quamuis Iudaicus populus ad conscientiam reuerti contemnat, ei tamen Redemptor ueniens mandata spiritalia predicat, dicens: Si crederetis Moysi, crederetis forsitan et mihi, de me enim ille scripsit . Legem itaque Iudaicus populus tenet, que eius diuinitatem loquitur, cui isdem populus credere dedignatur. Unde et Urias ad Ioab cum epistolis, ex quibus  occidi debeat, mittitur, quia idem ipse Iudaicus populus legem portat, qua conuincente moriatur. Dum enim mandata legis retinens implere renititur, ipse nimirum defert iudicium unde damnetur. Quid ergo per factum istud Dauid scelestius? quid Uria mundius dici potest? Sed rursus, per mysterium,  quid Dauid [a 1Kb] sanctius, quid Uria infidelius inuenitur, quando et ille, per uite culpam, [b 1Kb] in prophetia signat innocentiam; et iste, per uite innocentiam, in prophetia exprimit culpam? Non ergo incongrue per ea que bene ab amicis Iob gesta sunt, male ab hereticis gerenda signantur, dum uirtus sacri eloquii sic transacta narrat, ut uentura exprimat; sic in facto rem approbat, ut ei in mysterio contradicat; sic gesta damnat, ut hec mystice gerenda persuadeat.

SENSUS MORALIS.---[uet. XXII]. 56. Cur diabolus aliquando a tentatione quiescat.---Igitur quia allegorie mysteria membratim enodantes expleuimus, nunc moralitatis intelligentiam raptim tangentes exsequamur. Ad obscuriora quippe disserenda mens properat; et si apertis diu inuoluitur, clausa, ut dignum  est, pulsare prepeditur. Sepe antiquus hostis postquam menti nostre tentationum certamen inflixerit, ab ipso suo certamine ad tempus recedit; non ut malitie finem prebeat, sed ut corda que per quietem secura reddiderit, repente rediens facilius inopinatus irrumpat. Hinc est quod ad tentandum beatum uirum iterum redit, eiusque cruciatus expetit, quem tamen ei superna pietas retinendo concedit, dicens:



CAPUT XXIX.

uERS. 6.---Ecce in manu tua est, tantum animam illius serua.

57. Quandoque Deus nos deserit ut custodiat. Tentatio fit salua anima, ubi negatur consensus. Delectationis tamen uulnus penitentia curandum.---Sic quippe ille nos deserit, ut custodiat; sic custodit, ut tamen permisso tentationis articulo 96 statum nobis nostre  infirmitatis ostendat. Qui mox a facie Domini exiit, atque a planta pedis usque ad uerticem acceptum feriendo uulnerauit, quia nimirum cum licentiam percipit, a minimis incipiens, atque usque ad maiora perueniens, quasi omne [c 1Kb] corpus mentis illatis tentationibus lacerando transfigit. Sed tamen ad animam feriendo non peruenit, quia cunctis cogitationibus interior, inter ipsa uulnera delectationum que suscipit, arcani propositi intentio resistit; ut quamuis delectatio mentem mordeat, deliberationem tamen sancte rectitudinis usque ad consensus mollitiem non inflectat. Debemus tamen per asperitatem penitentie ipsa delectationum uulnera tergere, et censura districtionis rigide, si quid fluxum emanat in cogitatione, mundare. Unde bene  mox subditur,



CAPUT XXX [Rec. XuII].

uERS. 8.---Quia testa saniem radebat.

58. Quia testa saniem radere est se iudicando fragilitatemque suam contemplando peccatum purgare.---Quid enim per testam, nisi uigor districtionis; quid per saniem, nisi fluxus illicite cogitationis accipitur? Percussi  ergo testa saniem radimus, cum post pollutiones cogitationis illicite, nosmetipsos aspere diiudicando mundamus. Potest etiam testa fragilitas mortalitatis intelligi. Testa ergo saniem mundare, est mortalitatis cursum fragilitatemque pensare, et putredinem misere delectationis abstergere. Nam dum quisque considerat, quam citius caro ad puluerem redeat, festine superat hoc, quod se de carne intus turpiter impugnat. Cum ergo ex tentatione praua mentem cogitatio influit, quasi ex uulnere sanies decurrit. Sed citius sanies tergitur, si in consideratione nostra fragilitas quasi in manu testa teneatur.

59. Cogitationes praue non sunt spernende.---Neque enim parui pendenda sunt que, quamuis usque ad effectum non pertrahunt, tamen illicite in mente uersantur.  Hinc est quod quasi a uulneribus Redemptor noster saniem radere uenerat, cum dicebat: Audistis quia dictum est antiquis: Non mechaberis. Ego autem dico uobis quod si quis uiderit mulierem ad concupiscendum eam, iam mechatus est eam in corde suo . Sanies itaque tergitur, cum culpa non solum ab opere, sed etiam a cogitatione resecatur. Hinc est, quod [d 1Kb] Ierobaal cum a paleis frumenta excuteret, angelum uidit, ad cuius imperium protinus hedum coxit, quem super petram posuit, et ius carnium desuper effudit; que angelus uirga tetigit, eaque ignis exiens de petra consumpsit . Quid est enim frumentum uirga cedere, nisi rectitudine iudicii, a uitiorum paleis uirtutum grana separare? Sed hec agentibus angelus apparet,  quia tanto magis Dominus interiora denuntiat, quanto se studiosius homines ab exterioribus purgant. Qui occidi hedum precipit, id est, omnem appetitum nostre carnis immolari, carnesque super petram poni, et ius carnium desuper fundi. Quem alium signat petra, nisi eum, de quo per Paulum dicitur: Petra autem erat Christus . Carnes ergo super petram ponimus, cum corpus nostrum in Christi imitatione cruciamus. Ius etiam carnium desuper fundit, qui in conuersatione Christi ipsas a se etiam carnales cogitationes exinanit. [e 1Kb] Quasi enim ius ex carne liquida in petram funditur, quando mens et a cogitationum carnalium fluxu uacuatur. Que tamen mox angelus 97 uirga tangit, quia intentionem nostram nequaquam potestas diuini adiutorii deserit. De petra autem ignis exit, et ius carnesque consumit,  quia afflatus a Redemptore spiritus, tanta cor nostrum flamma compunctionis concremat, ut omne quod in eo est illicitum et operis et cogitationis exurat. Quod ergo illic est ius in petram fundere, hoc est hic saniem testa mundare. Perfecta enim mens solerter inuigilat, ut non solum peruersa agere renuat, sed omne etiam quod in se per cogitationes  turpiter liquatur tergat. [uet. XXIII.] Sed sepe de ipsa uictoria bellum oritur, ut cum immunda cogitatio uincitur, uictoris animus elatione pulsetur. Sic ergo mentem necesse est per munditiam erigi, ut tamen sollicite debeat in humilitate substerni. [Rec. XXuIII.] Unde et cum de sancto uiro diceretur, Testa saniem radebat, protinus apte subiungitur,



CAPUT XXXI.

IBID.---Sedens in sterquilinio.

60. Tentationis uictor humilitatem seruet. Elatio parua agentium, et magna de se sentientium. Elatio iniquorum, ubi alii peccant in quibus ipsi non peccent.---In sterquilinio quippe sedere, est uilia [a 1Kb] de se quempiam et abiecta sentire. In sterquilinio nobis sedere, est ad ea que illicite gessimus mentis oculos  penitendo reducere; ut cum ante nos peccatorum stercora cernimus, omne quod in animo de elatione surgit inclinemus. In sterquilinio sedet, qui infirmitatem suam sollicitus respicit, et sese de bonis, que per gratiam perceperit, non extollit. An non apud se in sterquilinio Abraham sederat, qui dicebat: Loquar ad Dominum meum, cum sim puluis et cinis ? Aperte enim cernimus, in quo se apud se loco posuerat, qui puluerem se ac cinerem, etiam dum cum Deo loqueretur, estimabat. Si igitur ita se despicit, qui usque ad honorem diuine collocutionis ascendit, sollicita intentione pensandum est qua pena illi feriendi sunt qui et ad summa non proficiunt, et tamen de minimis extolluntur. Nam sunt nonnulli, qui cum parua agunt, de semetipsis magna sentiunt:  in altum mentem subleuant, et preire se ceteros uirtutum meritis putant. Hi nimirum apud se introrsus humilitatis sterquilinium deserunt, et elationis fastigia ascendunt; illum uidelicet imitantes, qui primus se apud se extulit, sed eleuando prostrauit; illum imitantes, qui accepta conditionis dignitate contentus non fuit, dicens: In celum conscendam, super astra celi exaltabo solium meum . Unde et ei male coniuncta Babylonia, id est, confusa multitudo peccantium, dicit: Sedeo regina, et uidua non sum  Quisquis ergo introrsus intumescit, in altum se apud semetipsum posuit. Sed eo se grauius in infimis deprimit, quo de se infima ueraciter sentire contemnit. Sunt uero nonnulli qui nichil quidem uirtutis  agere student, sed tamen cum alios peccare conspiciunt, iustos se in eorum comparatione suspicantur. Neque enim corda omnium una uel similis culpa transfigit. Hunc namque superbia illaqueat, illum forsitan ira supplantat, hunc autem auaritia cruciat, illum uero luxuria inflammat. Et plerumque contingit ut is quem superbia deprimit, alium respiciat qualiter ira succendat; et quia se ira non citius instigat, meliorem iracundo iam reputat, atque apud semetipsum quasi de iustitia extollitur, quia pensare negligit uitium quo grauius tenetur. Plerumque contingit  ut is quem auaritia sauciat, alium in luxurie uoragine mersum cernat; et quia se a pollutione carnali alienum respicit, 98 quibus ipse sordibus spiritalis uitii intrinsecus polluitur, non attendit; dumque in alio pensat malum quod ipse non habet, in se negligit considerare quod habet: sicque fit, ut dum ad aliena diiudicanda mens ducitur, proprii iudicii lumine priuetur; et eo durius contra aliena superbiat, quo sua negligentius ignorat.

[uet. XXIu.] 61. Humilitatem qui non perdat perfectus, intuitu culpe aliene. Tentatio interdum foris et intus pulsat.---At contra hi, qui ad alta uirtutum surgere ueraciter appetunt, cum alienas culpas audiunt, mox cor ad proprias reducunt; et tanto rectius illas diiudicant, quanto uerius istas deplorant. Quia igitur electus quisque in infirmitatis sue consideratione  se comprimit, dicatur recte, quod uir sanctus in sterquilinio dolens sedet. Qui enim uere se humiliat, [b 1Kb] continue considerationis oculo, [c 1Kb] quibus circumseptus sit delictorum sordibus proficiens pensat. Sciendam uero est quia plerumque in prosperis importuna tentatione mens tangitur; sed tamen aliquando et aduersa exterius patimur, et intus tentationis impulsu fatigamur; ut et carnem flagella crucient, et tamen ad mentem carnalis suggestio inundet. Unde et bene post tot beati Iob uulnera, adhuc subiuncta sunt etiam male suadentis uxoris uerba, que ait:



CAPUT XXXII.

uERS. 9.---Adhuc permanes in simplicitate tua? Benedic Deo et morere.

 62. Uxor Iob male suadens, est carnalis cogitatio.---Uxor quippe male suadens est carnalis cogitatio mentem lacessens. Sepe etenim, ut dictum est, et foris flagellis atterimur, et intus carnali suggestione fatigamur. Hinc est enim quod Ieremias deplorat, dicens: Foris interficit gladius, et domi mors similis est . Foris enim gladius interficit, cum nos exterius feriens uindicta configit. Sed domï mors similis est, quia et flagella quidem sustinet, et tamen intus conscientia a tentationis sordibus munda non est. Hinc Dauid ait: Fiant tanquam puluis ante faciem uenti, et angelus Domini affligens eos . Qui enim in corde suo aura tentationis rapitur, quasi ante uenti faciem puluis eleuatur. Et cum inter hec diuina districtio percutit,  quid aliud quam angelus Domini affligit?

63. Tentationem aliter electi, aliter reprobi excipiunt.---Sed hec aliter aguntur a reprobis, aliter ab electis. Illorum namque corda ita tentantur, ut consentiant. [d 1Kb] Istorum uero, tentationes quidem suscipiunt, sed repugnant. Illorum mens delectabiliter capitur; et si ad tempus quod male suggeritur displicet, sed postmodum per deliberationem libet. Isti uero sic tentationum iacula excipiunt, ut semper resistendo fatigentur; et si quando usque ad delectationem tentata mens rapitur, ipsam tamen citius  subreptionem sue delectationis erubescunt, et forti censura redarguunt quidquid intra se exsurgere carnale deprehendunt. Unde et bene mox subiungitur:



CAPUT XXXIII. [Rec. XIX].

uERS. 10.---Locuta es quasi una ex [a 1Kb] stultis mulieribus. Si bona accepimus de manu Domini, mala quare non sustineamus?

64. Contra aspera aut blanda quomodo resistendum.---Dignum quippe est ut sancta mens spiritali correptione comprimat, quidquid apud se carnale insolenter immurmurat; ne caro aut loquens aspera, ad impatientiam illam pertrahat, aut loquens blanda, ad libidinis fluxa dissoluat. Censura igitur uirilis, illicite cogitationis suggestionem redarguens, dissolutam turpitudinis mollitiem reprimat, dicens: Locuta  es quasi una ex stultis mulieribus. Et rursum consideratio munerum 99 cogitationis aspere impatientiam refrenet, dicens: Si bona accepimus de manu Domini, mala quare non sustineamus? Quisquis autem subigere uitia appetit, et ad eterna interne retributionis culmina, uere intentionis gressibus tendit, quo magis uallari se uitiorum bello undique conspicit, eo se uirtutum armis robustius accingit; et tanto minus iacula metuit, quanto contra hec uenientia fortiter pectus munit.

65. uitia se sub uirtutum specie tegunt.---Sed plerumque dum contra hoc tentationum bellum fulciri magnis uirtutibus nitimur, quedam se nobis uitia sub specie uirtutum tegunt, et quasi blanda ad nos facie ueniunt; sed cuius aduersitatis sint, discussa  sentiuntur. Unde et amici beati Iob quasi pro consolatione conueniunt, sed in contumelias erumpunt; quia insidiantia uitia uirtutum faciem sumunt, sed hostili inuectione nos feriunt. Nam sepe immoderata ira, iustitia; et sepe dissoluta remissio, misericordia uult uideri. Sepe incautus timor humilitas; sepe effrenata superbia appetit libertas apparere. Ad consolandum ergo amici ueniunt, sed ad increpationis uerba dilabuntur; quia nimirum uitia uirtutum specie palliata, blanda quidem superficie inchoant, sed aspera nos contrarietate perturbant. Bene autem dicitur:



CAPUT XXXIu.

uERS. 11.---Condixerant enim sibi, ut pariter uenientes uisitarent eum.

66. Fedus aduersum nos ineunt.---uitia quippe sibi  sub uirtutum pretextu condicunt, quia sunt quedam que aduersum nos inter se quadam conuenientia coniunguntur, sicut superbia et ira, remissio et timor. uicina namque est ira superbie, remissio timori. Condicendo ergo ueniunt, que contra nos sibi ex quadam prauitatis cognatione sociantur. [uet. XXu.] Sed si erumnam nostre captiuitatis agnoscimus, si ex amore eterne patrie in intimis dolemus, uitia, que male letis surrepunt, bene tristibus preualere non possunt. Unde et bene subditur:



CAPUT XXXu.


uERS. 12.---Cumque eleuassent procul oculos suos, non agnouerunt eum.

67. Afflictio fugat uitia.---Afflictos enim nos uitia minime cognoscunt, quia triste cor mox ut pulsauerint, reprobata resiliunt; et que nos letos quasi nouerant, quia penetrabant, merentes cognoscere nequeunt, quia ipso nostro rigore franguntur. Sed antiquus hostis, quo in eis fortiter deprehendi se conspicit, eo illa sub uirtutum imagine altius abscondit. Unde et subditur:



CAPUT XXXuI.

IBID.---Et exclamantes plorauerunt, scissisque uestibus sparserunt puluerem super caput suum in celum, et sederunt cum eo in terra septem diebus et septem noctibus.

68. Nisi sub uirtutum specie illudant.---Signatur  enim pietas per ploratum, discretio per scissionem uestium, affectus operum per 100 puluerem capitum, humilitas per sessionem. Aliquando enim pium quid hostis insidians simulat, ut ad crudelitatis terminum deducat; sicut est, cum plecti per disciplinam culpam prohibet, quatenus que hic non reprimitur, gehenne igne feriatur. Aliquando discretionis imaginem oculis obiicit, et ad indiscretionis laqueos perducit; sicut est cum impulsu eius pro infirmitate nobis plus alimentorum quasi discrete concedimus, sed indiscrete contra nos bella carnis excitamus. Aliquando [b 1Kb] affectum simulat bonorum operum, sed per hunc inquietudinem irrogat laborum; sicut est cum quis quiescere non ualet, et quasi de otio iudicari timet. Aliquando imaginem humilitatis ostentat, ut  [c 1Kb] affectum utilitatis subtrahat; sicut est cum quosdam, plusquam sunt infirmos atque inutiles sibimetipsis asserit, ut dum se nimis indignos considerant, res in quibus prodesse proximis poterant, ministrare pertimescant.

69. Compunctio contra uitia munit.---Sed hec uitia que sub uirtutum specie antiquus hostis occultat, ualde subtiliter manus compunctionis examinat. Qui enim ueraciter intus dolet, que agenda foras, que non agenda sint, fortiter preuidet. Si enim nos uirtus compunctionis in intimis afficit, omnis strepitus praue suggestionis obmutescit. Unde et sequitur:



CAPUT XXXuII.

uERS. 13.---Et nemo loquebatur ei uerbum: uidebant enim dolorem esse uehementem.

 70. Qui uitia ad uirtutis usum possunt famulari.---Si enim cor ueraciter dolet, linguam contra nos uitia non habent. Nam cum plene uita rectitudinis queritur, superuacua suggestio prauitatis [d 1Kb] obturatur. Sepe autem si forti nos studio contra uitiorum incentiua stringimus, ipsa etiam uitia ad usum uirtutis immutamus. Nonnullos namque ira possidet: sed hanc, dum rationi subiiciunt, in sancti zeli ministerium uertunt. Nonnullos superbia erigit; sed dum diuine formidini animum inclinant, hanc ad defensionem  iustitie in uocem libere auctoritatis immutant. Nonnullos fortitudo carnis illecebrat; sed dum exercendis piis operibus corpus subdunt, unde iniquitatis stimulum passi sunt, inde pietatis lucra mercantur. Unde et bene isdem beatus Iob post multa certamina hostiam pro amicis immolat. Quos enim per contentionem diu hostes pertulit, quandoque per sacrificium ciues reddit; quia dum uitiosas quasque  cogitationes subigendo in uirtutes uertimus, tentationum aduersa studia per intentionis hostiam, quasi ad amica corda permutamus. Hec nos in tribus uoluminibus tripliciter disseruisse sufficiat. In ipso namque operis huius exordio uelut in molem nasciture arboris, lingue radicem fiximus, ut expositionis ramos postmodum, prout singula expetunt loca, producamus.



LIBER QUARTUS. In quo Gregorius paucis prefatus Scripture litteram secum aliquando pugnare, et imprecationes Iob sicut Ieremie ac Dauid, secundum id quod sonant, sine absurditate intelligi non posse, uerba Iob ab initio capitis tertii, ad uersum uigesimum historice, mystice ac moraliter exponit.



CAPUT PRIMUM. [a 1Kb] PRAEFATIO.


101 Scripture littera aliquando sibi contradicit. Scripture sensus ab humilibus assiduitate legendi penetratur.---Qui textum considerat, et sensum sacre locutionis ignorat, non tam se eruditione instruit, quam ambiguitate confundit, quia nonnunquam sibi littere uerba contradicunt; sed dum a semetipsis per cotrarietatem [b 1Kb] dissident, lectorem ad intelligentiam ueritatis mittunt. Quid enim est quod Salomon ait: [c 1Kb] Melius est comedere et bibere ; et non longe post subiicit: Melius est ire ad domum luctus, quam ad domum conuiuii ? Cur luctum conuiuio pretulit, qui prius esum potumque laudauit? Si enim per electionem bonum est comedere  et bibere, procul dubio esse melius debet ad domum gaudii, quam ad domum lamenti properare. Hinc est quod iterum dicit: Letare, iuuenis, in adolescentia tua . Et paulo post subiicit: Adolescentia enim et uoluptas uana sunt . Quid est hoc quod uel prius reprehendenda precipit, uel post precepta reprehendit, nisi quod ipsis littere uerbis innuit, ut qui difficultatem exterius patitur, ueritatis intelligentiam consideret, quam sequatur? que nimirum ueritatis intelligentia cum per cordis humilitatem queritur, legendi assiduitate penetratur. Sicut enim ignotorum hominum facies cernimus, et corda nescimus, sed si familiari eis locutione coniungimur, usu colloquii eorum etiam cogitationes indagamus; ita cum in sacro eloquio sola historia  aspicitur, nichil aliud quam facies uidetur; sed si huic assiduo usu coniungimur, eius nimirum mentem quasi ex collocutionis familiaritate penetramus. Dum enim alia ex aliis colligimus, facile in eius uerbis agnoscimus, aliud esse quod intimant, aliud quod  sonant. Tanto autem quisque notitie illius extraneus redditur, quanto in sola eius superficie ligatur.



CAPUT II.

Imprecationes Iob intelligi ad litteram sine absurditate nequeunt.---Ecce enim quod beatus Iob diei suo maledixisse describitur dicens: Pereat dies in qua natus sum, et nox in qua dictum est: Conceptus est homo, si superficie tenus attenditur, quid his uerbis reprehensibilius inuenitur? Quis autem nesciat, diem in quo natus est nequaquam tunc stare potuisse? [d 1Kb] Modus quippe est temporis, ut statum non habeat mansionis. Quia enim per uentura tendit ad esse, semper ex preteritis festinat non esse. Cur ergo uir tantus malediceret rei, quam nequaquam subsistere non ignoraret? Sed fortasse aliquis dicat, quod ex eo  pondus uirtutis eius aspicitur, quia tribulatione commotus, illi rei maledictum 102 irrogat que constat quod minime subsistat. Sed hoc citius perspecta ratio destruit, quia si subsistebat res cui malediceret, perniciosum maledictum intulit: si autem non subsistebat, otiosum. Quisquis uero eius spiritu plenus est, qui ait: Omne uerbum otiosum, quod locuti fuerint homines, rationem reddent de eo in die iudicii , ita otiosa admittere, sicut etiam perniciosa formidat. Cui adhuc sententie adiungitur: Dies ille uertatur in tenebras, non requirat eum Deus desuper, et non sit in recordatione, et non [e 1Kb] illustret lumine: obscurent eum tenebre et umbra mortis, occupet eum caligo, et inuoluatur amaritudine. Noctem illam tenebrosus turbo possideat, [f 1Kb] sit nox illa solitaria, nec  laude digna; exspectet lucem, et non uideat, nec ortum surgentis aurore. Dies qui elapsus cursu temporis scitur, cur uerti in tenebras dicitur? Et cum constaret quia non subsisteret, cur optatur ut eum umbra mortis obscuret [g 1Kb] ; uel que caligo occupat, que implicatio  amaritudinis inuoluit; aut quis noctem tenebrosus turbo possidet, quam nullus status tenet? Aut quomodo optatur fieri solitaria, que transeundo iam fuerat nulla? Aut lucem quomodo exspectat, que et sensu caret, et in proprio statu non permanet? Quibus adhuc uerbis subiicit:



CAPUT III.

Quare non in uulua mortuus sum, egressus ex utero non statim perii? Quare exceptus genibus? Cur lactatus uberibus? Nunc enim dormiens silerem, et somno meo requiescerem.

Argumenti propositi confirmatio. Qui liberarentur homines ab originali peccato, ante institutum baptismum.---Nunquid si egressus ex utero statim periisset, retributionis meritum ex hac ipsa perditione  conciperet? Nunquid eterna requie abortiui perfruuntur? Quisquis enim regenerationis unda non soluitur, [a 1Kb] reatu primi uinculi ligatus tenetur. Quod uero  apud nos ualet aqua baptismatis, hoc egit apud ueteres uel pro paruulis sola fides, uel pro maioribus uirtus sacrificii, uel pro his qui ex Abrahe stirpe prodierant, mysterium circumcisionis. Nam quia unusquisque cum primi parentis culpa concipitur, Propheta testatur, dicens: Ecce enim in iniquitatibus conceptus sum [b 1Kb] . Et quia is quem salutis unda non diluit, originalis culpe supplicia non amittit, aperte per semetipsam ueritas perhibet, dicens: Nisi quis renatus fuerit ex aqua et Spiritu sancto, non habebit uitam eternam . Quid est ergo quod in uulua  se mortuum fuisse desiderat, et potuisse se quiescere eiusdem mortis beneficiis sperat, dum constet quod nequaquam eum requies uite susciperet, si a reatu illum originalis culpe 103 nequaquam diuine cognitionis sacramenta liberassent? Qui adhuc cum quibus quiescere potuisset, adiungit dicens: Cum regibus et consulibus terre, qui edificant sibi solitudines. Quis ignoret quod reges terre ac consules eo a solitudine longe sunt, quo innumeris obsequentium cuncis constipantur? uel quam difficile hi ad requiem tendunt, qui tam duris rationum multiplicium nexibus astringuntur? Scriptura attestante, que ait: Iudicium durissimum [c 1Kb] in his qui presunt fiet . Unde in Euangelio ueritas dicit: Cui multum datum est, multum queretur ab eo . Qui adhuc quos  in eadem requie socios habuisset, insinuat dicens: Aut cum principibus, qui possident aurum, et replent domos suas argento. Rarum ualde est ut qui aurum possident, ad requiem tendant, dum per semetipsam ueritas dicat: Difficile, qui pecunias habent, intrabunt in regnum celorum . Nam qui hic multiplicandis diuitiis inhiant, que alterius uite gaudia  sperant? Quod tamen, ut Redemptor noster ualde rarum, et ex solo diuino miraculo euenire posse monstraret: Apud homines, inquit, hoc impossibile est, apud Deum autem possibilia omnia sunt. Quia igitur uerba hec in superficie a ratione discordant, ipsa iam littera indicat, quod in eis sanctus uir iuxta litteram nichil dicat.



CAPUT Iu [uet. III].

Nec Dauid nec Ieremie imprecationes ad litteram accipiende.---Sed si prius in sacro eloquio alia maledicta discutimus, hoc quod beati Iob ore prolatum est, subtilius indagamus. Quid est enim, quod Dauid, qui retribuentibus sibi mala non reddidit, cum Saul et Ionathas bello occumberent, Gelbe montibus maledicit, dicens: Montes Gelbe, nec ros nec pluuia ueniat  super uos, neque sint agri primitiarum, quia ibi abiectus est [d 1Kb] clypeus Saul, quasi non esset unctus oleo ? [Rec. Iu.] Quid est quod Ieremias, cum predicationem suam cerneret audientium difficultate prepediri, maledicit dicens: Maledictus uir qui annuntiauit patri meo, dicens: Natus est tibi puer masculus ? Quid ergo montes Gelbe, Saul moriente deliquerunt, quatenus in eis nec ros nec pluuia caderet, et ab omni eos uiriditatis germine sententie sermo siccaret? Sed quia Gelbe interpretatur decursus, per Saul autem unctum et mortuum, mors nostri Mediatoris exprimitur; non immerito per Gelbe montes superba Iudeorum corda signantur, que dum in huius mundi desideriis defluunt, in Christi, id est uncti, se morte miscuerunt.  Et quia in eis unctus rex corporaliter moritur, ipsi ab omni gratie rore siccantur. De quibus et bene dicitur: Ut agri primitiarum esse non possint. Superbe quippe Hebreorum mentes primitiuos fructus non ferunt, quia in Redemptoris aduentu ex parte maxima in perfidia remanentes, primordia fidei sequi noluerunt. Sancta namque Ecclesia in primitiis suis multitudine gentium fecundata, uix in mundi fine Iudeos, quos inuenerit, suscipiet; et extrema colligens, eos quasi reliquias frugum ponet. De quibus nimirum reliquiis Isaias dicit: Si fuerit numerus filiorum Isrel sicut arena maris, reliquie salue fient . Possunt tamen idcirco Gelbe montes ore prophete maledici, ut dum fructus exarescente terra non oritur, possessores  terre sterilitatis damno feriantur, quatenus ipsi maledictionis sententiam 104 acciperent, qui apud se mortem regis suscipere iniquitate sua exigente meruissent. [uet. Iu.] Sed quid est quod a Propheta maledictionis sententiam uir ille suscepit, qui natiuitatem illius patri nuntiauit? Hoc nimirum tanto intrinsecus maiori mysterio plenum est, quanto  extrinsecus humana ratione uacuum. Nam si quid exterius rationabile fortasse sonuisset, nequaquam nos ad studium interioris intellectus accenderet. Eo ergo nobis plenius aliquid intus innuit, quo foris rationabile nichil ostendit. Si enim ex matris sue utero hoc in mundo propheta affligendus prodiit, natiuitatis eius nuntius quid deliquit? Sed quid persona prophete fluctuantis, nisi per pene meritum ueniens humani generis mutabilitas designatur? Et quid per patrem illius, nisi iste de quo nascimur mundus exprimitur? Et quis est ille uir qui natiuitatem nostram patri annuntiat, nisi antiquus hostis, qui cum nos in cogitationibus fluctuare considerat, malorum mentes, qui ex auctoritate huius mundi preeminent, ad persuasionem nostre deceptionis instigat; cumque nos  agere infirma conspexerit, ea quasi fortia fauoribus extollit, [a 1Kb] et quasi natos masculos loquitur, cum corruptores ueritatis per mendacium nos exstitisse gratulatur? Patri ergo masculum natum denuntiat, quando huic mundo eum, quem persuaserit, factum innocentie corruptorem demonstrat. Nam cum cuilibet peccanti ac superbienti dicitur, Fecisti sicut uir, quid aliud quam natus masculus in mundo perhibetur? Iure itaque uir, qui masculum natum nuntiat, maledicitur, quia ipso eius nuntio reprobum gaudium nostri corruptoris indicatur. His ergo Scripture sacre maledictionibus discimus quid apud beatum Iob in uoce maledictionis inquiramus, ne quem Deus post uulnera et [b 1Kb] uerba remunerat, lector uerba eius redarguere non intelligens presumat. Quia igitur utcunque hec que in prefatione fuerant exquirenda distinximus,  uerba iam historie disserentes exsequamur.



CAPUT PRIMUM [Rec. u].

CAP. III. uERS. 1-3.---Post hec aperuit Iob os suum, et maledixit diei suo, dicens: Pereat dies in qua natus sum.

1. HISTORICUS ET MYSTICUS SENSUS.---Iob ex impatientia maledictum non protulit.---Non est neglecte disserendum quod dicitur, Aperuit os suum. Scriptura enim sacra ex his que tenuiter premittit, reuerenter exspectanda indicat que subiungit. Sicut enim clausa uascula quid intus habeant ignoramus, aperto uero ore uasculorum quid intrinsecus contineatur agnoscimus; ita sanctorum corda, que clauso ore occulta sunt, aperto ore deteguntur; et cum cogitationes detegunt, os aperire referuntur, ut intenta mente, quasi  apertis uasculis, quid intus contineant festinemus cognoscere, ac nosmetipsos eorum intimo odore recreare. Unde et sublimia precepta Domino in monte [c 1Kb] dicturo premittitur: Aperiens os suum dixit ; quamuis illic et hoc accipi debeat, quia tunc os suum in preceptis aperuit, in quibus dudum aperuerat ora prophetarum. ualde autem solerter intuendum est quod dicitur, Post hec, ut nimirum rei uirtus que agitur ueraciter ex tempore sentiatur. Prius enim uastitas rerum, exstinctio pignorum, 105 dolor uulnerum, persuasio coniugis, aduentus amicorum describitur, qui scidisse uestes, exclamantesque fleuisse, puluere capita conspersisse, et diu considentes in terra tacuisse memorantur, ac deinde subiungitur: Post hec aperuit Iob os suum, et maledixit diei suo; ut ipso uidelicet narrationis ordine perpendatur quia nequaquam maledictum per impatientiam protulit, qui ad maledictionis uocem amicis adhuc tacentibus erupit. [uet. u.] Si enim ira motus malediceret, audito damno substantie, cognita morte filiorum,  eum procul dubio ad maledictionem dolor excitaret. Sed quid tunc dixit audiuimus. Ait namque: Dominus dedit, Dominus abstulit . Rursum, si ira motus malediceret saltem percussus in corpore, uel male suasus a coniuge, maledictum inferre potuisset. Sed quid tunc respondit agnouimus. Ait namque: Locuta es quasi una ex stultis mulieribus. Si bona accepimus de manu Domini, mala quare non sustineamus?  Post hec uero describitur, quia amici ueniunt, flent, consident, tacent; moxque subiungitur hoc, quod diei suo maledixisse perhibetur. Nimis itaque incongruum est ut suspicemur eum, nullo instigante, nullo pulsante, ex impatientia ad uocem maledictionis erumpere, quem nimirum nouimus inter damna rerum mortemque filiorum,  inter uulnera corporis, inter uerba male suadentis uxoris, magna creatori preconia humili mente reddidisse. Patefecit ergo qua mente hec quietus dixerit, qui tot Dei laudes etiam percussus [d 1Kb] emanauit. Neque enim postmodum non percussus superbire potuit, quem et in percussione dolor humilem ostendit. Sed cum certo nouimus quod maledictum sacra Scriptura prohibet, cur recte aliquando fieri dicimus quod [e 1Kb] uitari eodem sacro eloquio non ignoramus?

[Rec. uI.] 2. Maledictum aliud ex iudicio, aliud ex uindicta.---Sciendum uero est quod Scriptura sacra duobus modis maledictum memorat, aliud uidelicet quod approbat, aliud quod damnat . Aliter enim maledictum profertur iudicio iustitie, aliter liuore uindicte. Maledictum  quippe iudicio iustitie, ipsi [f 1Kb] primo homini peccanti prolatum est, cum audiuit: Maledicta terra in opere tuo . Maledictum iustitie iudicio profertur, cum ad Abraham dicitur: Maledicam maledicentibus  tibi . Rursum quia maledictum non iudicio iustitie, sed liuore uindicte promitur, uoce Pauli apostoli predicantis admonemur, qui ait: Benedicite, et nolite maledicere . Et rursum: Neque maledici regnum Dei possidebunt . Deus ergo maledicere dicitur, et tamen maledicere homo prohibetur; quia quod homo agit malitia uindicte, Deus non facit nisi examine et uirtute iustitie. [uet. uI.] Cum uero sancti uiri maledictionis sententiam proferunt , non ad hanc ex uoto ultionis, sed [a 1Kb] ex iustitie examine erumpunt. Intus enim subtile Dei iudicium aspiciunt, et mala foras exsurgentia, quia maledicto debeant ferire, cognoscunt; et eo in maledicto non peccant, quo ab interno iudicio non discordant.  Hinc est quod Petrus in offerentem sibi pecuniam Simonem, sententiam maledictionis intorsit, dicens: Pecunia tua tecum sit in perditionem . Qui enim non ait, est; sed sit, non indicatiuo, sed optatiuo modo se hec dixisse 106 signauit. Hinc Elias duobus quinquagenariis ad se uenientibus dixit: Si homo Dei sum, descendat ignis de celo, et consumat uos . Quorum utrorumque sententia quanta [b 1Kb] ueritatis ratione conualuit, terminus cause monstrauit. Nam et Simon eterna perditione interiit, et duos quinquagenarios desuper ueniens flamma consumpsit. uirtus ergo subsequens testificatur, qua mente maledictionis sententia promitur. Cum enim [c 1Kb] et maledicentis innocentia permanet, et tamen eum qui maledicitur, usque ad interitum maledictio absorbet, ex utriusque  partis fine colligitur, quia ab uno et intimo iudice in reum sententia sumpta iaculatur.

3. Maledictio Iob ex rectitudine iudicis.---Igitur si subtiliter beati Iob uerba pensamus, non est eius maledictio ex malitia delinquentis, sed ex rectitudine iudicis; non est ira commoti, sed doctrina tranquilli. Qui enim tam recta maledicens intulit, non perturbationis uitio succubuit, sed doctrine magisterium impendit. uidit quippe amicos cum clamore flere, uidit uestes scindere, uidit puluere capita conspersisse, uidit consideratione sue percussionis obmutescere; et uir sanctus inspexit, quia hi qui prospera temporalia requirebant, ex comparatione mentis proprie eum temporali fractum aduersitate crediderant. Perspexit quod transitoria afflictione percussum  desperate non flerent, nisi ipsi desperatam mentem ab spe incolumitatis interne subtraherent; et dum erumpit foras in uocem doloris, uulneratis intus ostendit uirtutem medicaminis, dicens:

Pereat dies in qua natus sum.

[Rec. uII.] 4. Maledicit diei mutabilitatis, ex intuitu eternitatis.---Quid enim debet per diem natiuitatis, nisi omne hoc tempus nostre mortalitatis intelligi?  quod quandiu nos in hac nostre mutabilitatis corruptione retinet, eternitatis nobis incommutabilitas non apparet. Qui igitur diem iam eternitatis uidet, egre diem sue mortalitatis sustinet. Et notandum quia non ait, Pereat dies in qua conditus: sed, Pereat dies in qua natus sum. In die quippe iustitie homo est conditus, sed iam in tempore culpe natus. Adam enim conditus, sed Cain primus natus est. Quid est ergo diei natiuitatis maledicere, nisi aperte dicere: Dies mutabilitatis pereat, et lumen eternitatis erumpat.

[uet. uII.] 5. Tempus mutabilitatis nostre aliquando penitus periturum. Dies qui hic ita optatur perire ut male sit, est apostata spiritus.---Sed quia perire duobus modis dicere solemus , hoc, quod de hoc die subditur, Obscuret eum caligo, et inuoluatur amaritudine, liquido ostenditur quia dies iste non ita ut non sit, sed ita perire optatur, ut male sit. Inuolui enim amaritudine non potest quod omni modo perditum non est penitus. Hoc autem tempus nostre mutabilitatis non quandoque ita periturum, id est, transiturum est, ut male sit; sed ut penitus non sit, angelo in sacro eloquio attestante, qui ait: Per uiuentem in secula, quia tempus iam non erit . Nam etsi Propheta dicit, Erit tempus eorum in eternum , quia per momenta tempus deficit, nomine temporis eorum defectum uocauit, ostendens quod [d 1Kb] sine omnimodo defectu deficiunt hi qui a uisionis intime consolatione  separantur. Quia 107 ergo nostre mortalitatis hoc tempus non ita ut male sit, sed ita perit ut non sit; querendum est quid sit quod non ita ut non sit, sed ita perire optatur ut male sit. Humana enim anima, seu angelicus spiritus ita immortalis est, ut mori possit; ita mortalis, ut mori non possit. Nam beate uiuere, siue per uitium, siue per supplicium perdit. Essentialiter autem uiuere, neque per uitium, neque per supplicium amittit. A qualitate enim uiuendi deficit, sed omni modo subsistendi interitum nec moriens sentit. Ut ergo breuiter dixerim, et immortaliter mortalis est, et mortaliter immortalis. [Rec. uIII.] Dum igitur dies ut pereat optatur, et paulo post inuoluendus amaritudine dicitur; quem credamus, quod uir sanctus diei nomine exprimere uoluit,  nisi apostatam spiritum, qui in uiuendi essentia etiam moriendo subsistit? quem perditio uite non subtrahit, quia in eterno dolore positum, seruando mors immortalis exstinguit: qui iam a beatitudinis gloria deiectus, adhuc optatur ut pereat, ut uidelicet retrusus dignis suppliciis, etiam tentandi licentiam amittat.

[uet. uIII, Rec. IX]. 6. Qua ratione dies, quaue  nox sit. Quid ei optetur, dum ut pereat optatur.---Is nimirum diem se exhibet, quia per prospera [a 1Kb] illicit; sed in noctis tenebras desinit, quia ad aduersa perducit. Diem namque [b 1Kb] ostendebat, cum diceret, In quocunque die comederitis ex eo, aperientur oculi uestri, et eritis sicut dii ; sed noctem intulit, cum ad mortalitatis tenebras perduxit. Dies itaque est, illata promissio meliorum; sed nox est, exhibita ipsa experientia calamitatum. Antiquus hostis dies est per naturam bene conditus; sed nox est per meritum ad tenebras delapsus. Dies est, cum pollicendo bona, humanis aspectibus lucis se angelum simulat, Paulo attestante qui ait, Ipse enim Satanas transfigurat se in angelum lucis , sed nox est, cum mentes consentientium erroris tenebris  obscurat. uir ergo sanctus in dolore proprio causam totius humani generis deflens, et nichil speciale omni modo [c 1Kb] in speciali uulnere cogitans, reducat ad animum originem culpe; et consideratione iustitie, dolorem temperet pene. uideat humanum genus unde quo cecidit, et dicat: Pereat dies in qua natus sum, et nox in qua dictum est, Conceptus est homo. Ac si aperte dicat: Pereat spes ab apostata angelo illata, qui diem se simulans, ex promissione diuinitatis emicuit; sed noctem se exhibens, lucem nobis nostre immortalitas obscurauit. Pereat antiquus hostis, qui lucem promissionis ostendit, et peccati tenebras contulit; qui quasi diem se blandiendo innotuit, sed usque ad tenebrosam noctem ex impressa cordis cecitate perduxit. Sequitur:



CAPUT II.


uERS. 4.---Dies ille uertatur in tenebras.

7. uertitur in tenebras, cum que promittit prospera, intelliguntur aduersa.---Quasi lucet dies iste mentibus hominum, cum prauitatis eius persuasio prospera creditur, et qualis sit intrinsecus non uidetur. Sed cum iniquitas illius, sicut est, agnoscitur, dies false promissionis quasi quibusdam ante [d 1Kb] iudicii nostri oculos tenebris obscuratur; quia uidelicet qualis est ex merito, talis perspicitur in blandimento. In tenebras ergo dies uertitur, quando aduersa intelligimus, etiam que prospera suadendo pollicetur. In tenebras dies uertitur, quando antiquus hostis qualis est seuiens, talis a nobis perspicitur etiam sub blandimentis latens; ne fictis prosperitatibus quasi ex diei lumine illudat, et ueris miseriis ad 108 peccati tenebras  pertrahat. Sequitur:



CAPUT III [uet. IX].

IBID.---Non requirat eum Deus desuper, et non illustret lumine.

8. Cur humana natura reparata, non angelica.---Omnipotens Deus sicut ex nichilo bona facere potuit, ita, cum uoluit, per incarnationis sue mysterium  etiam perdita bona reparauit. Duas uero ad intelligendum se creaturas fecerat, angelicam uidelicet, et humanam: utramque uero superbia perculit, atque ab statu ingenite rectitudinis fregit. Sed una tegmen carnis habuit, alia uero nichil infirmum de carne gestauit. Angelus namque solummodo spiritus, homo uero et spiritus est et caro. Misertus ergo creator ut redimeret, illam ad se debuit reducere, quam in perpetratione culpe ex infirmitate aliquid constat habuisse; et eo [e 1Kb] altius debuit apostatam angelum repellere, quo cum a persistendi fortitudine corruit, nichil infirmum ex carne gestauit. Unde recte Psalmista, cum misertum Redemptorem hominibus diceret, ipsam quoque causam misericordie expressit, dicens: Et memoratus est, quia caro sunt . [Rec. X.] Ac si diceret: Quo eorum infirma uidit, eo districte culpas punire noluit. Est adhuc aliud, quo et perditus homo reparari debuit, et superbiens spiritus reparari non possit, quia nimirum angelus sua malitia cecidit, hominem uero aliena prostrauit. Quia ergo humanum genus ad lucem penitentie Redemptoris aduentu reducitur, apostata uero angelus ad restaurationis lucem nulla spe uenie, nulla [f 1Kb] conuersionis emendatione reuocatur; dicatur recte: Non requirat eum Deus desuper, et non illustret lumine. Ac si aperte diceretur: Quia ipse tenebras intulit, toleret sine fine quod fecit; nec unquam lumen pristini status recipiat, quia hoc etiam non suasus amisit. Sequitur:



CAPUT Iu.

 uERS. 5.---Obscurent eum tenebre et umbra mortis.

9. Diabolum erroris cecitas sic obruit, ut ad penitentie lucem non sit resurrecturus.---Per umbram mortis, obliuio debet intelligi; quia sicut mors interimit uitam, ita obliuio exstinguit memoriam. Quia ergo apostata angelus eterne obliuioni traditur, umbra mortis obscuratur. Dicatur igitur: Obscurent eum tenebre et umbra mortis; id est, sic eum erroris sui cecitas obruat, ut nequaquam ulterius ad lucem penitentie per diuini respectus memoriam resurgat. Sequitur:



CAPUT u [uet. X].

IBID.---Occupet eum caligo, et inuoluatur amaritudine.

10. Quid nunc patiatur, et quid passurus sit post  iudicium.---Antiquus hostis nequitie sue uinculis astrictus, aliud est quod nunc patitur, aliud quod in fine patietur. Quia enim a lucis intime ordine cecidit, nunc semetipsum intrinsecus erroris caligine confundit. Sed post hoc amaritudine inuoluitur, quia ex merito spontanee caliginis eterno gehenne tormento cruciatur. Dicatur ergo: Is qui serenitatem lucis intime perdidit, quid est quod ante extremum  supplicium tolerat? Occupet eum caligo. Subiungatur etiam, que illum pena subsequens etiam sine termino deuastat: Inuoluatur amaritudine. Omne quippe quod inuolutum est finem suum quasi nusquam indicat; quia sicut non ostendit quo incipit, ita non detegit quo desistit. Inuolui ergo amaritudine antiquus hostis dicitur, quia superbie eius supplicia non solum omnimoda, sed etiam infinita preparantur. Que uidelicet eius pena tunc initium accipit, cum districtus ad extremum iudicium iudex uenit. Unde et bene subditur:



109 CAPUT uI [Rec. XI].

uERS. 6.---Noctem illam tenebrosus turbo possideat.

11. Quanta tempestate ad eterna supplicia raptus.---Scriptum quippe est: Deus [a 1Kb] manifestus ueniet,  Deus noster, et non silebit. Ignis in conspectu eius ardebit, et in circuitu eius tempestas ualida . Tenebrosus ergo turbo hanc noctem possidet, quia apostatam spiritum a conspectu districti iudicis ad eterna supplicia, pauenda illa tempestas rapit. Turbine ergo nox ista possidetur, quia superba eius cecitas districta animaduersione percutitur. Sequitur:



CAPUT uII.

IBID.---Non computetur in diebus anni, nec numeretur in mensibus.

12. Quid diei mensis et anni nomine, in uerbis Iob intelligendum.---Annum predicationem superne gratie non inconuenienter accipimus; quia sicut in anno congestis diebus tempus perficitur, ita in superna gratia uirtutum multiplex uita completur. Potest per  annum etiam multitudo intelligi redemptorum; quia sicut ex dierum multitudine annus ducitur, ita ex collectione bonorum omnium, illa electorum innumerabilis uniuersitas expletur. Hunc namque annum perfecte multitudinis Isaias predicat, dicens: Spiritus Domini super me, eo quod unxerit me Dominus: ad annuntiandum mansuetis misit me, ut mederer contritis corde, et predicarem captiuis indulgentiam, et clausis apertionem, ut predicarem annum [b 1Kb] placabilem Domini . Annus enim placabilis Domini predicatur, cum futura plebs fidelium ueritatis lumine illustranda predicitur. Quid uero per dies, nisi singule queque electorum mentes; quid per menses, nisi multiplicate eorum Ecclesie, que unam catholicam faciunt, designatur? Illa ergo nox non computetur  in diebus anni, nec numeretur in mensibus; quia antiquus hostis superbie sue tenebris pressus, aduentum quidem Redemptoris conspicit, sed nequaquam ad ueniam cum electis redit. Hinc enim scriptum est: Nusquam enim angelos apprehendit, sed semen Abrahe apprehendit . [Rec. XII.] Idcirco namque Redemptor noster non angelus, sed homo factus est, quia hoc procul dubio fieri debuit, quod redemit; ut et perditum angelum non apprehendendo desereret, et hominem in semetipso apprehendendo repararet. [uet. XI.] Possunt etiam dies hi qui  in interna luce permanent, angelici spiritus; menses autem, eorum ordines et dignitates intelligi. Singuli enim quique spiritus, quia lucent, dies sunt. Sed quia certis quibusdam dignitatibus distinguuntur, ut alii throni, alii dominationes, alii principatus, alii potestates sint; pro hac ipsa distributione agminum, menses uocantur. Sed quia antiquus hostis nequaquam ad meritum lucis, nequaquam ad ordinem supernorum agminum reducitur: nec in diebus anni, nec in mensibus numeratur. Sic quippe illum perpetrate superbie cecitas grauat, ut ultra ad illa claritatis intime agmina superna non redeat. Nequaquam iam stantibus lucis dignitatibus admiscetur, quia tenebrarum suarum merito semper ad ima deprimitur. Qui quia ab illa patrie celestis frequentia exsors in perpetuum  permanet, recte adhuc subiungitur:



CAPUT uIII.

uERS. 7.---Sit nox illa solitaria, nec laude digna.

13. Diabolus redempto homine et idolis reprobatis fit solitarius et sine laude.---Nox illa solitaria efficitur, quia [c 1Kb] distinctione perpetua a frequentia patrie superne separatur. Quod tamen intelligi et aliter potest, ut uidelicet hominem, quem sibi socium ad perditionem fecerat, 110 amittat; et solus cum suo corpore hostis pereat, dum multos quos destruxerat, Redemptoris gratia reformat. Solitaria ergo nox efficitur, cum sublatis eis qui electi sunt, solus hostis antiquus eternis ignibus gehenne mancipatur. Bene autem dicitur: Nec laude digna. Cum enim humanum genus, erroris tenebris pressum, deos lapides  crederet, per hoc quod idolis seruiebat, quid aliud quam seductoris sui facta laudabat? Unde bene per Paulum dicitur: Scimus, quia nichil est idolum; sed que immolant gentes, demoniis immolant . Qui ergo idolorum uenerationi substrati sunt, quid aliud quam noctis tenebras laudauerunt? Sed ecce iam cernimus, quia nox illa non esse laude digna cognoscitur, cum iam a redempto humano genere idolorum ueneratio reprobatur; et solitaria nox relinquitur, quia cum damnato apostata spiritu ad tormenta non itur. Sequitur:



CAPUT IX.

uERS. 8.---Maledicant ei qui maledicunt diei, qui parati sunt suscitare Leuiathan.

14. A Christo eius malitia iam destruitur; in fine  mundi potentia exstinguetur.---In translatione ueteri ita non dicitur; sed, Maledicat eam, qui maledixit diem, qui capturus est grandem cetum. Quibus uerbis aperte ostenditur quod a sancto uiro in fine mundi uentura Antichristi perditio preuidetur. Malignus namque spiritus, qui per meritum nox est, diem se in mundi fine simulat, cum se quasi Deum hominibus ostentat, cum claritatem sibi Diuinitatis fallaciter tribuit, et se supra omne quod Deus uel dicitur, uel colitur, extollit. Noctem igitur maledicit, qui maledicit diem; quia ille nunc eius malitiam  destruit, qui illustratione aduentus sui tunc etiam potentiam eius fortitudinis exstinguet. Unde et bene subiungitur: Qui capturus est grandem cetum. Huius enim ceti fortitudo in aquis capitur, quia antiqui hostis uersutia baptismi sacramento superatur.

15. Electi angeli eius doli tenebras nobis indicant.---Sed quod translatione ueteri de auctore omnium dicitur, hoc translatione hac, que ad nos ex Hebreo est Arabicoque sermone deriuata, de electis eius angelis memoratur  De his namque dicitur: Maledicant ei qui maledicunt diei. [Rec. XIII.] Diem se quippe iste superbiens spiritus ostentare etiam angelicis potestatibus uoluit, cum se super ceteros quasi in potentia diuinitatis extollens; tot post  se ad interitum legiones traxit. Sed hi nimirum, qui in auctore suo humili corde perstiterunt, cum errori eius noctem inesse conspicerent, diem claritatis illius de semetipsis humilia sentiendo calcauerunt: qui nunc nobis doli eius tenebras indicant, et quam sit illius despicienda ficta claritas, demonstrant. Dicatur ergo de tenebrosa nocte, que humane infirmitatis oculos claudit: Maledicant ei, qui maledicunt diei, id est, illi electi spiritus erroris eius tenebras [a 1Kb] damnando denuntient, qui magnitudinem claritatis illius iam ab exordio fictam uident. Bene autem subditur: Qui parati sunt suscitare Leuiathan. Leuiathan quippe intepretatus dicitur additamentum eorum. Quorum scilicet, nisi hominum? Recta autem additamentum eorum dicitur, quia postquam primam culpam mala suggestione intulit, hanc quotidie augere  grauioribus persuasionibus non desistit. uel certe per exprobrationem Leuiathan uocatus est, id est, additamentum hominum dictus. Eos namque in paradiso immortales reperit; sed diuinitatem immortalibus 111 promittendo, quasi eis aliquid ultra quam erant se addere spopondit. Sed dum blande non habita se daturum perhibuit, callide et habita subtraxit. [b 1Kb] Unde et eumdem Leuiathan ita propheta describit dicens: Super Leuiathan serpentem uectem, super Leuiathan serpentem tortuosum . Leuiathan quippe iste in eo, quod se addere homini spopondit, tortuosis ad eum sinibus irrepsit; quia dum falso impossibilia promisit, uere et possibilia sustulit. [uet. XII.] Querendum uero nobis est cur  qui serpentem dixerat, tortuosumque illico subiungens, interposuit uectem, nisi forte quod in serpentis tortitudine fluxa mollities, in uecte autem est [c 1Kb] duritia rigiditatis. Ut ergo hunc et durum signaret, et mollem; et uectem nominat, [d 1Kb] et serpentem. Durus quippe est per malitiam, mollis per blandimenta. uectis ergo dicitur, quia usque ad necem percutit; serpens autem, quia se per insidias molliter [e 1Kb] infundit.

16. Diabolum electi angelorum in puteo abyssi clausum  premunt.---Sed hunc Leuiathan electi angelorum spiritus nunc in puteo abyssi clausum premunt. Unde scriptum est: uidi angelum descendentem de celo, habentem clauem abyssi, et catenam magnam in manu sua: et apprehendit draconem serpentem antiquum, qui est diabolus et Satanas, et ligauit eum per annos mille, et misit eum in abyssum . Quem tamen in mundi fine ad apertiora certamina reuocant, et totum contra nos in suis uiribus ralaxant. Unde et illic rursum scriptum est: Cum completi fuerint mille anni, soluetur Satanas . Ille enim apostata angelus, quia ita conditus fuerat, ut angelorum ceteris legionibus emineret, ita superbiendo succubuit, ut hunc stantium angelorum ditioni substratus sit; quatenus uel nunc ad utilitatem  nostram eis ministrantibus religatus lateat, uel tunc ad probationem nostram eis relaxantibus, totis se contra nos suis uiribus solutus exerceat. Quia igitur hi electi spiritus superbum apostatam comprimunt, qui humiles hunc sequi noluerunt, ipsisque administrantibus disponitur, ut ad intentionem aperti certaminis destruendus funditus quandoque reuocetur, dicatur recte: Qui parati sunt suscitare Leuiathan. Quia tamen hostis callidus ad aperta bella necdum suscitatus est, quomodo quorumdam mentes nox ista nunc latenter obscuret, insinuet. Sequitur:



CAPUT X [uet. XIII, Rec. XIu].

uERS. 9.---Obtenebrentur stelle caligine eius.

17. Stelle aliquando sancti, aliquando hypocrite in Scripturis dicuntur. Hypocritarum lux obscuratur  aperto errore.---In Scriptura sacra stellarum stellarum nomine aliquando sanctorum iustitia, que in huius uite tenebris lucet, aliquando uero hypocritarum fictio demonstratur, qui bona que faciunt, ad percipiendas laudes hominibus ostendunt. Si enim recte uiuentes, stelle non essent, nequaquam Paulus discipulis diceret: In medio nationis praue et peruerse, inter quos lucetis sicut luminaria in mundo . Rursum, si inter eos qui recta agere uidentur, quidam de actione sua retributionem fauoris humani non quererent, nequaquam stellas Ioannes ruere a celestibus uideret, dicens: Misit draco caudam, et traxit tertiam partem stellarum . Draconis enim cauda stellarum pars trahitur, quia extrema persuasione Antichristi quidam qui uidentur lucere rapientur.  112 Stellas namque in terram trahere, est eos qui uidentur studio uite celestis inherere, ex amore terreno iniquitate aperti erroris inuoluere. Sunt namque nonnulli qui ante humanos oculos uelut magnis operibus lucent; sed quia hec ipsa opera a mundo corde non prodeunt, capti in occultis cogitationibus, noctis huius tenebris obscurantur; qui sepe ea que mundo corde non faciunt, etiam opera amittunt. Quia ergo nox preualere permittitur, quando et inter  bona opera cordis intentio minime mundatur, dicatur recte: [a 1Kb] Obscurentur stelle caligine eius; [b 1Kb] id est, contra eos qui ante humanos oculos quasi bonis operibus splendent, malitia antiqui hostis obscura preualeat; et hoc, quod ante humana iudicia sumpserant, lumen laudis deponant. Caligine quippe noctis obscurantur, cum eorum uita aperto errore confunditur; ut nimirum tales etiam foris in actione appareant, quales apud semetipsos intus diuino parere iudicio non formidant. Sequitur:



CAPUT XI [uet. XIu].

IBID. Exspectet lucem, et non uideat, nec ortum surgentis aurore.

18. Christus cum bonis una est persona, et diabolus una cum reprobis. Qui praua agunt, aut recta non  recto corde, mercedem eternam frustra sperant.---In Euangelio ueritas dicit: Ego sum lux mundi . Sicut autem isdem Redemptor noster una persona est cum congregatione bonorum; ipse namque caput est corporis, et nos huius capitis corpus; ita antiquus hostis una persona est cum cuncta collectione reproborum, quia ipse eis ad iniquitatem quasi caput preeminet, illi autem dum ad persuasa deseruiunt, uelut subiunctum capiti corpus inherent. Quod ergo de hac nocte, id est antiquo hoste dicitur, dignum est ut ad corpus eius, id est ad iniquos quosque, deriuetur. Quia igitur Redemptor humani generis lux est, quid est quod de hac nocte dicitur: Exspectet lucem, et non uideat: nisi quod sunt nonnulli qui fidem, quam operibus destruunt, tenere se sermonibus  ostendunt? De quibus per Paulum dicitur: Qui confitentur se nosse Deum, factis autem negant . Hi nimirum aut praua sunt que faciunt, aut recta opera non recto corde sectantur. Non enim de suis operibus retributiones perpetuas, sed transitorios fauores querunt; et tamen quia quasi sanctos laudari se audiunt, esse se ueraciter sanctos arbitrantur; et quanto se ex multorum estimatione irreprehensibiles putant, tanto diem districti iudicii securius exspectant. De quibus bene per prophetam dicitur: ue desiderantibus diem Domini . Quibus beatus Iob debitam sententiam profert, predicentis studio; non optantis uoto dicens: Exspectet lucem, et non uideat. Nox quippe illa, uidelicet tenebrosus hostis, in membris suis lucem exspectat, et  non uidet, quia uel hi qui fidem sine operibus retinent, cum pro eadem fide in extremo iudicio saluari se posse confidunt, spes eorum frustrabitur, [c 1Kb] quia hanc uiuendo demoliti sunt, quam confitendo tenuerunt, uel hi qui pro humana laude in bona actione se exhibent, incassum [d 1Kb] a ueniente iudice retributionem bonorum operum sperant; quia dum hec in ostentationem  faciunt laudis, iam premium ab humano ore receperunt, ueritate attestante, que ait: Amen dico uobis, receperunt mercedem 113 suam  19. Ecclesie in iudicio nouissimo claritatem non uidebunt.---Aurora quippe Ecclesia dicitur, que a peccatorum suorum tenebris ad lucem iustitie permutatur. Unde et hanc sponsus in Canticorum cantico miratur, dicens: Que est ista, que progreditur quasi aurora consurgens ? Quasi aurora quippe electorum surgit Ecclesia, que prauitatis pristine tenebras deserit, et sese in noui luminis fulgorem conuertit. In illa igitur luce, que in districti iudicis aduentu monstratur, corpus damnati  hostis ortum surgentis aurore non uidet; quia cum districtus iudex ad retributionem uenerit, iniquus quisque suorum caligine meritorum pressus, quanta claritate sancta Ecclesia in internum cordis lumen surgat, ignorat. Tunc namque electorum mens in altum rapitur, ut diuinitatis radiis illustretur; et quo eius respectu perfunditur, eo ultra se gratia coruscante subleuatur. Tunc sancta Ecclesia [e 1Kb] plena aurora fit, cum mortalitatis atque ignorantie sue tenebras funditus amittit. In iudicio ergo adhuc aurora est, sed in regno dies; quia etsi iam cum restauratione corporum uidere lumen in iudicio inchoat, eius tamen uisum plenius in regno consummat. Ortus itaque aurore est exordium clarescentis Ecclesie, quem uidere reprobi nequeunt, quia a conspectu  districti iudicis malorum suorum pondere ad tenebras pressi pertrahuntur. Unde recte per prophetam dicitur: Tollatur impius ne uideat gloriam Dei . Hinc est quod de hac aurora per Psalmistam dicitur: Abscondes eos [f 1Kb] in abdito uultus tui, a conturbatione hominum . Electus enim quisque in iudicio per internum uisum in uultu Diuinitatis absconditur, dum reproborum foris cecitas districta animaduersione iustitie repulsa turbatur.

20. Hypocrite iustorum opera non intentionem cernentes, lucem eorum non uident.---Quod etiam ad presens non inconuenienter accipimus, si simulatorum corda subtilius indagamus. Arrogantes namque et hypocrite bonorum facta exterius aspiciunt, eosque  in factis suis laudari ab hominibus agnoscunt, eorumque celebre nomen mirantur, et quod pro bene gestis laudes suscipiant uident; sed quanto studio easdem laudes fugiant, non uident. Aperta eorum opera considerant; sed quod sola spe intima hec operentur, ignorant. Qui enim uera luce iustitie clari sunt, prius a tenebris interne intentionis immutantur,  ut obscuritatem intus terrene appetitionis plene deserant, et corda sua ad superne lucis desideria perfecte conuertant, ne cum aliis apparent lucidi, sibimetipsis sint obscuri. Arrogantes ergo quia bonorum facta considerant, et corda non pensant, imitantur unde laudari foris ualeant, non unde intus ad iustitie lumen surgant: et quasi ortum surgentis aurore uidere nesciunt, quia intentionem religiose mentis considerare contemnunt.

[uet. XuI.] 21. Iudea Christi uenientis et Ecclesie nascentis lucem non uidit.---Potest etiam sanctus uir, gratia prophetici spiritus plenus, Iudee perfidiam Redemptore ueniente conspicere, eiusque cecitatis damna per uerba hec quasi ex optantis qualitate prophetare, ut dicat: Exspectet lucem, et non  uideat, nec ortum surgentis aurore. Iudea quippe lucem exspectauit, et non uidit; quia humani generis Redemptorem uenturum quidem prophetando sustinuit, sed uenientem minime cognouit; et quos ad spem aperuit 114 mentis oculos, ad presentiam lucis clausit. Que et surgentis aurore ortum non uidit: quia infirma illa sancte Ecclesie primordia uenerari contempsit; dumque hanc labefactari suorum mortibus credidit, ad que fortia perueniret, ignorauit. Sed quia de infidelibus loquens, iniqui capitis membra innotuit, ad ipsum rursum iniquorum caput uerba conuertit, dicens:



CAPUT XII.

uERS. 10.---Quia non conclusit ostia uentris, qui portauit me, nec abstulit mala ab oculis meis.

 22. Paradisus humani generis uterus, cuius ostia serpens aperuit.---Quod unicuique hominum uenter est matris, hoc uniuerso humano generi exstitit habitatio illa summa paradisi. Ex ipsa namque [a 1Kb] proles humani generis uelut ex uentre prodiit, et quasi ad incrementa corporis, sic ad augmenta propaginis foras emanauit. Ibi conceptio nostra coaluit, ubi origo hominum homo primus habitauit. Sed huius uentris ostia serpens aperuit, quia persuasione callida in corde hominis mandatum celeste dissoluit. Huius uentris ostia serpens aperuit, quia munita supernis monitis claustra mentis irrupit. Sanctus igitur uir in pena quam tolerat, ad culpam mentis oculos reducat. Doleat hoc, quod tenebrosa nox, id est, antiqui hostis obscura suggestio humanis mentibus intulit;  doleat hoc, quod suggestioni callide humana mens in sua deceptione consensit, et dicat: Quia non conclusit ostia uentris, qui portauit me, nec abstulit mala ab oculis meis. Nec moueat quod non conclusisse queritur, quem aperuisse paradisi ianuam detestatur. Non conclusit enim dicit, aperuit; et mala non abstulit, irrogauit. Quasi enim auferret, si quiesceret; et quasi clauderet, si ab irruptione cessaret. Pensat namque de quo loquitur, et perpendit quod prauo  spiritui quasi lucra nobis dedisse fuerat, si damna non intulisset. Sic nos de latronibus loquimur, [b 1Kb] quia captiuis suis donant uitam, si non abstulerint.

23. SENSUS MORALIS.---Libet hec ab inchoatione repetere, atque ex eo quod in usu presentis uite recognoscimus, moraliter retractare. [uet. XuII.] Beatus Iob considerans, postquam a mentis statu succubuit genus humanum, quanta in rebus prosperis fiducia subleuetur, uel quanta ex aduersis perturbatione frangatur, ad illum, quem habere in paradiso potuit, incommutabilitatis statum mente recurrit, et mortalitatis lapsum per prospera et aduersa uariantem, quam despicabilem cerneret, maledicendo declarauit dicens:



CAPUT XIII [Rec. Xu].

 uERS. 3. Pereat dies in qua natus sum, et nox in qua dictum est, Conceptus est homo.

24. Dies est prosperitas, nox tribulatio. Dies peccati delectatio, nox cecitas mentis.---Quasi dies quedam est, cum mundi huius prosperitas arridet. Sed dies iste in noctem desinit, quia sepe temporalis prosperitas ad tribulationis tenebras perducit. Hunc prosperitatis diem propheta despexerat, cum dicebat: Diem hominis non concupiui, tu scis . Hanc tribulationis noctem postremo incarnationis sue tempore passurum se Dominus nuntiabat, cum per Psalmistam quasi ex preterito diceret: Usque ad noctem increpuerunt me renes mei . Potest autem per diem, peccati delectatio, per noctem uero cecitas mentis intelligi, per quam se homo patitur in  culpe perpetratione prosterni. Optat igitur perire diem, ut omne quod blandiri culpa cernitur, uigore iustitie interueniente destruatur. Optat etiam perire noctem, ut quod cecata mens etiam per consensum perpetrat, animaduersione penitentie exstinguat.

115 25. Scriptura tribus modis hominem appellat. Homo per uoluntarias mentis tenebras a delectatione peccati rapitur.---Sed querendum nobis est cur in die homo natus dicitur, in nocte conceptus? Scriptura sacra tribus modis hominem appellat, scilicet aliquando per naturam, aliquando per culpam, aliquando per infirmitatem. [c 1Kb] Homo quippe per naturam dicitur, sicut scriptum est: Faciamus hominem ad imaginem et similitudinem nostram . Homo per culpam, sicut scriptum est: Ego dixi, Dii estis, et filii Excelsi omnes; uos autem sicut homines  moriemini . Ac si aperte dicat: Sicut delinquentes obibitis. Unde et Paulus ait: Cum sit inter uos zelus et contentio, nonne carnales estis, et secundum hominem ambulatis ? Ac si dicat: Qui discordes mentes ducitis, nonne adhuc ex reprehensibili humanitate peccatis? Homo per infirmitatem dicitur, sicut scriptum est: [d 1Kb] Maledictus homo, qui spem suam ponit in homine . Ac si aperte diceret, in infirmitate. Homo ergo in die  nascitur, sed in nocte concipitur, quia nequaquam [a 1Kb] a delectatione peccati rapitur, nisi prius per uoluntarias mentis tenebras infirmetur. Ante enim cecus in mente fit, et postmodum se reprobe delectationi substernit. Dicatur ergo: Pereat dies in qua natus sum, et nox in qua dictum est, Conceptus est homo: id est, pereat delectatio, que in culpam hominem rapuit, pereat incauta mentis infirmitas, que usque ad tenebras praui consensus excecauit. Homo enim dum blandimenta delectationis caute non perspicit, etiam in noctem nequissime perpetrationis ruit. Solerter ergo uigilandum est, ut cum blandiri culpa inchoat, ad quantum interitum mens trahatur, agnoscat. Unde et apte subditur:



CAPUT XIu.

 uERS. 4.---Dies illa uertatur in tenebras.

26. Delectationis initium penitentie lamentis castigandum.---Dies quippe in tenebras uertitur, cum culpa in ipso delectationis exordio, ad quem perditionis finem rapiat, uidetur. In tenebras diem uertimus, cum nosmetipsos districte punientes, ipsa delectationis praue blandimenta per districta penitentie lamenta cruciamus, cum flendo insequimur quidquid in corde taciti ex delectatione peccamus. Quia enim fidelis quisque cogitationes in iudicio exquiri subtiliter non ignorat, Paulo attestante, qui ait: Inter se inuicem cogitationum accusantium, aut etiam defendentium ; semetipsum introrsus discutiens, ante iudicium uehementer examinat, ut districtus iudex eo iam tranquillius ueniat, quo [b 1Kb] reatum  suum, quem discutere appetit, iam pro culpa punitum cernit. Unde et recte subiungitur:



CAPUT Xu [uet. XuIII, Rec. XuI].

IBID.---Non requirat eum Deus desuper.

27. Ut a Deo in iudicio non puniatur.---Requirit Deus que iudicando discutit; non requirit que ignoscendo in suo iam iudicio impunita derelinquit. Hic itaque dies, id est, hec peccati delectatio, a Domino non requiretur, si animaduersione spontanea punitur, Paulo attestante, qui ait: Si nosmetipsos diiudicaremus, non utique a Domino iudicaremur . Deo ergo diem nostrum requirere, est contra mentem nostram subtiliter in iudicio [c 1Kb] omne quod de culpa gratulatur indagare; in qua scilicet requisitione illum tunc seuerius percutit, quem sibi nunc mollius  pepercisse deprehendit. Bene autem sequitur: Et non illustret lumine. In iudicio namque Dominus apparens, 116 omne quod tunc redarguit, lumine illustrat. Quasi enim sub quadam obscuritate tegitur, quidquid tunc in memoriam iudicis non reuocatur. Scriptum quippe est: Omnia autem que arguuntur, a lumine manifestantur . Quasi quedam tenebre peccata penitentium abscondunt, de quibus  per Prophetam dicitur: Beati quorum remisse sunt iniquitates, et quorum tecta sunt peccata . Quia ergo omne quod tegitur, uelut in tenebris occultatur; in die extremi iudicii non illustratur lumine, quod non discutitur ultione. Actus namque nostros, quos tunc iuste punire noluerit, ipsa sibi aliquo modo sciens diuina misericordia abscondit. In lumine uero ostenditur, quidquid tunc in conspectu omnium demonstratur. Hic ergo dies uertatur in tenebras, ut uidelicet omne quod delinquimus, nos per penitentiam feriamus. Hunc diem Dominus non requirat, et lumine non illustret; ut scilicet nobis culpam nostram ferientibus, ipse hanc extremi iudicii animaduersione non increpet.

28. Penitens solus locum inuenit, quo se Deo iudici  abscondat.---Ipse autem iudex uenturus est, qui cuncta penetret, cuncta perstringat. Qui quia ubique est, locus quo fugiatur, non est. [uet. XIX.] Sed quia correctionis nostre fletibus placatur, solus ab illo locum fuge inuenit, qui post perpetratam culpam nunc se [d 1Kb] ei in penitentia abscondit. Unde et apte adhuc de hoc delectationis die subiungitur:



CAPUT XuI [Rec. XuII].

uERS. 5.---Obscurent eum tenebre et umbra mortis.

29. Occulta Dei iudicia, quedam tenebre sunt.---Diem profecto tenebre obscurant, quando delectationem mentis inflicta penitentie lamenta transuerberant. Possunt etiam per tenebras occulta iudicia designari. In luce namque quod uidemus agnoscimus;  in tenebris uero aut omnino nichil cernimus, aut incerto uisu caligamus. Occulta ergo iudicia quasi quedam ante oculos nostros tenebre sunt, quia perscrutari nequaquam possunt. Unde et de Deo scriptum est: Posuit tenebras latibulum suum . Et quia absolui non meremur, agnoscimus: sed preueniente nos diuina gratia, per eius iudicia occulta liberamur. Diem igitur tenebre obscurant, cum flendum nostre delectationis gaudium, ab illo iuste animaduersionis radio inscrutabilia eius iudicia misericorditer occultant. Ubi et apte subiungitur: Et umbra mortis.

[uet. XX.] 30. Umbra mortis tripliciter in Scripturis accipitur.---In Scriptura enim sacra umbra mortis aliquando obliuio mentis accipitur, aliquando imitatio diaboli, aliquando mors carnis. Umbra enim  mortis, obliuio mentis accipitur; quia, ut superius diximus, sicut mors hoc quod interficit, agit ut non sit in uita; ita et obliuio hoc quod intercipit, agit ut non sit in memoria. Unde et recte, quia Ioannes Hebreorum populo eum, cuius obliti fuerant, Deum predicare ueniebat, per Zacariam dicitur: Illuminare his qui in tenebris et in umbra mortis sedent . In umbra enim mortis sedere, est a diuini  amoris notitia in obliuione [a 1Kb] lassescere. Umbra mortis imitatio antiqui hostis accipitur. Ipse enim quia mortem intulit, mors uocatur, Ioanne attestante, qui ait: Ut nomen illi mors . Per umbram igitur mortis eius imitatio designatur; quia sicut umbra iuxta qualitatem corporis ducitur, ita actiones iniquorum de specie imitationis 117 eius exprimuntur. Unde recte Isaias cum gentiles populos [b 1Kb] in antiqui hostis cerneret imitatione defecisse, eosque ad ueri solis ortum resurgere, que certo futura considerat, quasi ex preteritis narrat, dicens: Sedentibus in tenebris et umbra mortis, lux orta est eis . Umbra etiam mortis mors carnis accipitur; quia sicut uera mors est, qua anima separatur a Deo, ita umbra mortis est, qua caro separatur ab anima. Unde  recte uoce martyrum per Prophetam dicitur: Humiliasti nos in loco afflictionis, et cooperuit nos umbra mortis . Quos enim constat non spiritu, sed sola carne mori, nequaquam se uera morte, sed umbra dicunt mortis operiri.

31. Christus unica morte duplicem hominum mortem deleuit.---Quid est ergo, quod beatus Iob, ad obscurandum diem praue [c 1Kb] delectationis postulat umbram mortis; nisi quod ad delenda peccata ante Dei oculos, Dei et hominum mediatorem requirit, qui solam pro nobis mortem carnis susciperet, et ueram mortem delinquentium per umbram sue mortis deleret? Ad nos quippe uenit, qui in morte spiritus carnisque tenebamur; unam ad nos suam mortem detulit, et duas nostras, quas reperit, soluit. Si enim ipse utramque susciperet, nos a nulla liberaret. Sed unam misericorditer  accepit, et iuste utramque damnauit. Simplam suam duple nostre contulit, et duplam nostram moriens subegit. Unde et non immerito uno die in sepulcro et duabus noctibus iacuit, quia uidelicet lucem sue simple mortis, tenebris duple nostre mortis adiunxit. Qui ergo solam pro nobis mortem carnis accepit, umbram mortis pertulit, et a Dei oculis culpam quam fecimus abscondit. Dicatur igitur recte: Obscurent eum tenebre et umbra mortis. Ac si aperte diceretur: ille ueniat, qui ut a morte carnis et spiritus debitores eripiat, mortem carnis non debens soluat. [uet. XXI.] Sed quia nullum peccatum Dominus inultum relaxat, aut enim nos hoc flendo insequimur, aut ipse [d 1Kb] iudicando, restat ut ad emendationem suam semper mens solerter inuigilet. In quo ergo sibi quisque  misericorditer subueniri [e 1Kb] considerat, hoc necesse est ut confitens tergat. Unde et apte subiungitur:



CAPUT XuII.

IBID.---Occupet eum caligo.

32. Mentis penitentis salubris caligo.---Quia enim in caligine oculus confunditur, ipsa per penitentiam  mentis nostre confusio, caligo nominatur. Nam sicut caligo nebulosa congerie obscurat diem, ita confusio perturbatis cogitationibus obnubilat mentem. De qua [f 1Kb] per quemdam dicitur: Est confusio adducens gloriam . Cum enim ad mentem male gesta penitendo reducimus, graui mox merore confundimur, perstrepit in animo turba cogitationum, meror conterit, anxietas deuastat, in erumnam mens uertitur, et quasi quodam nubilo caliginis obscuratur. Hec namque caligo confusionis eorum mentem salubriter oppresserat; quibus Paulus dicebat: Quem enim fructum habuistis tunc in illis, in quibus nunc erubescitis ? Hunc ergo peccati diem caligo occupet, id est, blandimentum nequitie afflictio penitentie digno merore perturbet. Unde et apte subiungitur:



CAPUT XuIII.


IBID.---Inuoluatur amaritudine.

33. Salubris meror de praua delectatione.---Dies enim amaritudine inuoluitur, cum ad cognitionem mente redeunte, peccati blandimenta 118 cruciatus penitentie sequuntur. Diem amaritudine inuoluimus, cum praue delectationis gaudium, que supplicia sequantur aspicimus, et asperis hoc fletibus circumdamus. Quia enim hoc quod inuoluitur, ex latere omnis partis operitur, inuolui dies amaritudine optatur, quatenus que mala incorrectis imminent, ex omni parte quisque conspiciat, et uoluptatis sue lasciuiam tristitie lamentis tergat.

34. Quanto maior esse debeat de consensu ad culpam.---Sed si diem, quam peccati delectationem  diximus, tot impeti precibus audiuimus, ut uidelicet circumdantes fletus expient quidquid delectatus per negligentiam animus delinquit, quanta animaduersione penitentie huius diei nox ferienda est, uidelicet ipse iam consensus ad culpam? Sicut enim minoris culpe est, cum carnaliter mens in delectatione rapitur, sed tamen delectationi sue per spiritum reluctatur; ita grauioris et plene est nequitie, ad peccati illecebram non solum delectatione pertrahi, sed etiam consensu famulari. Tanto igitur [g 1Kb] arctiori manu penitentie, mens a pollutione tergenda est, quanto se per consensum conspicit sordidius inquinatam. Unde et apte subiungitur:



CAPUT XIX.

uERS. 6.---Noctem illam tenebrosus turbo possideat.

 35. uis compunctionis.---Quasi enim quidam turbo tempestatis est concitatus spiritus meroris. Nam dum peccatum quisque quod fecit, intelligit; dum prauitatis sue nequitiam subtiliter pensat, merore mentem obnubilat et quasi concusso serene letitie ere, omnem in se tranquillitatem cordis penitentie  turbine deuastat. Nisi enim recognoscentem se animum iste turbo contereret, nequaquam Propheta dixisset: In spiritu uehementi conteres naues Tharsis . Tharsis quippe exploratio gaudii dicitur. [uet. XXII.] Sed cum uehemens penitentie spiritus mentem occupat, omnem in ea explorationem reprehensibilis gaudii perturbat, ut nichil ei iam nisi flere libeat, nichil nisi quod se terrere possit attendat. Ponit namque ante oculos illinc districtionem iustitie, hinc meritum culpe: conspicit quo supplicio digna sit, si parcentis pietas desit, que per lamenta presentia ab eterna eruere pena consueuit. Spiritus ergo uehemens Tharsis naues conterit, cum uis compunctionis ualida mentes nostras huic mundo, quasi mari deditas, salubri terrore confundit. Dicat  igitur: Noctem illam tenebrosus turbo possideat; id est, perpetrationem culpe, non blandimenta secure quietis foueant, sed pie deseuiens amaritudo penitentie irrumpat.

36. Quid sit possidere noctem, et a nocte possideri.---Sciendum uero est, quia cum peccata impunita relinquimus, a nocte possidemur; cum uero hec animaduersione penitentie plectimus, nimirum nos noctem, quam fecimus, possidemus. Sed tunc peccatum cordis sub iuris nostri possessionem reducitur, si cum incipit, reprimatur. Unde et diuina uoce Cain praua cogitanti dicitur: In foribus peccatum tuum aderit, sed sub te erit appetitus eius, et tu dominaberis illius . In foribus quippe peccatum adest, cum in cogitationibus pulsat. Cuius appetitus subter est, eique homo dominatur, si cordis nequitia inspecta,  citius prematur, et priusquam ad duritiam crescat, reluctanti mente subigatur. Ut ergo delictum suum citius animus sentiat, 119 et culpe tyrannidem sub iure suo penitendo restringat, dicatur recte: Noctem illam tenebrosus turbo possideat. Ac si aperte diceretur: Ne captiua mens culpe seruiat, culpam a penitentia liberam non relinquat. Et quia quod flendo insequimur, nequaquam nobis a uenturo iudice hoc obiici certe speramus, bene subditur:



CAPUT XX [Rec. XuIII].

IBID.---Non computetur in diebus anni, nec numeretur in mensibus.

37. Rogandus Deus ne mala que gessimus, in iudicio nobis obiiciantur.---Illuminationis nostre annus tunc perficitur, quando apparente eterno iudice sancte  Ecclesie, peregrinationis sue uita completur. Tunc laboris sui remunerationem recipit, cum expleto hoc belli tempore, ad patriam redit. Unde bene per Prophetam dicitur: Benedices corone anni benignitatis tue . Quasi enim corona anni benedicitur, cum finito laboris tempore, uirtutum remuneratio confertur. Dies uero huius anni sunt singule queque uirtutes; menses autem multiplicia facta uirtutum. Sed ecce cum per fiduciam mens erigitur, ut speret quod ueniente iudice de uirtutibus remuneretur, occurrunt eius memorie etiam mala que gessit; et ualde formidat, ne districtus iudex qui uenit  ut uirtutes remuneret, etiam ea que illicite gesta sunt examinans, subtiliter penset; ne cum annum complet, etiam noctem numeret. Dicat itaque de hac nocte: Non computetur in diebus anni, nec numeretur in mensibus. Ac si districtum iudicem exoret, dicens: Cum completo sancte Ecclesie tempore, extremo te examini manifestas, sic dona que contulisti remunera, ut mala que commisimus non requiras. Si enim nox illa in diebus anni computatur, omne quod egimus, ex prauitatis nostre estimatione confunditur. Et dies uirtutum iam non lucent, si hos in conspectu tuo annum eratanostre noctis tenebrosa confusio obscuret.

[uet. XXIII.] 38. Ideo nulla impunita relinquamus.---Sed si de nocte nostra moueri [a 1Kb] tunc inquisitionem nolumus, magnopere nunc curandum est, ut nos  in eius discussione uigilemus; ne quelibet nobis culpa impunita remaneat, ne mens peruersa quod fecit, defendere audeat, et defendendo, nequitie nequitiam adiungat. Unde et bene subditur:



CAPUT XXI [Rec. XIX].

uERS. 7.---Sit nox illa solitaria, nec laude digna.

39. Nulla excusando exaggeremus.---Sunt nonnulli, qui non solum nequaquam deflent quod faciunt, sed etiam laudare et defendere non desistunt. Et nimirum dum defenditur culpa, geminatur. Contra quod recte per quemdam dicitur: Peccasti, ne adiicias iterum . Peccatum quippe peccato adiicit, qui male gesta etiam defendit; et noctem solitariam non relinquit, qui culpe sue tenebris etiam patrocinia defensionis adiungit. Hinc est, quod primus homo de erroris sui nocte requisitus, eamdem  noctem esse solitariam noluit; quia dum requisitione ad penitentiam uocaretur, ei adminicula excusationis adiunxit, dicens: Mulier, quam dedisti [b 1Kb] mihi sociam, dedit mihi de ligno, et comedi ; scilicet excessus sui uitium in auctorem latenter intorquens, ac si diceret: Tu occasionem delinquendi prebuisti, qui mulierem dedisti. Hinc est, quod huius erroris ramus in humano genere ex illa nunc usque radice 120 protrahitur, ut quod male agitur, adhuc etiam defendatur. Dicat ergo: Sit nox illa solitaria, nec laude digna. Ac si aperte exoret, dicens: Culpa, quam fecimus, sola remaneat, ne dum laudatur et defenditur, in conspectu nos nostri iudicis multiplicius astringat. Peccare quidem non debuimus; sed utinam alia non iungentes, uel ea que fecimus  sola deseramus.

40. Culpam suam ueraciter insequitur, qui prosperitatem seculi calcat.---Sed inter hec sciendum est, quia ille culpam suam ueraciter insequitur, qui iam ad amorem presentis seculi nullo appetitu prosperitatis instigatur; qui huius mundi blandimenta quam sint fraudulenta considerat, fauoresque eius quasi quasdam persecutiones pensat. Unde et bene subditur:



CAPUT XXII [Rec. XX].

uERS. 8.---Maledicant ei, qui maledicunt diei.

41. Transactas culpas punit qui seductoris insidias in ipsa suggestione deprehendit.---Ac si aperte dicat:  Illi huius noctis tenebras uere penitendo feriant, qui iam lucem prosperitatis seculi despicientes calcant. Si enim diem letitiam delectationis accipimus, recte de hac nocte dicitur: Maledicant ei qui maledicunt diei; quia nimirum illi ueraciter mala transacta per animaduersionem penitentie corrigunt, qui iam ad bona fallentia nulla delectatione rapiuntur. Nam quos adhuc noxia alia delectant, falsum est quod cernitur, quia perpetrata alia deplorant. Si autem, [a 1Kb] ut supra dictum est, suggestionem callidam antiqui hostis accipimus, illi maledicere noctem intelligendi sunt, qui diei maledicunt; quia scilicet illi transactas culpas uere puniunt, qui maligni seductoris insidias in ipsa blanda suggestione deprehendunt. Bene autem subditur:



CAPUT XXIII [uet. XXIu, Rec. XXI].

 IBID.---Qui parati sunt suscitare Leuiathan.

42. Diabolum contra se suscitant, qui eius tyrannidem despiciunt.---Omnes enim, qui ea que mundi sunt mente calcant, et ea que Dei sunt plena intentione desiderant, Leuiathan contra se suscitant, quia eius malitiam instigatione sue conuersationis inflammant. Nam qui eius uoluntati subiecti sunt, quasi quieto ab illo iure possidentur, et superbus eorum rex quasi quadam securitate perfruitur, dum eorum cordibus inconcussa potestate dominatur. Sed cum uniuscuiusque spiritus ad conditoris sui desiderium recalescit, cum torporem negligentie deserit, et frigus insensibilitatis pristine igne sancti amoris accendit; cum libertatis ingenite meminit, et teneri ab hoste seruus erubescit, quia isdem hostis se  considerat despici, quia uias Dei uidet apprehendi, dolet contra se captum reniti, et mox zelo accenditur, mox ad certamen mouetur, mox ad tentationes innumeras contra rebellantem mentem se excitat, atque in omni arte lacerationis instigat, ut tentationum iacula intorquendo confodiat cor, quod dudum quieto iure possidebat. Quasi dormiebat quippe, dum sopitus in prauo corde quiesceret: sed excitatur in prouocatione certaminis, cum ius amiserit peruerse dominationis. Huic ergo nocti maledicant, qui parati sunt suscitare Leuiathan: id est, hi se contra peccatum fortiter [b 1Kb] iudicio districtionis erigant, qui in suis tentationibus excitare antiquum aduersarium non formidant. Scriptum namque est: Fili, accedens ad seruitutem Dei, sta in iustitia 121 et timore, et  prepara animam tuam ad tentationem . Quisquis enim accingi in diuino seruitio properat, quid aliud, quam se contra antiqui aduersarii certamen parat, ut liber in certamine ictus suscipiat, qui quietus [c 1Kb] sub tyrannide in captiuitate seruiebat? Sed in eo ipso, quod mens contra hostem accingitur,  quod alia uitia subigit, aliis reluctatur, aliquando de culpa aliquid, quod tamen non ualde noceat, remanere permittitur.

43. Ob humilitatem Deus sinit ut qui multa et grauia uitia subegit, unum minimum non expugnet.---Et sepe mens, que aduersa multa et fortia superat, unum in se, et fortasse minimum, quamuis magna intentione inuigilet, non expugnat. Quod diuina nimirum dispensatione agitur, ne ex omni parte uirtutibus splendens, in elatione subleuetur; ut dum in se paruum quid reprehensibile uidet, et tamen hoc subigere non ualet, nequaquam sibi, sed auctori uictoriam tribuat in his que subigere fortiter ualet. Unde et bene subiungitur:



CAPUT XXIu [Rec. XXII].

uERS. 9.---Obtenebrentur stelle caligine eius.

 44. Sic qui stelle sunt, aliqua caligine obscurantur.---Stelle quippe huius noctis caligine tenebrantur, quando et hi qui magnis iam uirtutibus splendent, adhuc de obscuritate culpe aliquid renitentes sustinent, ut etiam magna uite claritate luceant, et tamen adhuc noctis reliquias nolentes trahant. Quod ad hoc, sicut dictum est, agitur, ut mens proficiens ad uirtutem iustitie sue, melius infirmitate roboretur; et inde uerius in bonis luceat, unde eam etiam nolentem parua reprehensibilia humiliter obscurant. Unde et bene cum Isrelitico populo, percepta repromissionis terra, partiretur, Ephraim tribui Chananeus gentilis populus non occisus, sed factus tributarius dicitur, sicut scriptum est: Habitauit Chananeus in medio Ephraim tributarius .  Quid enim Chananeus, gentilis uidelicet populus, nisi uitium significat? Et sepe magnis uirtutibus terram repromissionis ingredimur, quia spe intima de eternitate roboramur. [uet. XXu.] Sed dum [d 1Kb] inter acta sublimia, uitia quedam parua retinemus, quasi Chananeum uiuere in terra nostra concedimus. Qui tamen [e 1Kb] tributarius efficitur, quia hoc ipsum uitium, quod subigere non possumus, ad usum nostre utilitatis humiliter retorquemus; ut eo de se mens et in summis uilia sentiat, quo suis uiribus etiam parua que appetit, non expugnat. Unde bene rursum scriptum est: He sunt gentes quas Dominus dereliquit, ut erudiret in eis Isrelem . Ad hoc namque quedam minima uitia nostra retinentur, ut sese nostra intentio sollicitam in certamine semper exerceat;  et eo de uictoria non superbiat, quo uiuere in se hostes conspicit, a quibus adhuc uinci formidat. Isrel ergo reseruatis gentibus eruditur, quando in quibusdam minimis uitiis elatio uirtutis nostre comprimitur, et in paruis sibi resistentibus discit, [f 1Kb] quod ex se maiora non subigit.

 45. Nemo in hac uita, quantalibet sanctitate fulgeat, Deum sicut est uidere ualet.---Hoc tamen quod dicitur: Obtenebrentur stelle caligine eius; intelligi et aliter potest. Nox quippe illa, uidelicet consensus ad culpam, que ad nos primi parentis est excessu propagata, mentis nostre oculum tanta obscuritate perculit, ut [a 1Kb] in huius uite exsilio, cecitatis sue tenebris pressus, quantalibet ui eternitatis lumen intenderit, penetrare non possit. Post penam namque damnati 122 peccatores nascimur, atque ad hanc uitam cum mortis nostre merito uenimus; et cum ad superne lucis radium aciem mentis erigimus, ipsa infirmitatis nostre obscuritate caligamus. Et quidem multi in hac infirmitate carnis tanta uirtute roborati sunt, ut resplendere mundo quasi stelle potuissent. Multi in tenebris uite presentis, dum superiora de se  exempla exhibent, astrorum more nobis desuper lucent; sed quantalibet coruscatione operis fulgeant, quantolibet se igne compunctionis accendant; nimirum constat quia dum corruptibili adhuc carne grauati sunt, eternum lumen, sicut est, uidere nequaquam possunt. Dicat ergo: Obtenebrentur stelle caligine eius; id est, etiam illi in contemplatione sua, antique noctis adhuc tenebras sentiant, de quibus nimirum constat quod humano generi in huius uite caligine uirtutum suarum iam radios expandant, quia etsi mente iam ad summa exsiliunt, adhuc tamen in infimis prime culpe pondere grauantur. Unde fit ut et foras exempla lucis uelut astra prebeant, sed tamen intus usque ad fixe uisionis certitudinem pressi noctis caligine non ascendant. Sepe autem ita  mens accenditur, ut quamuis in carne sit posita, in Deum tamen omni subiugata carnali cogitatione rapiatur; nec tamen Deum sicut est conspicit, quia hanc nimirum, sicut dictum est, in carne corruptibili pondus prime damnationis premit. Sepe ita ut est, absorberi desiderat, ut eternam uitam, si possit fieri, sine interuentu corporee mortis attingat. Unde Paulus, cum ardenter internam lucem quereret, sed tamen utcunque exterioris mortis damna formidaret, ait: [b 1Kb] Quandiu sumus in hoc habitaculo, ingemiscimus grauati, eo quod nolumus exspoliari, sed superuestiri, ut absorbeatur quod mortale est a uita . [uet. XXuI.] Sancti igitur uiri uidere uerum mane appetunt, et, si concedatur, etiam cum corpore illud attingere lucis intime secretum uolunt. Sed quantolibet  ardore intentionis exsiliant, adhuc antiqua nox grauat, et corruptibilis huius carnis oculos, quos hostis callidus ad concupiscentiam aperuit, iudex iustus a contuitu interni sui fulgoris premit. Unde et bene subditur:



CAPUT XXu [Rec. XXIII].


IBID.---Exspectet lucem, et non uideat, nec ortum surgentis aurore.

46. Ortus aurore est interne ueritatis claritas.---Quantalibet namque intentione adhuc peregrina mens satagat uidere lucem sicut est, non ualet, quia hanc ei damnationis sue cecitas abscondit.   Ortus uero aurore est illa noua natiuitas resurrectionis, qua sancta Ecclesia etiam carne suscitata oritur ad contemplandum lumen eternitatis. Si enim ipsa carnis nostre resurrectio quasi quedam natiuitas non esset, de ea ueritas non dixisset: In regeneratione, cum sederit Filius hominis in sede maiestatis sue . Esse ergo hanc ortum uidit, quam regenerationem 123 uocauit. Sed quantalibet uirtute electi nunc fulgeant, penetrare nequeunt, que erit illa noue natiuitatis gloria, qua tunc cum carne ad contemplandum eternitatis lumen ascendunt. Unde et Paulus ait: Quod oculus non uidit, nec auris audiuit, nec in cor hominis ascendit, que preparauit Deus diligentibus se . Dicat ergo: Exspectet lucem, et non uideat, nec ortum  surgentis aurore; quia spontaneo uitio tenebrata nostra infirmitas, nisi prius per mortem pene sue debitum soluat, claritatem lucis interne non penetrat. Sequitur:



CAPUT XXuI [Rec. XXIu].

uERS. 10.---Quia non conclusit ostia uentris qui portauit me, nec abstulit mala ab oculis meis.

47. Concupiscentie ostia consensus noster aperuit, unde innumera mala.---Sicut et superius dictum est, non conclusit, dicit aperuit; et non abstulit, irrogauit. Hec itaque nox, uidelicet culpa, ostia uentris aperuit, quia concepto ad peccatum homini desideria concupiscentie reserauit. Ostia quippe uentris sunt desideria concupiscentie, [d 1Kb] de quibus per prophetam dicitur:  Intra in cubicula tua, claude ostia tua . Cubicula quippe ingredimur, cum secreta nostre mentis intramus. Ostia autem claudimus, cum desideria illicita cercemus. Hec itaque concupiscentie carnalis ostia, dum consensus noster aperuit, ad innumera nos mala corruptionis pertraxit. Unde [e 1Kb] iam nunc sub mortalitatis pondere gemimus, quamuis ad  hoc arbitrio nostro [a 1Kb] uenerimus; quia et iudicii sic iustitia exigit, ut quod sponte fecimus, inuiti toleremus. Sequitur:



CAPUT XXuII.

uERS. 11, 12.---Quare non in uulua mortuus sum; egressus ex utero non statim perii? cur exceptus genibus? cur lactatus uberibus?

48. Quid intelligendum in uerbis Iob cum se optat abortiuum.---Absit nos credere quod beatus Iob, tanta spiritus scientia preditus, tanta interni iudicis attestatione laudatus, abortiuum se optet interiisse. Sed quia, sicut etiam per remunerationem cognoscitur, intus habet testem sue fortitudinis, intus pensanda sunt eius pondera locutionis.

[uet. XXuII. Rec. XXu.] 49. Peccatum quatuor  modis seu gradibus in corde, ac totidem in opere perficitur.---Quatuor quippe modis peccatum perpetratur in corde, quatuor consummatur in opere. In corde namque suggestione, delectatione, consensu, et defensionis audacia perpetratur. Fit enim suggestio per aduersarium, delectatio per carnem, consensus per spiritum, defensionis audacia per elationem. Culpa enim, que terrere mentem debuit, extollit, et deiiciendo eleuat, sed grauius eleuando supplantat. Unde et illam primi hominis rectitudinem antiquus hostis his quatuor ictibus fregit. Nam serpens suasit, Eua delectata est, Adam consensit; qui etiam requisitus, confiteri culpam per audaciam noluit. Hoc uero in humano genere quotidie agitur, quod actum in primo parente nostri generis non ignoratur. Serpens suasit; quia occultus hostis mala cordibus hominum  latenter suggerit. Eua delectata est; quia carnalis sensus, ad uerba serpentis mox se delectationi substernit. Assensum uero Adam mulieri prepositus prebuit; quia dum caro in delectationem rapitur, etiam a sua rectitudine spiritus infirmatus inclinatur. Et requisitus Adam confiteri noluit culpam, quia uidelicet spiritus, quo peccando a ueritate disiungitur, eo in ruine sue audacia nequius obduratur. Eisdem etiam quatuor modis peccatum consummatur in opere. Prius namque latens culpa agitur; postmodum uero etiam ante oculos hominum sine 124 confusione reatus aperitur; dehinc et in consuetudinem ducitur; ad extremum quoque uel false spei seductionibus, uel obstinatione misere desperationis enutritur.

50. Iob deplorat hos quatuor in corde peccandi modos.---Hos  itaque peccati modos, qui uel in corde latenter fiunt, uel patenter in opere perpetrantur, beatus Iob considerat, et humanum genus in quot peccatorum gradibus sit lapsum, deplorat, dicens: Quare non in uulua mortuus sum; egressus ex utero non statim perii? cur exceptus genibus? cur lactatus uberibus? Prima enim uulua conceptionis, fuit lingua male suggestionis. Sed peccator in uulua moreretur, si moriturum se homo in ipsa suggestione cognosceret. Qui tamen ex utero egressus est; quia postquam in peccato eum suggerens lingua concepit, foras mox  etiam delectatio rapuit. Post egressionem uero exceptus est genibus; quia cum ad delectationem carnis prodiit, nimirum culpam per consensionem spiritus, subiectis cunctis sensibus, quasi suppositis genibus consummauit. Sed genibus exceptus, etiam uberibus est lactatus. In consensu enim culpe addictis spiritus sensibus, multa casse fiducie argumenta subsecuta sunt, que natam in peccato animam, uirulento lacte nutrierunt, et ne aspera mortis supplicia metueret, hanc blandis excusationibus fouerunt. [uet. XXuIII.] Unde et primus homo post culpam audacior exstitit, dicens: Mulier, quam dedisti mihi [b 1Kb] sociam, ipsa dedit mihi de ligno, et comedi . Qui quidem per timorem semetipsum absconsurus fugerat; sed tamen requisitus innotuit quantum  etiam timens tumebat. Cum enim ex peccato presens pena metuitur, et amissa Dei facies non amatur; timor ex tumore est, non ex humilitate. Superbit quippe, qui peccatum, si liceat non puniri, non deserit.

51. Deplorat ac deprecatur quatuor modos quibus homines peccant in opere.---Sed his, sicut dictum est, quatuor modis culpa, ut in corde agitur, etiam in opere perpetratur. Ait enim: Quare non in uulua mortuus sum? uulua quippe peccantis, est hominis culpa latens, que occulte peccatorem concipit, et reatum suum adhuc in tenebris abscondit. Egressus ex utero non statim perii? A uulua de utero exitur, cum peccator que in occulto commiserit, hec etiam in aperto committere non erubescit. Quasi enim ab occultationis sue uulua processerant, de quibus Propheta dicebat: Et peccatum suum quasi Sodoma  predicauerunt, nec absconderunt . Quare exceptus genibus? Quia nimirum peccator, cum iam de iniquitate sua non confunditur, in iniquitate eadem etiam adminiculis pessime consuetudinis roboratur. Quasi genibus peccator fouetur ut crescat, dum culpa consuetudinibus firmatur ut uigeat. Cur lactatus uberibus? Quia dum prodire culpa in usum ceperit, nimirum se uel falsa spe diuine misericordie, uel aperta miseria desperationis pascit; ut eo nequaquam ad correptionem redeat, quo uel factorem suum pium sibi inordinate simulat, uel hoc quod fecit, inordinate formidat. Beatus igitur uir humani generis lapsus aspiciat, et quibus precipitiis mersum sit in foueam iniquitatis intendat, dicens: Quare non in uulua mortuus sum? id est, in ipsa occulta perpetratione  peccati, cur a carnis uita mortificare me nolui? Egressus ex utero non statim perii? id est, postquam ad apertam 125 iniquitatem exii, cur me tunc saltem perditum non cognoui? Perisset quippe in suo iudicio, si se perditum cognouisset. Quare exceptus genibus? id est, etiam post apertam culpam, cur me adhuc in illa etiam consuetudo suscepit, ut ualentiorem ad nequitias redderet, et prauis me usibus sustinens foueret? Cur lactatus uberibus? id est, postquam in culpe consuetudinem ueni, cur me ad atrociorem nequitiam uel false spei fiducia, uel lacte misere  desperationis enutriui? Cum enim culpa in usum uenerit, ei iam animus etiam si appetat, debilius resistit; quia quot uicibus praue frequentationis astringitur, quasi tot uinculis ad mentem ligatur. [uet. XXIX.] Unde fit ut eneruis animus, cum solui non ualet, ad quedam se solatia false consolationis inclinet; quatenus uenturum iudicem tante sibi misericordie spondeat, ut eos etiam quos arguendos inuenerit penitus non occidat. Cui rei hoc deterius accidit, quod ei multorum similium lingua consentit, cum multi etiam male gesta laudibus exaggerant: unde fit ut incessanter crescat culpa, fauoribus nutrita. Curari autem uulnus negligitur, quod dignum premio laudis uidetur. Unde bene per Salomonem dicitur: Fili mi, si te lactauerint peccatores, ne acquiescas  eis . Peccatores etenim lactant, cum uel perpetranda mala blandimentis inferunt, uel perpetrata fauoribus extollunt. An non lactantur, de quo per Psalmistam dicitur: Quoniam laudatur peccator in desideriis anime sue: et qui iniqua gerit benedicitur [a 1Kb] ?

52. Peccati quartus gradus difficilius corrigitur.---Sciendum quoque est, quod tres illi modi peccantium iuxta descensus sui ordinem facilius corriguntur, quartus uero iste difficilius emendatur. Unde et Redemptor noster puellam in domo, iuuenem extra portam, in sepulcro autem Lazarum suscitat. Adhuc quippe in domo mortuus iacet, qui latet in peccato. Iam quasi extra portam educitur, cuius iniquitas usque ad inuerecundiam publice perpetrationis aperitur.  Sepulture uero aggere premitur, qui in perpetratione nequitie etiam usu consuetudinis pressus grauatur. Sed hos ad uitam miseratus reuocat, quia plerumque diuina gratia, non solum in occultis, sed etiam in apertis iniquitatibus mortuos, et mole praue consuetudinis pressos, respectus sui lumine illustrat. Quartum uero mortuum Redemptor noster nuntiante discipulo agnoscit, nec tamen suscitat, quia ualde difficile est ut is quem post usum male consuetudinis etiam adulantium lingue excipiunt, a mentis sue morte reuocetur. De quo et bene dicitur: [b 1Kb] Sine mortuos sepelire mortuos suos . Mortui enim mortuos sepeliunt, cum peccatores peccatorem fauoribus premunt. Quid [c 1Kb] enim aliud est peccare, quam occumbere; et sepelire, quam abscondere?  Sed qui peccantem laudibus prosequuntur, exstinctum sub uerborum suorum aggere abscondunt. Erat autem et Lazarus mortuus, sed tamen non a mortuis sepultus. Fideles quippe mulieres illum obruerant, que et eius mortem uiuificatori nuntiabant. Unde et protinus ad lucem rediit, quia cum in peccato animus moritur, citius ad uitam reducitur, si super hunc  sollicite cogitationes uiuunt. Aliquando autem, sicut et superius 126 dictum est, falsa spes mentem non intercipit, sed hanc deterior desperatio configit, que dum omnem spem uenie funditus interimit, erroris lacte animam uberius nutrit.

[uet. XXX, Rec. XXuI]. 53. Iob se in primo homine peccasse, et huius peccati erumnas deflet.---Consideret igitur sanctus uir, post primam culpam quanta deterius homo mala commisit; postquam paradisum perdidit, usque ad quanta huius exsilii prerupta descendit, et dicat: Quare non in uulua mortuus sum? id est, cum serpentis suggestio peccatorem me conciperet, tunc utinam que me mors sequeretur agnouissem, ne usque ad delectationem suggestio raperet, et morti arctius ligaret. Egressus ex utero non statim perii? Ac si dicat: Utinam ad exteriorem  delectationem exiens, quod interiore lumine priuabar agnouissem; et saltem in ipsa delectatione occumberem, ne per consensum mors acrius puniret. Cur exceptus genibus? Ac si dicat: Utinam minime me consensus [d 1Kb] subiectis prauitati sensibus excepisset, ne ipsa me consensio ad audaciam deterius raperet. Cur lactatus uberibus? Ac si dicat: Utinam blandiri mihi saltem post mala perpetrata noluissem, ne tanto me culpe nequius astringerem, quanto me in illa mollius fouerem. His itaque reprehensionum suarum uocibus in parente primo se peccasse redarguit. Sed si ad erumnam huius exsilii nequaquam homo peccando descenderet, dicat qua perfrui quiete potuisset. Sequitur:



CAPUT XXuIII.

 uERS. 13.---Nunc enim dormiens silerem, et somno meo requiescerem.

54. Prima hominis conditio, a qua peccando cecidit. Quietum silentium hominis innocentis.---Ad hoc in paradiso homo positus fuerat, ut si se ad conditoris sui obedientiam uinculis caritatis astringeret, ad celestem angelorum patriam quandoque sine carnis morte transiret. Sic namque immortalis est conditus, ut tamen si peccaret, et mori posset; et sic mortalis est conditus, ut si non peccaret, etiam non mori posset; atque ex merito liberi arbitrii beatitudinem illius regionis attingeret, in qua uel peccare, uel mori non posset. Ubi igitur post redemptionis tempus, carnis morte interposita, electi transeunt, illuc procul dubio parentes primi, si in conditionis sue  statu perstitissent, etiam sine morte corporum transferri potuissent. Dormiens igitur sileret, et somno suo homo requiesceret, dum ad eterne patrie requiem ductus, quasi [e 1Kb] secessum quemdam a clamore hoc humane infirmitatis inueniret. Post peccatum namque quasi clamans uigilat, qui contentionem carnis proprie repugnans portat. Hoc quietis silentium  homo conditus habuit, cum contra hostem suum liberum uoluntatis arbitrium accepit. Cui quia sua sponte succubuit, mox de se, quod contra se perstreperet, inuenit, mox in certamine infirmitatis tumultus reperit; et quamuis in pace silentii ab auctore fuerat conditus, hosti tamen sponte substratus, clamores de pugna tolerauit. Ipsa enim carnis suggestio, quasi quidam clamor est contra quietem mentis, quam ante transgressionem homo non sensit; quia nimirum quod de infirmitate posset tolerare, non habuit. Postquam uero se sponte hosti subdidit, astrictus culpe sue uinculis, in quibusdam ei etiam nolens seruit, et clamores in mente patitur, cum caro spiritui reluctatur. An non clamores 127 intrinsecus audiebat, qui praue contra se legis uerba  tolerabat, dicens: uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis ? Contempletur ergo uir sanctus in quanta cordis pace requiesceret, si serpentis uerba suscipere homo noluisset, et dicat: Nunc enim dormiens silerem, et somno meo requiescerem, id est, intra secretum mentis [a 1Kb] ad conditoris contemplationem secederem, nisi me extra me tentationum tumultibus [b 1Kb] consensus primi culpa prodidisset. Huius autem quietis gaudiis cum quibus etiam sociis perfrueretur, adiungat, dicens:



CAPUT XXIX [uet. XXXI, Rec. XXuII].

uERS. 14.---Cum regibus et consulibus terre.

55. Angelici gaudii socius fuisset. Qui angeli sint reges et consules.---Ex rebus insensibilibus discimus  quid de sensibilibus atque intelligibilibus sentiamus. Terra namque ere fecundatur, er autem ex celi qualitate disponitur. Sic iumentis homines, hominibus angeli, archangeli uero angelis presunt. Nam quod iumentis homines presint, et usu cernimus, et uerbis Psalmiste docemur, qui ait: Omnia subiecisti sub pedibus eius, oues et boues uniuersas, insuper et pecora campi . Quia uero angeli hominibus presint, per prophetam testatur angelus, dicens: Princeps regni Persarum restitit mihi . Quod uero angeli a superiorum angelorum potestatibus dispensentur, Zacarias perhibet propheta, qui ait: Ecce angelus, qui loquebatur in me, egrediebatur; et angelus alius egrediebatur in occursum eius, et dixit ad eum: Curre, loquere ad puerum  istum, dicens: Absque muro habitabitur Ierusalem . Si enim in ipsis officiis sanctorum spirituum nequaquam potestates summe minimas disponerent, nullo modo hoc, quod homini diceret, angelus [c 1Kb] ab angelo cognouisset. Quia igitur cunctorum conditor omnia per semetipsum tenet, et tamen ad distinguendum pulchre uniuersitatis ordinem, alia aliis dispensantibus regit, non immerito reges, angelorum spiritus accipimus, qui quo auctori omnium familiarius seruiunt, eo subiecta potius regunt. Cum regibus ergo dormiret, quia nimirum iam cum angelis  homo quiesceret, si persuasoris linguam sequi noluisset. Qui bene etiam consules uocantur, quia spiritali reipublice consulunt, dum nos sibi ad regnum socios iungunt. Bene consules uocantur, quia dum ipsis nuntiantibus uoluntatem conditoris agnoscimus, in eis procul dubio consultum ab hac angustia nostre tribulationis inuenimus.

[uet. XXXII.] 56. Sancti ante Christum inferno detinebantur, nunc sine mora celum petunt. Reges et consules sunt sancti predicatores.---Sed quia beatus Iob sancto eternitatis spiritu impletur, et fuisse, uel futurum esse eternitas non habet, cui nimirum, nec preterita transeunt, nec que futura sunt, ueniunt, quia cuncta per presens uidet, potest futuros predicatores Ecclesie in presentia spiritus contemplari,  qui postquam de corporibus transeunt, nequaquam per morarum spatia, sicut antiqui Patres, a celestis patrie perceptione differuntur. Mox quippe ut a carnis colligatione exeunt, in celesti sede requiescunt, Paulo attestante, qui ait: Scimus quoniam si terrestris domus nostra huius habitationis dissoluatur, quod edificationem ex Deo habemus domum non manufactam, eternam in celis . Prius autem quam Redemptor noster morte sua humani generis penam solueret, eos etiam qui celestis patrie uias sectati sunt, post egressum carnis inferni claustra tenuerunt: 128 non ut pena quasi peccatores plecteret, sed ut eos in locis remotioribus quiescentes, quia necdum intercessio Mediatoris aduenerat, ab ingressu regni reatus prime culpe prohiberet. Unde iuxta eiusdem Redemptoris nostri  testimonium, diues qui apud inferos torquetur, in sinu Abrahe requiescere Lazarum contemplatur . Qui profecto si adhuc in imis non essent, hos ille in tormentis positus non uideret. Unde et isdem Redemptor noster pro nostre culpe debito occumbens, inferna penetrat; ut suos, qui ei inheserant, ad celestia reducat. Sed quo nunc homo redemptus ascendit, illuc profecto si peccare noluisset, etiam sine redemptione pertingeret. Consideret ergo uir sanctus quia si non peccasset, illuc etiam non redemptus ascenderet, ad quod predicatores sanctos post redemptionem necesse est cum magno labore peruenire. Et cum quibus iam nunc quiesceret, insinuet, dicens: Cum regibus et consulibus terre [uet. XXXIII]. Reges quippe sunt sancti predicatores  res Ecclesie, qui et commissos sibi recte disponere, et sua bene regere corpora sciunt; qui dum desideriorum in se motus temperant, super subiectis cogitationibus lege uirtutis regnant. Qui bene etiam terre consules uocantur. Reges enim sunt, quia sibimetipsis president; terre autem consules, quia exstinctis peccatoribus uite consultum prebent. Reges sunt, quia semetipsos regere sciunt; terre sunt consules, quia terrenas mentes per exhortationis sue consilium ad celestia pertrahunt. An terre consul non erat, qui dicebat: De uirginibus autem preceptum  Domini non habeo, consilium autem do ? Et iterum: Beatior erit, si sic permanserit, secundum meum consilium . Bene autem subditur:



CAPUT XXX [Rec. XXuIII.]

IBID.---Qui edificant sibi solitudines.

57. Turbam tumultuantem in se gestant. Luxurie deditus, iracundus, auarus, superbus, curis secularibus deseruiens.---Omnes enim, qui uel illicita appetunt, uel in hoc mundo uideri aliquid uolunt, densis cogitationum tumultibus in corde comprimuntur; dumque desideriorum turbas intra se excitant, prostratam mentem pede misere frequentationis calcant. Alius namque iuri se luxurie subdidit, atque ante mentis oculos schemata turpium perpetrationum fingit:  et cum effectus non tribuitur operis, hoc crebrius agitur intentione cogitationis. uoluptatis perfectio queritur, et concussus eneruiter animus, hinc inde et sollicitus et cecatus, occasionem nequissime expletionis rimatur. Mens itaque hec quasi quemdam populum patitur, que insolenti cogitationum tumultu uastatur. Alius ire se dominio strauit; et quid in corde, nisi iurgia, etiam que desunt peragit? Hic sepe presentes non uidet, absentibus contradicit, intra semetipsum contumelias profert et recipit, receptis autem durius respondet; et cum qui obuiet nullus adsit, magnis clamoribus rixas in corde componit. Turbam itaque hic intus sustinet, quem pondus uehemens inflammate cogitationis premit. Alius iuri se auaritie tradidit, et fastidiens propria, aliena concupiscit:  Hic plerumque concupita adipisci non ualens, diem quidem in otium, noctem uero in cogitationem uersat: torpet ab utili opere, quia fatigatur illicita cogitatione; consilia multiplicat, et sinum mentis cogitationum [a 1Kb] inuentionibus latius expandit; peruenire ad concupita satagit, atque ad obtinenda hec quosdam secretissimos causarum meatus querit. Qui mox ut in causa aliquid subtile inuenisse se estimat, iam se obtinuisse quod concupierat, 129 exsultat: iam quid etiam adepte rei adiungat, excogitat, atque ut in meliori statu debeat excoli, pertractat. Quam quia iam quasi possidet, et quasi ad meliorem speciem adducit, mox insidias inuidentium considerat, et quid contra se iurgii moueatur, pensat: exquirit quid respondeat, et cum rem nullam  teneat, iam in defensione rei quam appetit, uacuus litigator elaborat. Quamuis ergo nichil de concupita re ceperit, habet tamen in corde iam fructum concupiscentie, laborem rixe. Graui itaque populo premitur, qui instigantis auaritie tumultu uastatur. Alius se tyrannidi superbie subiecit; et cor miserum, dum contra homines erigit, uitio substernit.  Honorum sublimium infulas appetit, exaltari successibus exquirit, totumque quod esse desiderat, sibi apud semetipsum in cogitationibus depingit: iam quasi tribunali presidet, iam sibi parere obsequia subiectorum uidet, iam ceteris eminet, iam aliis mala irrogat, aliis quia irrogauerint recompensat. Iam apud semetipsum stipatus cuneis ad publicum procedit, iam quibus obsequiis fulciatur conspicit; qui tamen hec cogitans [b 1Kb] solus repit; iam alia conculcat, alia subleuat; iam de conculcatis satisfacit odiis, iam de subleuatis recipit fauores. Qui igitur tot phantasmata cordi imprimit, quid iste aliud quam somnium uigilans uidet? Quia ergo tot rerum causas quas fingit tolerat, nimirum intrinsecus natas ex desideriis turbas portat. Alius iam illicita refugit, sed tamen bonis mundi carere pertimescit: concessa  tenere appetit, uideri inter homines minor erubescit, et curat summopere ne inops in domo sit, ne despectus in publico. Exquirit quid sibi sufficiat, quid necessitas subiectorum petat; atque ut sufficienter iura patronatus subditis expleat, patronos querit quibus ipse famuletur; sed his dum familiariter iungitur, eorum procul dubio causis implicatur, quibus sepe consentit in illicitis, et mala que propter semetipsum non appetit, committit propter alia que non derelinquit. Nam sepe dum honorem suum in hoc mundo imminui trepidat, ea apud maiores personas approbat, que iam per proprium iudicium damnat. Is dum sollicite cogitat, quid patronis debeat, quid subiectis; quid sibi augeat, [c 1Kb] quid affectibus prosit, quasi tanta frequentia turbarum premitur,  quanta curarum importunitate laceratur.

[uet. XXXIu.] 58. Soli secum sunt qui uitia subegerunt.---At contra sancti uiri, quia nichil huius mundi appetunt, nullis procul dubio in corde tumultibus premuntur; omnes quippe inordinatos desideriorum motus a cubili cordis, manu sancte considerationis eiiciunt, et quia transitoria cuncta despiciunt, ex his nascentes cogitationum insolentias non patiuntur. Solam namque eternam patriam appetunt; et quia nulla huius mundi diligunt, magna mentis tranquillitate perfruuntur. Unde et recte dicitur: Qui edificant sibi solitudines. Solitudines quippe edificare, est a secreto cordis terrenorum desideriorum tumultus expellere, 130 et una intentione eterne patrie in amorem intime quietis anhelare. An non cunctos a  se cogitationum tumultus expulerat, qui dicebat: Unam petii a Domino, hanc requiram, ut inhabitem in domo Domini [d 1Kb] ? A frequentia quippe terrenorum desideriorum fugerat, [e 1Kb] ad magnam uidelicet solitudinem semetipsum, ubi eo tutius nichil extraneum conspiceret, quo incompetens nichil amaret. A tumultu rerum [f 1Kb] temporalium magnum quemdam  secessum [a 1Kb] petierat quietam mentem, in qua tanto purius Deum cerneret, quanto hunc cum se solo solum inueniret.

59. Et uere consules sunt, quia consulere aliis non desistunt.---Bene autem hi, qui sibi solitudines construunt, etiam consules uocantur, quia sic in se solitudinem mentis edificant, ut tamen in quo preualent, aliis per caritatem consulere minime desistant. Hunc ergo, quem modo pretulimus consulem, paulo subtilius perpendamus, quomodo ad prebenda uite sublimioris exempla, subiectis populorum cuneis, uirtutum calculos spargat. Ecce ad insinuandam retributionem boni pro malo, de semetipso fatetur, dicens: Si reddidi retribuentibus mihi mala, decidam merito ab inimicis meis inanis . Ad dilectionem conditoris  excitandam insinuat, dicens: Mihi autem adherere Deo bonum est . Ad formam sancte humilitatis imprimendam, secreta cordis sui indicat, dicens: Domine, non est exaltatum cor meum, neque elati sunt oculi mei . Ad imitandam zeli rectitudinem exemplo suo nos excitat, dicens: [b 1Kb] Nonne qui te oderunt, Deus, oderam eos, et super inimicos tuos tabescebam? Perfecto odio oderam illos, inimici facti sunt mihi . Ad eterne nobis patrie desiderium succendendum, uite presentis longitudinem deplorat, dicens: Heu [c 1Kb] mihi! quod incolatus meus prolongatus est . Largitate nimirum [d 1Kb] consulatus emicuit, qui exemplo conuersationis proprie, tot nobis uirtutum calculos spargit.

 [uet. XXXu.] 60. Sed [e 1Kb] iste consul an sibi etiam solitudinem edificet, narret. Ait enim: Ecce elongaui fugiens, et mansi in solitudine . Fugiens elongat, quia a turba desideriorum temporalium in alta Dei contemplatione se subleuat. Manet uero in solitudine, quia perseuerat in remota mentis intentione. De qua bene solitudine Domino Ieremias ait: A facie manus tue solus sedebam, quoniam comminatione replesti me . Facies quippe manus Dei, est illa percussio iusti iudicii, qua superbientem hominem a paradiso repulit, et in hac cecitate [f 1Kb] presentis exsilii exclusit. Comminatio uero eius, est terror adhuc supplicii sequentis. Post faciem igitur manus adhuc nos mine terrificant, quia per experimentum iudicii iam nos et pena presentis  exsilii perculit, et si peccare non desistimus, eternis adhuc suppliciis addicit. Consideret ergo uir sanctus, proiectus huc, unde homo ceciderit, atque hunc post ista peccantem, quo adhuc iustitia iudicantis rapit; et cunctas a se desideriorum temporalium turbas eiiciat, seque in magna mentis 131 solitudine  abscondat, dicens: A facie manus tue solus sedebam, quoniam comminatione replesti me. Ac si aperte dicat: Dum considero quid iam per iudicii experimentum patior, a tumultu desideriorum temporalium trepidus mentis secessum peto, quia et adhuc acrius illa que minaris, eterna supplicia formido. Bene ergo de regibus atque consulibus dicitur: Qui edificant sibi solitudines. Quia ii qui et se bene regere, et consulere aliis sciunt, quoniam presentari interim illi intime quieti non possunt, hanc apud semetipsos per studium tranquille mentis imitantur Sequitur:



CAPUT XXXI.

uERS. 15.---Cum principibus, qui possident aurum, et replent domos suas argento.

 61. Principes sunt rectores Ecclesie, aurum sapientia, argentum uerbum Dei.---Quos alios principes, nisi sancte Ecclesie rectores uocat, quos indesinenter in loco predicatorum precedentium diuina dispensatio subrogat? De quibus eidem Ecclesie Psalmista ait: Pro patribus tuis nati sunt tibi filii: constitues eos principes super omnem terram . Quid uero aurum, nisi sapientiam appellat? de qua per Salomonem dicitur: Thesaurus desiderabilis requiescit in ore sapientis . Aurum nempe sapientiam uidit, quam thesaurum uocauit. Que et recte auri appellatione signatur; quia sicut auro temporalia, ita sapientia bona eterna mercantur. Si aurum sapientia non esset, nequaquam Laodicee Ecclesie ab angelo diceretur: Suadeo tibi emere a  me aurum ignitum . Aurum quippe emimus, cum accepturi sapientiam, prius obedientiam prebemus. Ad quem uidelicet nos contractum bene [g 1Kb] quidam sapiens excitat, dicens: Concupisti sapientiam? Serua mandata, et Dominus [h 1Kb] prebebit illam tibi . Quid autem per domos, nisi conscientie designantur? Unde sanato cuidam dicitur: uade in domum tuam . Ac si aperte audiat: Post exterius miraculum ad conscientiam reuertere, et qualem te intrinsecus Deo debeas exhibere, perpende. Quid etiam per argentum, nisi eloquia diuina figurantur? de quibus per Psalmistam dicitur: Eloquia Domini, eloquia casta, argentum igne examinatum . Eloquium Domini argentum igne examinatum dicitur, quia sermo Dei  si in corde figitur, tribulationibus probatur.

[uet. XXXuI.] 62. Si Adam non peccasset, soli nascerentur, qui nunc saluandi sunt.---uir igitur sanctus spiritu eternitatis plenus, queque futura sunt colligat; et quos longe post uentura secula gignerent, laxato mentis sinu comprehendat; et magna  admiratione consideret cum quibus electis sine labore in eternitate quiesceret, si per appetitum superbie nemo peccasset, et dicat: Nunc enim dormiens silerem, et somno meo requiescerem cum regibus et consulibus terre qui edificant sibi solitudines, aut cum principibus qui possident aurum, et replent domos suas argento. Quia enim si parentem primum nulla peccati putredo corrumperet, nequaquam ex se filios gehenne generaret; sed hi qui nunc per redemptionem saluandi sunt, soli ab illo electi nascerentur, eosdem electos aspiciat, atque cum eis quomodo quiescere potuisset intendat. uideat sanctos apostolos sic susceptam Ecclesiam regere, ut ei predicationis uerbo non desinant consultum prebere, eosque reges et consules appellet. uideat post hos in eorum  loco rectores exsurgere, 132 qui et sapienter uiuendo aurum possideant, et aliis recta predicando, argento sacre locutionis enitescant, eosque principes repletis conscientiarum domibus auro et argento diuites memoret. Sed quia aliquando prophetico spiritui nequaquam sufficit ut uentura preuideat, nisi cordi prophetantis etiam preterita et antiqua representet, sanctus uir infra supraque oculos aperit, et non solum uentura conspicit, sed etiam transacta ad memoriam reducit. Nam protinus adiungit:



CAPUT XXXII [Rec. XXIX].

uERS. 16.---Aut sicut abortiuum absconditum non subsisterem: uel qui concepti non uiderunt lucem.

63. Sancti ante redemptionis tempus orti, sunt uelut abortiui. Plures fuerunt quam quos memorat Moyses---Abortiuum,  quia ante plenum tempus oritur, exstinctum protinus occultatur. Quos ergo sanctus uir alios abortiuos uocat, cum quibus se quiescere potuisse considerat, nisi electos quosque, qui ab ipso mundi primordio ante redemptionis tempus exorti sunt, et tamen huic mundo semetipsos mortificare curauerunt? Qui conscripte legis tabulas non habentes, quasi [a 1Kb] ab utero mortui sunt, quia auctorem suum naturali lege timuerunt; et cum uenturum Mediatorem crederent, studuerunt summopere, mortificandis uoluptatibus, etiam que scripto non acceperant precepta seruare. Tempus itaque illud, quod iuxta mundi initium mortuos huic seculo patres nostros protulit, quasi abortiui uterus fuit. Ibi namque Abel, qui occidenti se fratri restitisse non legitur  . Ibi Enoch, qui talem se exhibuit, ut ambulaturus cum Domino transferretur . Ibi Ne, qui per hoc, quod diuino examini placuit, [b 1Kb] in mundo mundo superstes fuit . Ibi Abraham, qui dum peregrinus est in seculo, factus est amicus Deo . Ibi Isaac, qui caligantibus carnis oculis, per etatem quidem presentia non uidit, sed per uirtutem prophetici spiritus in futuris etiam seculis magna uidendi luce radiauit . Ibi Iacob, qui iram fratris  humiliter fugit, clementer edomuit; qui prole quidem fecundus exstitit, sed tamen spiritus ubertate fecundior, eamdem prolem sub prophetie sue uinculis astrinxit . Bene autem abortiuum hoc absconditum dicitur, quia a mundi primordiis, dum quosdam paucos Moyse scribente cognoscimus, pars nobis maxima humani generis occultatur. Neque enim tot iustos solummodo usque ad acceptam legem exstitisse credendum est, quot Moyses breuissima descriptione perstrinxit. Quia ergo a mundi primordio edita multitudo bonorum, ex magna parte notitie nostre subtrahitur, abortiuum hoc absconditum uocatur. Quod et non substitisse dicitur, quia, enumeratis paucis, eorum frequentia nullo apud nos memorie scripto retinetur.

[uet. XXXuII.] 64. Concepti sunt, sed lucem non  uiderunt, qui post legem ante Christum nati.---Recte uero additur: uel qui concepti non uiderunt lucem. Hi namque, qui post acceptam legem in hoc mundo nati sunt, auctori suo eiusdem legis sunt admonitione concepti. Sed tamen concepti lucem minime uiderunt, quia ad aduentum incarnationis Dominice, quamuis hanc fideliter crederent, peruenire nequiuerunt. Incarnatus quippe Dominus dicit: Ego sum lux mundi . Atque ipsa Lux ait: Multi prophete et iusti desiderauerunt uidere que uidetis, et non uiderunt . Concepti igitur non uiderunt lucem, quia ad spem uenturi Mediatoris apertis prophetarum uocibus excitati, nequaquam potuerunt cernere eius incarnationem. 133 In his itaque conceptus interior formam fidei edidit, sed hanc usque  ad apertam uisionem diuine presentie non perduxit, quia prius hos a mundo mors interueniens rapuit, quam manifesta mundum ueritas [c 1Kb] illustrauit.

[uet. XXXuIII.] 65. Iob preterita cernens et futura, ad eterna anhelat.---uir igitur sanctus spiritu eternitatis plenus, manu cordis cuncta labentia ad memoriam astringit; et quia angusta est omnis creatura creatori, per eumdem spiritum, qui [d 1Kb] nichil in se uel iuxta se aliud, nisi semper esse habet, hoc quod erit, hoc quod preteriit, conspicit; ac infra supraque mentis oculum tendit, et uenientia uelut transacta considerans, ad eternum esse medullitus inardescit, dicens: Nunc enim dormiens silerem. Nunc enim presentis est temporis. Et quid est stantem semper in presenti quietem querere, nisi ad  illud, cui nichil uenit, nichil preterit, gaudium eternitatis anhelare? Quod nimirum ueritas semper esse suum, ut nobis utcunque infunderet, Moyse mediante insinuat, dicens: Ego sum qui sum. Et dices filiis Isrel: Qui est, misit me ad uos . Sed ecce, quia labentia conspicit, quia semper presens gaudium querit, quia uenture lucis memorat, quia electorum eius ordines enumerans pensat: ipsam iam nobis apertius quietem huius lucis insinuet, et quid apud illam quotidie de prauorum conuersatione  [a 1Kb] agitur, uerbis manifestioribus demonstret. Sequitur:



CAPUT XXXIII [uet. XXXIX, Rec. XXX].

uERS. 17.---Ibi impii cessauerunt a tumultu, et ibi requieuerunt fessi robore.

66. Impii Incarnationis beneficio a graui labore erepti.---Paulo ante iam diximus quia corda peccantium per hoc quod strepitus desideriorum possidet, grauis cogitationum instigantium tumultus premit. Sed in hac luce, quam concepti minime uiderunt, a tumultu suo impii cessare perhibentur, quia nimirum Mediatoris aduentum, quem patres in lege positi diu prestolati sunt, ad uite sue requiem populi gentiles inuenerunt, Paulo attestante, qui ait: Quod querebat Isrel, hoc non est consecutus, electio autem consecuta  est . In hac itaque luce impii a tumultu cessant, dum peruersorum mentes, ueritate cognita, laboriosa mundi desideria fugiunt, et tranquillitati intimi amoris acquiescunt. An non ad cessationem uocat Lux ipsa, que ait: uenite ad me omnes qui laboratis et onerati estis, et ego uos reficiam: tollite iugum meum super uos, et discite a me, quia mitis sum et humilis corde, et inuenietis requiem animabus uestris; iugum enim meum suaue est, et onus meum leue est ? Quid enim graue mentis nostre ceruicibus imponit, qui uitari omne desiderium quod perturbat precipit? Quid graue subiectis iubet, qui declinari laboriosa mundi huius itinera admonet? Attestante autem Paulo apostolo, Christus pro impiis mortuus est . Sed idcirco dignata est pro  impiis ipsa Lux occumbere, ne impii in tenebrarum suarum tumultu remanerent. Contempletur ergo uir sanctus quod Lux per incarnationis sue mysterium ex graui labore impios eripit, dum ab eorum cordibus desideria prauitatis tergit; contempletur quod conuersi quique quietem, quam percipere in eternitate desiderant, hic iam per tranquillitatem mentis degustant, et dicat: Ibi impii cessauerunt a tumultu, et ibi requieuerunt fessi robore.

134 67. Quo plus in amore Dei roboramur, eo magis deficimus a propria uirtute. Lux eterna locus noster.---Omnes enim qui in hoc mundo fortes sunt, robore quasi fortes sunt, non robore defessi. Qui uero in auctoris sui amore roborantur, quo magis in concupita Dei fortitudine conualescunt, eo a propria  uirtute deficiunt; et quo robustius eterna appetunt, eo a temporalibus salubri defectione lassantur. Hinc Psalmista amoris sui robore fessus dicebat: Defecit [b 1Kb] in salutari tuo anima mea . In salutare enim Dei proficiendo defecerat, quia eternitatis lucem desiderans, a carnis iam fiducia fractus anhelabat. Hinc rursum dicit: Concupiuit, et defecit anima mea in atria Domini . Qui nimirum cum diceret, Concupiuit, recte subdidit, Et defecit: quia ualde minor est diuinitatis concupiscentia,  quam non mox etiam proprius sequitur defectus. Qui enim ad appetenda eternitatis atria accenditur, dignum profecto est ut ab hoc temporalitatis amore lassetur, ut tanto frigescat ab studio seculi, quanto surgit ardentior in amorem Dei. Quem scilicet si perfecte arripit, mundum etiam plene derelinquit; et eo funditus temporalibus moritur, quo ad supernam uitam altius afflatu eternitatis animatur. An non robore suo fessam se inuenerat, que dicebat: Anima mea liquefacta est, ut [c 1Kb] locutus est ? Quia nimirum mens dum occulte locutionis aspiratione tangitur, a statu sue fortitudinis infirmata, ipso quo absorbetur desiderio liquatur; et inde se apud semetipsam fessam inuenit, unde ultra se esse conspicit fortitudinem, quam conscendit. Hinc propheta,  cum uisionem Dei se conspexisse diceret, adiungit, Elangui et egrotaui per dies plurimos , quia cum ad uirtutem Dei mens stringitur, a fortitudine propria caro lassatur. [uet. XL.] Hinc Iacob, qui angelum tenuit, uno mox pede claudicauit , quia qui uero amore sublimia respicit, iam in hunc mundum duplicibus incedere desideriis nescit. Uno enim pede innititur, qui solo Dei amore roboratur; et necesse est ut alius marceat, quia, mentis uirtute crescente, oportet procul dubio ut carnis fortitudo torpescat. Beatus igitur Iob alta fidelium corda respiciat, atque perpendat quem sinum intime quietis inueniunt, dum a uiribus propriis in Deum proficiendo lassantur, et dicat: Ibi requieuerunt fessi robore. Ac si aperte insinuet, dicens: Illic  requies lucis remunerat, quos hic interius recreans prouectus fatigat. Nec mouere debet quod lucem nominans, nequaquam subdidit: In hac, sed Ibi. Quam enim continere electos conspicit, quasi locum nostrum hanc esse deprehendit. Unde Psalmista cum incommutabilitatem eternitatis aspiceret, dicens: Tu autem idem ipse es, et anni tui non deficient , hunc electorum locum esse denuntiat, subdens: Filii seruorum tuorum inhabitabunt ibi . Deus enim, qui sine situ omnia continet, nobis ad se uenientibus locus non localis manet. Quem locum dum pertingimus, etiam ipsa in hac uita mentis nostre tranquillitas, quanta fuerit perturbatio uidemus; quia etsi iam iusti in prauorum comparatione quieti sunt, in estimatione tamen quietis intime  omni modo quieti non sunt. Unde et bene subditur:



CAPUT XXXIu.

uERS. 18.---Et quondam uincti pariter sine molestia.

68. uincula dura quibus hic ligantur etiam iusti.---Iustos enim quamuis nullus desideriorum carnalium tumultus possideat, duris tamen uinculis eos in hac uita positos sue molestia corruptionis 135 ligat. Scriptum quippe est: Corpus quod corrumpitur,  aggrauat animam, et deprimit terrena inhabitatio sensum multa cogitantem . Eo itaque ipso quo adhuc mortales sunt, corruptionis sue pondere grauantur, et astricti molestia uincti sunt, quia in illa adhuc libertate uite incorruptibilis non exsurgunt. Aliud namque de mente, aliud de corpore tolerant, et contra semetipsos quotidie in interno certamine desudant. An non duro molestie uinculo ligantur, quorum nimirum mens sine labore in ignorantia soluitur, et non nisi cum studio laboris eruditur? [a 1Kb] Coacta erigitur, libens iacet, ab infimis uix leuatur, et tamen eleuata protinus labitur. Semetipsam laboriose uincendo, superna conspicit; sed reuerberata, lumen, quod se irradiauerat, refugit. An non duro molestie uinculo ligantur, quos cum accensus spiritus  ad sinum pacis intime pleno desiderio pertrahat, feruente certamine caro perturbat? Que etsi iam ante faciem uelut ex aduerso acie erecta non obuiat, adhuc tamen a mentis dorso quasi captiua submurmurat: et [b 1Kb] quamuis timendo, sed tamen turpi strepitu in corde speciem pulchre quietis fedat. Electi igitur etsi ualenter omnia superant, cum securitatem pacis interne desiderant, grauis eis est molestia, adhuc habere quod uincant. [c 1Kb] Qui his exceptis, ea etiam uincula sustinent, que grauis exterius necessitas astringit. Esurire quippe, sitire, lassescere, uincula corruptionis sunt: que scilicet solui nequeunt, nisi cum in illam immortalitatis gloriam nostra mortalitas permutatur. [uet. XLI.] Replemus etenim refectionibus corpus, ne extenuatum deficiat; extenuamus abstinentia, ne nos repletum premat. uegetamus  hoc motibus, ne situ immobilitatis intereat; sed citius hoc collocando sistimus, ne ipsa sua uegetatione succumbat. Adiumentis hoc uestium tegimus, ne frigus interimat, et quesita adiumenta proiicimus, ne calor exurat. Tot igitur diuersitatibus occurrentes quid agimus, nisi corruptibilitati seruimus, ut saltem multiplicitas impensi obsequii corpus sustineat, quod anxietas infirme mutabilitatis grauat? Unde bene per Paulum dicitur: uanitati enim creatura subiecta est non uolens, sed propter eum qui subiecit in spe: quia et ipsa creatura liberabitur a seruitute corruptionis, in libertatem glorie filiorum Dei . uanitati quippe creatura non uolens subditur, quia homo, qui ingenite constantie statum uolens deseruit, pressus iuste mortalitatis pondere, nolens mutabilitatis  sue corruptioni seruit. Sed creatura hec tunc a seruitute corruptionis eripitur, cum ad filiorum Dei gloriam incorrupta resurgendo subleuatur. Hic itaque electi molestia uincti sunt, quia adhuc corruptioni sue pena deprimuntur. Sed cum corruptibili carne  exuimur, quasi ab his, quibus nunc astringimur, molestie uinculis relaxamur. Presentari namque iam Deo cupimus, sed adhuc mortalis corporis obligatione prepedimur. Iure ergo uincti dicimur, quia adhuc incessum 136 nostri desiderii ad Deum liberum non habemus. Unde bene Paulus eterna desiderans, sed tamen adhuc corruptionis sue sarcinam portans, uinctus clamat: Cupio dissolui et esse cum Christo . Dissolui enim non quereret, nisi se procul dubio uinctum uideret. Hec autem uincula, quia certissime rumpenda in resurrectione conspexerat, iam quasi rupta gaudebat Propheta, cum diceret: Dirupisti uincula mea, tibi sacrificabo hostiam laudis .

Epilogus.---Contempletur itaque uir sanctus, quod  conuersos peccatores lux interna recipiat, et dicat: Ibi impii cessauerunt a tumultu. Contempletur, quod sancti uiri desiderii exercitatione fatigati, altius in illo intimo sinu requiescant, et dicat: Et ibi requieuerunt fessi robore. Contempletur, quod cunctis simul corruptionis sue uinculis absoluti, ad illa libertatis gaudia incorrupta perueniant, et dicat: Et quondam uincti pariter sine molestia. Bene autem dicitur, Quondam uincti; quia dum illa semper presens letitia cernitur, omne quod erit et defluit, quasi preteritum iam uidetur. Dum enim rerum finis attenditur, omne quod preterit, quasi iam fuisse pensatur. Sed omnes hi quos illuc quies interna suscipiet, [d 1Kb] hic interim quid egerint, narret. Sequitur:



CAPUT XXXu [Rec. XXXI].

 IBID.---Non exaudierunt uocem exactoris.

69. Diabolus exactor. Non exauditur, cum tentanti resistitur.---Quis alius debet nomine exactoris intelligi, nisi importunus ille persuasor, qui humano generi semel nummum deceptionis contulit, et [e 1Kb] ab hoc quotidie expetere mortis debitum non desistit? Qui in paradiso homini [f 1Kb] peccati pecuniam commodauit; sed iniquitate crescente, hanc quotidie cum usuris exigit. De hoc exactore in Euangelio ueritas dicit, Et iudex tradet te exactori . Huius igitur exactoris uox est tentatio misere suggestionis. Audimus autem uocem exactoris, cum eius tentatione pulsamur; sed non exaudimus, si pulsanti resistimus. Audit enim, qui tentationem sentit; exaudit uero qui tentationi consentit. Dicatur itaque de iustis: Non  exaudierent uocem exactoris, quoniam suggestionem eius etsi audiunt, quia tentantur; non exaudiunt, quia consentire contemnunt. [uet. XLII.] Sed quia quod ualde mens amat, etiam in sermone sepius replicat, beatus Iob, quia interne pacis frequentiam  diligens conspicit, [a 1Kb] descriptioni eius iterum seruit, dicens:



CAPUT XXXuI.

uERS. 19.---Paruus et magnus ibi sunt, et seruus liber a domino suo.

70. Ut hic merita, ita in celo erunt premia diuersa.---Quia in hac uita nobis est discretio operum, erit in illa procul dubio discretio dignitatum, ut quod hic alius alium merito superat, illic alius alium retributione transcendat. Unde in Euangelio ueritas dicit: In domo Patris mei mansiones multe sunt . Sed in eisdem multis mansionibus erit aliquo modo ipsa retributionum diuersitas concors; quia tanta [b 1Kb] uis in illa pace nos sociat, ut quod in se quisque non acceperit, hoc se accepisse in alio  exsultet. Unde et non eque laborantes in uinea , eque 137 cuncti denarium sortiuntur. Et quidem apud Patrem mansiones multe sunt, et tamen eumdem denarium dispares laboratores accipiunt; quia una cunctis erit beatitudo letitie, quamuis non una sit omnibus sublimitas uite. Paruum et magnum in hac luce conspexerat, qui ex uoce capitis dicebat: Imperfectum meum uiderunt oculi tui, et in libro tuo omnes scribentur . Paruum et magnum conspexerat, cum dicebat: Benedixit omnes timentes se Dominus, pusillos cum maioribus .

71. Quis peccati seruus, quis ab eo liber, et quod hic nemo ab eo liber.---Bene autem subditur: Et seruus  liber a domino suo. Scriptum quippe est, Omnis qui peccat, seruus est peccati ; quia nimirum quisquis se prauo desiderio subiicit, iniquitatis dominio dudum libera mentis colla supponit. Sed huic [c 1Kb] domino contradicimus, cum iniquitati que nos ceperat, reluctamur; cum consuetudini uiolenter resistimus, et desideria peruersa calcantes contra hanc ius nobis libertatis ingenite uindicamus; cum culpam penitendo percutimus, et maculas sordium fletibus lauamus. Plerumque autem iam mens quidem quod peruerse egisse se meminit, deplorat; iam praue acta non solum deserit, sed amarissimis etiam lamentis punit; sed tamen dum eorum que egit reminiscitur, [d 1Kb] graui de iudicio pauore terretur. Iam se perfecte conuertit; sed adhuc se perfecte in securitatem non  erigit, quia dum quanta sit districtio extremi examinis pensat, inter spem ac formidinem sollicita trepidat, quia iustus iudex ueniens, quid de perpetratis reputet, quid relaxet, ignorat. Nam quam praua commiserit,  meminit; sed an commissa digne defleuerit, nescit; ac ne culpe immanitas modum penitentie transeat, metuit. Et plerumque culpam iam ueritas relaxat, sed mens afflicta adhuc de uenia, dum ualde sibi est sollicita, [e 1Kb] trepidat. Seruus ergo hic iam fugit dominum, sed liber non est, quia peccatum suum homo iam corrigendo et penitendo deserit, sed tamen adhuc districtum iudicem de eius retributione pertimescit. Ibi ergo seruus a domino liber erit, ubi iam de peccati uenia dubietas non erit, [f 1Kb] ubi iam securam mentem culpe sue memoria non addicit, ubi non sub reatu animus trepidat, sed de eius in dulgentia liber exsultat.

138 72. An nulla in celo peccati memoria: qui hec beatitudini non officiat.---Sed si nulla ibi homo  peccati sui memoria tangitur, ereptum se unde gratulatur? Aut quomodo largitori gratias refert de uenia quam accepit, si interueniente obliuione transacte nequitie, esse se pene debitorem nescit? Neque enim neglecte pretereundum est quod Psalmista ait: Misericordias tuas, Domine, in eternum cantabo . Quomodo enim Dei misericordias in eternum cantat, si se fuisse miserum ignorat? Et si miserie transacte non meminit, [g 1Kb] unde largitati misericordie laudes reddit? Sed rursum querendum est, quomodo electorum mens perfecta esse in beatitudine poterit, si hanc inter gaudia memoria sui reatus tangit? Aut quomodo perfecte lucis clarescit gloria, quam reducta ad animum obumbrat culpa? Sed sciendum est quia sicut sepe nunc tristium leti reminiscimur, ita tunc transacte nequitie sine lesione  nostre beatitudinis recordamur. Plerumque enim incolumitatis tempore ad memoriam dolores preteritos sine dolore reducimus; et quo egros recolimus, eo nos incolumes plus amamus. Erit ergo et in illa beatitudine culpe memoria, non que mentem polluat, sed que nos [h 1Kb] arctius letitie astringat; ut dum doloris sui animus sine dolore reminiscitur, et debitorem se medico uerius intelligat, et eo magis acceptam salutem diligat, quo de molestia meminit, quid euasit. In illa itaque letitia sic tunc sine tedio mala nostra conspicimus, sicut nunc in luce positi, sine ulla cordis caligine animo tenebras uidemus; quia etsi obscurum est quod mente cernimus, de iudicio est hoc luminis, non de passione cecitatis. Et in eternum ergo laudem misericordie largitori nostro  referimus, et nequaquam [i 1Kb] miserie conscientia grauamur; quia dum mala nostra sine aliquo mentis malo respicimus, et nunquam erit quod corda laudantium  de transactis iniquitatibus polluat, et semper erit quod hec ad laudem liberatoris accendat. Quia ergo interne lucis requies sic in se magnos subleuat, ut tamen nec paruulos derelinquat, dicatur recte: Paruus et magnus ibi sunt. Quia autem sic ibi conuersi  peccatoris animus culpe sue memoria tangitur, ut tamen nulla eiusdem memorie confusione deprimatur, congrue subiungitur: Et seruus liber a domino suo.



LIBER QUINTUS. Reliquam capitis tertii partem a XX uersu, totum caput quartum, et quinti duos priores uersus enarrat.



CAPUT PRIMUM.


1. Sancti hic prospera magis formidare, quam aduersa.---Cum ualde occulta sint diuina iudicia, cur  in hac uita nonnunquam bonis male sit, malis bene, tunc occultiora sunt, cum et bonis hic bene est, et malis male. Nam cum bonis male est, malis bene, hoc fortasse deprehenditur, quia et boni, si qua deliquerunt, hic recipiunt, ut ab eterna plenius damnatione liberentur; et mali bona, que pro hac uita faciunt, hic inueniunt, ut ad sola in posterum tormenta pertrahantur. Unde et ardenti in inferno diuiti dicitur: Memento, fili, quia recepisti bona in uita tua, et Lazarus similiter mala . At cum bonis hic bene est, et malis male, incertum ualde fit utrum boni idcirco bona accipiant, ut prouocati ad aliquid melius crescant; an iusto latentique iudicio hic suorum operum remunerationem percipiant, ut a premiis uite sequentis inanescant; et utrum malos  idcirco aduersa feriant, ut ab eternis suppliciis [a 1Kb] corrigentia defendant; an hic eorum pena incipiat, ut quandoque complenda eos ad ultima gehenne 139 tormenta perducat. Quia ergo inter diuina iudicia graui incertitudinis sue caligine humana mens premitur, sancti uiri cum sibi suppetere prospera huius mundi conspiciunt, pauida suspicione turbantur. Timent enim ne hic laborum suorum fructus recipiant; timent ne quod diuina iustitia latens in eis uulnus aspiciat, et exterioribus eos muneribus cumulans, ab intimis repellat. Cum uero taciti cogitant quod nec bona agunt, nisi ut soli Domino placeant, nec in ipsa affluentia sue prosperitatis exsultant, minus quidem de prosperis occulta contra se iudicia metuunt, sed tamen eadem prospera, quia se ab intima  intentione prepediunt, egre ferunt; et moleste presentis uite blandimenta tolerant, quia per hec se utcunque tardari in interno desiderio non ignorant. Plus enim in hoc mundo honor quam despectio occupat, et magis prosperitatis sublimitas quam necessitatis aduersitas grauat. Per hanc namque nonnunquam cum homo exterius premitur, ad concupiscenda que intus sunt, [b 1Kb] liberius relaxatur. Per illam uero animus, dum multis parere cogitur, a desiderii sui cursu retinetur. Unde fit ut sancti uiri magis in hoc  mundo prospera quam aduersa formident. Sciunt namque quia mens dum blanda occupatione premitur, aliquando libens ad exteriora deriuatur. Sciunt quia  sepe sic hanc clandestina cogitatio decipit, ut quomodo permutetur ignoret. Pensant autem que sint [c 1Kb] eterna bona que cupiunt, et cognoscunt quam nichil sit omne quod blandum temporaliter arridet; cunctaque huius mundi prospera mens eorum eo egre tolerat, quo superne felicitatis est amore sauciata, tantoque magis in presentis dulcedinis aspernatione erigitur, quanto hanc conspicit, quia furtiue sibi in eterne glorie despectu blanditur. Unde beatus Iob cum supernam requiem contemplatus diceret: Paruus et magnus ibi sunt, et seruus liber a domino suo, illico adiungit:



CAPUT II [Rec. II].

uERS. 20.---Quare data est misero lux?

 2. Aeterna contemplantes terrenam prosperitatem refugiunt.---In Scriptura sacra nonnunquam lucis appellatione prosperitas, noctis autem nomine huius mundi aduersitas designatur. Unde et bene per Psalmistam dicitur: Sicut tenebre eius, ita et lumen eius . Quia enim sancti uiri ita prosperitatem seculi despicientes calcant, sicut et aduersitatem eius calcantes tolerant, per magnam mentis celsitudinem mundi sibi et aduersa et prospera substernentes dicunt: Sicut tenebre eius, ita et lumen eius. Ac si apertius dicant: Sicut intentionis nostre fortitudinem eius tristia non premunt, ita hanc nec blanda corrumpunt. Sed quia hec, ut diximus, bonorum mentem etiam cum non subleuant, [d 1Kb] perturbant, sancti uiri, qui se in huius exsilii erumna miseros cognoscunt, clarescere in eius prosperitate  refugiunt. Unde bene nunc dicitur: Quare data est misero lux? Lux enim miseris datur, quando ii qui sublimia contemplantes, esse se in hac peregrinatione miseros agnoscunt, claritatem transitorie prosperitatis accipiunt. Et cum ualde defleant quia tarde ad patriam redeunt, tolerare insuper honoris onera compelluntur. Amor eos eternorum conterit, et gloria de temporalibus arridet. Qui dum cogitant 140 que sint que in infimis tenent, et que sint que de sublimibus non uident; que sint que in terra fulciunt,  que autem de celestibus perdiderunt, prosperitatis sue merore mordentur; quia etsi uident nequaquam se ab ea funditus opprimi, pensant tamen sollicite cogitationem suam in amore Domini et in eius dispensatione partiri. Unde bene cum dicit: Quare data est misero lux? protinus adiungit:



CAPUT III [uet. II, Rec. III].

uERS. 20.---Et uita his qui in amaritudine anime sunt.

3. Hic in amaritudine sunt electi et reprobi; quo discrimine.---In amaritudine quippe anime sunt omnes electi, quia uel punire flendo non desinunt que deliquerunt, uel graui se merore afficiunt, quia longe huc a facie conditoris proiecti, adhuc in eterne patrie gaudiis non sunt. De quorum corde per Salomonem bene dicitur: Cor, quod nouit amaritudinem  anime sue, in gaudio illius non miscebitur extraneus . In amaritudine namque sunt et corda reproborum, quia ipsis etiam prauis suis desideriis affliguntur; sed eamdem amaritudinem nesciunt, quia pensare quod tolerant, sponte sua excecati non possunt. At contra cor bonorum amaritudinem suam nouit, quia erumnam exsilii, in qua proiectum laceratur, intelligit; et quam sint tranquilla que perdidit, quam confusa in quibus cecidit, sentit. Sed hoc amaricatum cor ad gaudium suum quandoque reducitur, atque in eius gaudio extraneus non miscetur; quia is qui nunc ab hoc merore cordis foras se per desideria eiicit, seclusus tunc ab illa intima eius solemnitate remanebit.

4. Quis mortuus mundo, et cui mundus mortuus.---Hi  itaque qui in amaritudine anime sunt, mori mundo funditus concupiscunt; ut sicut in seculo ipsi nichil appetunt, ita iam a seculo nulla obligatione teneantur. Et plerumque contingit ut iam homo mundum mente non teneat, sed tamen mundus hominem occupationibus astringat: et ipse quidem mundo iam mortuus est, sed ipsi mundus adhuc mortuus non est. Quasi enim adhuc uiuus mundus eum conspicit, dum alio intentum in suis actibus rapere contendit. Unde bene Paulus, cum et ipse seculum perfecte despiceret, et talem se factum uideret, [a 1Kb] quem iam hoc seculum concupiscere omnino non posset, ruptis huius uite uinculis liber dicit: Mihi mundus crucifixus est, et ego mundo . Mundus quippe ei crucifixus fuerat, [b 1Kb] quia hunc cordi suo iam mortuum non  amabat. Sed et se ipsum mundo crucifixerat, quia talem se ei exhibere studuit, ut ab eo quasi mortuus concupisci non posset. Si enim uno in loco sint mortuus et uiuens; etsi mortuus uiuum non uidet, uiuus tamen mortuum uidet; si uero utrique sint mortui, alter alterum nequaquam uidet. Ita qui iam mundum non amat, sed tamen ab illo uel non uolens amatur, etsi ipse uelut mortuus mundum non uidet, hunc tamen mundus adhuc non mortuus uidet. Si uero nec  ipse in amore mundum retinet, nec rursum a mundi amore retinetur, uicissim sibi utrique exstincti sunt; quia dum alter alterum non appetit, quasi mortuum mortuus non attendit. Quia igitur Paulus nec mundi gloriam querebat, nec a mundi gloria ipse querebatur, et se mundo, et mundum sibi crucifixum esse gloriatur. Quod quia multi appetunt, sed tamen usque ad culmen exstinctionis 141 omni modo non assurgunt, recte gementes dicunt: Quare data est misero lux, et uita his qui in amaritudine anime sunt? uita quippe amaricatis datur, cum huius mundi gloria tristibus gementibusque tribuitur. In qua nimirum uita pena se ualidissimi timoris afficiunt, quia etsi ipsi mundum non tenent, adhuc tamen tales esse se metuunt, qui a mundo teneantur; quia nisi ei quantulumcunque uiuerent,  hos ad usum suum procul dubio non amaret. Mare enim uiua corpora in semetipso retinet; nam mortua extra se protinus expellit. Sequitur:



CAPUT Iu [Rec. Iu].

uERS. 21.---Qui exspectant mortem, et non uenit.

5. Mori seculo appetentes, sepe humanis ministeriis seruire coguntur. Non sine suo et aliorum lucro.---Desiderant quippe mortificare se funditus, atque ab omni uita glorie temporalis exstinguere; sed occultis sepe Dei iudiciis uel preesse in regimine, uel occupari iniunctis honoribus compelluntur, atque inter hec mortificationem plenissimam indesinenter exspectant. Sed exspectata mors non uenit, quia eorum usus temporali glorie etiam nolens uiuit, quam tamen pro diuino [c 1Kb] timore tolerant. Et intus quidem  seruant desiderium pietatis, foris autem explent ministerium ordinis; quatenus nec a perfectione per intentionem recedant, nec dispositioni conditoris per superbiam contradicant. Mira [d 1Kb] enim diuinitatis pietate agitur, cum is qui perfecto corde ad contemplationem tendit, humanis ministeriis occupatur; ut et multis infirmioribus eius mens perfecta proficiat, et quo se ipse imperfectum respicit, inde ad humilitatis culmen perfectior assurgat. [uet. III.] Nonnunquam etenim sancti uiri unde desideriorum suorum detrimenta tolerant, inde maiora lucra, conuersis aliis, reportant; quia dum eis uacare ut appetunt non licet, rapere secum alios, quibus admiscentur, libet. Fit ergo mira [e 1Kb] dispensatione pietatis ut unde se destructiores estimant, inde locupletiores ad celestis  patrie constructionem surgant.

6. Desideria pia sepe Deus explere differt, ut crescant.---Nonnunquam uero idcirco ad concepta desideria minime perueniunt, ut ipsa interueniente tarditate, ad eadem desideria laxato mentis sinu dilatentur; et que extenuari fortasse impleta poterant, magna dispositione agitur, ut repulsa crescant. Sic quippe mortificari appetunt, ut iam perfecte, si liceat, conditoris sui faciem contemplentur. Sed eorum  desiderium differtur, ut proficiat; et tarditatis sue sinu nutritur, ut crescat. Unde bene sponsa in sponsi sui desiderio anhelans clamat: In lectulo meo per noctes quesiui quem diligit anima mea; quesiui illum, et non inueni . Abscondit se sponsus cum queritur, ut non inuentus ardentius queratur; et differtur querens sponsa, ne inueniat, ut tarditate sua capacior reddita, multiplicius quandoque inueniat quod querebat. Unde beatus Iob cum diceret: Exspectant mortem, et non uenit, ut hoc ipsum querentium desiderium subtilius expleret, illico adiungit:



CAPUT [Rec. u].

IBID.---Quasi effodientes thesaurum.

7. Crescunt, ubi finis propinquior.---Omnes namque  qui fodiendo thesaurum querunt, cum fodere altius ceperint, ad [a 1Kb] laborem instantius inardescunt; quia quo se thesauro abscondito iam iamque appropinquare estimant, eo in effossione enixius laborant. Qui igitur plene 142 mortificationem suam appetunt, quasi effodientes thesaurum querunt; quia quanto fiunt uiciniores ad finem, tanto se exhibent ardentiores in opere. Laborando ergo non deficiunt, sed magis ad usum laboris crescunt; quia quo iam premia propinquiora considerant, eo in opere delectabilius exsudant. Unde bene Paulus quibusdam absconditum eterne patrie thesaurum querentibus dicit: Non deserentes collectionem nostram, sicut est consuetudinis quibusdam, sed consolantes, [b 1Kb] et tanto magis, quanto uideritis appropinquantem diem  . Laborantem quippe consolari, est pariter in labore persistere, quia subleuatio laboris est [c 1Kb] uisio collaborantis: sicut cum in itinere comes iungitur, uia quidem non [d 1Kb] abstrahitur, sed tamen de societate comitis labor itineris leuiatur. Dum itaque Paulus consolantes se in laboribus quereret, adiunxit dicens: Tanto magis, quanto uideritis appropinquantem diem. Ac si diceret: Eo labor crescat, quo ipsa iam premia laboris appropinquant, uelut si aperte dicat: Thesaurum queritis? sed eo fodere ardentius debetis, quo iam iuxta quesitum aurum fodiendo peruenistis.

8. Mortui mundo se intra se a terrenis abscondunt.---Quamuis hoc quod dicitur: Exspectant mortem, et non uenit, quasi effodientes thesaurum, intelligi et  aliter potest. Quia enim perfecte mori mundo non possumus, nisi intra mentis nostre inuisibilia a uisibilibus abscondamur, recte ii qui mortificationem suam appetunt, thesaurum effodientibus comparantur. Mundo enim per inuisibilem sapientiam morimur, de qua per Salomonem dicitur: Si quesieris illam quasi pecuniam, et sicut thesauros effoderis eam  . Sapientia quippe in rerum superficie non iacet; quia in inuisibilibus latet. Et tunc mortificationem nostram sapientiam contingentes apprehendimus, si relictis uisibilibus in inuisibilibus abscondamur; si sic hanc, cor effodientes, querimus, ut omne quod terrenum mens cogitat, a semetipsa, manu sancte discretionis eiiciat, et thesaurum uirtutis, qui se latebat, agnoscat. Facile enim in se thesaurum [e 1Kb] inuenit, si eam que se male presserat molem a se terrene cogitationis repellit. Quia autem quesitam mortem sicut thesaurum dicit, recte subiungit:



CAPUT uI.

uERS. 22.---Gaudentque uehementer, cum inuenerint sepulcrum.

9. Diuina contemplatio sepulcrum est in quo mens  mundo mortua quiescit.---Sicut enim sepulcrum locus est quo absconditur corpus, ita diuina contemplatio quoddam sepulcrum mentis est, quo absconditur anima. Quasi enim huic adhuc mundo uiuimus, cum mente in eum foras uagamur; sed mortui in sepulcro abscondimur, cum mortificati exterius, in secreto interne contemplationis celamur. Sancti igitur uiri ab importunitate desideriorum temporalium, a tumultu inutilium curarum, a clamore perstrepentium perturbationum, semetipsos sacri uerbi gladio mortificare non desinunt, atque intus ante Dei faciem in sinu mentis abscondunt. Unde bene per Psalmistam dicitur: Abscondes eos in abscondito uultus tui, a conturbatione hominum . Quod quamuis perfecte postmodum fiat, etiam nunc ex magna parte  agitur, cum a temporalium desideriorum tumultibus delectatione in interiora rapiuntur; 143 ut mens eorum dum in amorem Dei tota tenditur, nulla inutili perturbatione laceretur. Hinc est quod Paulus per contemplationem mortuos et quasi in sepulcro absconditos discipulos uiderat, quibus dicebat: Mortui enim estis, et uita uestra abscondita est cum Christo in Deo . Qui ergo mortem querit, gaudet dum sepulcrum inuenit, quia qui mortificare se appetit, ualde ad inuentam requiem contemplationis hilarescit; ut exstinctus mundo lateat, et a cunctis exteriorum rerum perturbationibus intra sinum se intimi amoris abscondat.

10. Mortui olim cum diuitiis sepulti.---Si uero ad hoc quod thesaurus effodi dicitur, etiam sepulcri inuentio  subinfertur, hoc necesse est ut intentio nostra conspiciat, quod antiqui mortuos cum diuitiis obruebant. Qui igitur thesaurum querit, gaudet cum sepulcrum inuenerit, quia sapientiam perquirentes, cum sacre Scripture paginas uoluimus, cum exempla [f 1Kb] precedentium perscrutamur, quasi ex sepulcro gaudium sumimus, [g 1Kb] quia mentis diuitias apud mortuos  inuenimus: qui quia huic mundo perfecte exstincti sunt, in occulto cum diuitiis requiescunt. Sepulcro ergo diues efficitur, qui per exempla iustorum in contemplationis uirtute subleuatur. Sed cum requirens dicat: Quare data est misero lux? cur hoc ipsum requirere presumat, insinuat dicens:



CAPUT uII [Rec. uI].

uERS. 23.---uiro, cuius abscondita est uia, et circumdedit eum Deus tenebris.

11. Ignorat recte agens utrum perseueraturus sit.---uia enim sua uiro abscondita est, quia etsi iam in qua sit uite qualitate considerat, adhuc tamen ad quem finem tendat, ignorat. Etsi iam superna appetit, etsi plenis hec desideriis querit, adhuc tamen si in eisdem desideriis permaneat, nescit. Peccata quippe  deserentes, ad iustitiam tendimus; et unde uenimus, nouimus; sed quo perueniamus, ignoramus. Quid hesterna die fuimus, scimus; sed quid contingat crastina nos esse, nescimus. uia ergo sua uiro abscondita est, quia sic pedem ponit operis, ut tamen preuidere nequeat exitum consummationis eius.

[uet. Iu.] 12. Ignorat utrum quod rectum putat, Deus non damnet. Circumdatur tenebris.---Est autem et alia uie nostre absconsio; quia nonnunquam ea ipsa que recte nos agere credimus, an in districti iudicis examine recta sint, ignoramus. Sepe enim, sicut et longe superius diximus, opus nostrum causa damnationis est, et prouectus putatur esse uirtutis. Sepe unde placari iudex creditur, inde ad irascendum placidus instigatur; Salomone attestante, qui ait.  Est que uidetur [a 1Kb] homini recta; nouissima autem eius ducunt ad mortem . Unde sancti uiri cum mala superant, sua etiam bene gesta formidant, ne cum bona agere appetunt, de actionis imagine fallantur, ne pestifera tabes putredinis sub boni specie lateat coloris. Sciunt enim quia corruptionis adhuc pondere grauati, diiudicare bona subtiliter nesciunt; et cum ante oculos extremi examinis regulam deducunt, hec ipsa in se nonnunquam et que approbant metuunt. Et tota quidem mente interna desiderant, sed tamen de incertitudine operum trepidi, quo gradiuntur ignorant. Unde bene postquam dictum est: Quare data est misero 144 lux? adiungitur: uiro, cuius abscondita est uia. Ac si dicatur: Cur huius uite successus [b 1Kb] accipit, qui sub qua sit  estimatione iudicis iter sui operis nescit? Bene autem subditur: Et circumdedit eum Deus tenebris. Tenebris namque homo circumdatur; quia quamuis celesti desiderio ferueat, quid de semetipso sit dispositum intrinsecus, ignorat. Et ualde metuit, ne quid sibi in iudicio obuiet, quod se de se nunc in desiderio boni feruoris latet. Tenebris homo circumdatur, quia ignorantie sue caligine premitur. An tenebris  circumdatus non est, qui plerumque preteritorum non meminit, futura non inuenit, presentia uix cognoscit? Tenebris se circumdatum quidam sapiens uiderat, cum dicebat: Que in prospectu sunt, [c 1Kb] inuenimus cum labore; et que in celis sunt, [d 1Kb] quis inuestigabit ? His se tenebris Propheta circumdatum uidit, cum dispositionis intime penetrare interna non potuit, dicens: Posuit tenebras latibulum suum . Auctor enim noster, quia nobis in hoc exsilium deiectis, lucem sue uisionis abstulit, sese nostris oculis quasi in tenebrarum latibulo abscondit.

13. Hinc sanctis materia flendi.---Quas nimirum cecitatis nostre tenebras cum studiose conspicimus, mentem ad lamenta prouocamus. Flet enim cecitatem  quam foris patitur, si humiliter meminit quod in interioribus lumine priuatur. Cumque tenebras, quibus circumdatur, respicit, splendoris intimi ardenti se desiderio affligit; omnique intentionis adnisu semetipsam concutit, et supernam lucem, quam condita deseruit, repulsa querit. Unde fit plerumque, ut in ipsis piis fletibus illa interni gaudii claritas erumpat; et mens, que in torpore prius ceca iacuerat, ad inspectionem fulgoris intimi suspiriis uegetata conualescat. Unde bene sequitur:



CAPUT uIII [Rec. uII].

uERS. 24.---Antequam comedam, suspiro.

14. Lacrymas sepe excipit gaudium contemplationis.---Comedere namque est anime, superne lucis contemplationibus pasci. Suspirat ergo antequam  comedat, quia prius gemitibus tribulationis afficitur, et postmodum contemplationis refectione satiatur. Nisi enim suspiret, non comedit; quia qui se in hoc exsilio per desideriorum celestium lamenta non humiliat, [e 1Kb] eterne patrie gaudia non degustat. A ueritatis enim pabulo ieiuni sunt, qui in hac peregrinationis inopia letantur. Suspirat autem qui comedit, quia quos amor ueritatis afficit, etiam refectio contemplationis pascit. Suspirans Propheta comedebat, cum diceret: Fuerunt mihi lacryme mee [f 1Kb] panes . Luctu enim suo anima pascitur, cum ad superna gaudia flendo subleuatur, et intus quidem doloris sui gemitus tolerat; sed eo refectionis pabulum percipit, quo uis amoris per lacrymas emanat. Unde et eamdem lacrymarum uim beatus Iob adhuc  sequitur, subdens:



CAPUT IX.

IBID.---Et quasiinundantes aque, sic rugitus meus.

15. Que sanctis lugendi et trepidandi cause.---Aque cum inundant, cum impetu ueniunt; et crescentibus multipliciter uoluminibus, intumescunt. Electi uero dum mentis sue oculis diuina iudicia [g 1Kb] opponunt, dum de occulta super se sententia trepidant,  dum se ad Deum peruenire posse confidunt, sed tamen ne non perueniant metuunt, [a 1Kb] dum preteritorum suorum recolunt, 145 que deflent, dum que sibi adhuc futura sunt, quia nesciunt, pertimescunt; quasi quedam in eis aquarum more uolumina colliguntur, que in meroris rugitus quasi in subiecta littora defluunt. uir igitur sanctus uidit, quanta sint in lamentis penitentie uolumina cogitationum; atque ipsas meroris undas inundantes aquas uocauit, dicens: Et quasi inundantes aque, sic rugitus meus. [uet. u.] Nonnunquam uero iusti, sicut et paulo superius diximus, in ipsis bonis operibus positi trepidant, ac ne in eisdem occulto aliquo errore displiceant, continuis lamentis uacant. Quos cum diuina subito flagella corripiunt, auctoris sui se gratiam offendisse suspicantur,  quia uel infirmitatibus prepediti, uel amaritudinibus pressi, ad impendenda proximis pia opera non assurgunt. Et cor in lamentum uertitur, quia corpus a deuotionis sue ministerio retardatur. Cumque se mercedem non augere considerant, etiam transacta opera displicuisse formidant. Unde bene beatus Iob cum rugitum suum quasi inundantes aquas diceret, illico adiunxit:



CAPUT X.

uERS. 25.---Quia timor quem timebam euenit mihi, et quod uerebar, accidit.

16. Iudicia Dei quam metuenda.---Iusti igitur deflent et pauent, et magnis se lamentis cruciant, quia deseri formidant; et quamuis de correptione sua gaudeant, eorum tamen trepidam mentem correptio  ipsa perturbat; ne malum quod tolerant, non pia percussio discipline sit, sed animaduersio iusta uindicte. Quod bene Psalmista considerans ait: Quis nouit potestatem ire tue ? Potestas quippe diuine ire nostra non potest mente comprehendi, quia eius dispensatio obscuris super nos dispositionibus, sepe unde estimatur deserere, inde nos recipit; et unde nos recipere creditur, inde derelinquit; ut plerumque hoc fiat gratia, quod ira dicitur, et hoc aliquando ira sit, quod gratia putatur. Nonnullos enim flagella corrigunt, nonnullos ad impatientie uesaniam perducunt; et alios prospera quia demulcent, ab insania mitigant; alios quia eleuant, funditus ab omni spe conuersionis eradicant. Cunctos autem uitia ad ima pertrahunt: sed tamen  quidam eo ab his facilius redeunt, quo se in eis corruisse altius erubescunt. Et semper uirtutes ad superna subleuant; sed nonnunquam quidam dum tumorem de uirtute concipiunt, per ipsum tramitem ascensionis cadunt. Quia ergo potestas diuine ire minime cognoscitur, in cunctis necesse est ut sine cessatione timeatur. Sequitur:



CAPUT XI [Rec. uIII].

uERS. 26.---Nonne dissimulaui? [b 1Kb] nonne silui? nonne quieui? et uenit super me indignatio.

17. Que cogitando, loquendo, agendo peccare soleant  in potestate constituti.---Quamuis quolibet in loco positi, cogitando, loquendo, agendo peccemus, tunc tamen per tria hec animus effrenatius rapitur, cum mundi huius prosperitate subleuatur. Nam cum preire se potestate ceteros conspicit, alta de se elate cogitans sentit. Et cum auctoritati uocis a nullo resistitur, lingua licentius per abrupta diffrenatur. Cumque facere quod libet, licet, iuste sibi omne estimat licere, quod libet. Sed sancti uiri cum mundi huius potestate fulciuntur, [c 1Kb] tanto sub maiore mentis disciplina se redigunt, quanto sibi per impatientiam potestatis suaderi illicita quasi licentius sciunt. Cor namque a consideranda sua gloria reprimunt, linguam ab immoderata 146 locutione restringunt, opus ab inquietudinis uagatione custodiunt. [uet.  uI.] Sepe enim qui in potestate sunt, ea que recte faciunt, quia elate cogitant, amittunt; dumque se ad cuncta utiles estimant, etiam impense utilitatis sibi meritum damnant. Ut enim cuiuslibet facta digniora sint, necesse est ut ei apud se semper indigna uideantur, ne eadem bona actio agentis cor subleuet, et subleuando plus auctorem de elatione deiiciat, quam ipsos quibus forte impenditur iuuet. Hinc est enim quod rex Babylonie, dum elata mente apud se tacitus uolueret, dicens: [d 1Kb] Nonne hec est Babylon, quam ego edificaui ? in irrationale animal protinus uersus est. Quod enim factus fuerat perdidit, quia humiliter noluit dissimulare quod fecit. Et quia elatione cogitationis se super homines extulit, ipsum, quem communem cum hominibus  habuit, sensum hominis amisit. Sepe uero qui in potestate sunt, ad subiectorum passim contumelias erumpunt; et hoc quod inuigilantes regimini seruiunt, per lingue procacitatem perdunt, minori scilicet formidine iudicis uerba pensantes, quia qui sine causa fratri, [e 1Kb] fatue dixerit, gehenne se ignibus addicit . Sepe ii qui in potestate sunt, dum sese a licitis retinere nesciunt, ad illicita opera et inquieta dilabuntur. Solus enim in illicitis non cadit, qui se aliquando et a licitis caute restringit. Qua uidelicet constrictione religatum bene se Paulus insinuat, dicens: Omnia mihi licent, sed non omnia expediunt . Atque ut ex ipsa religatione ostenderet in quanta se mentis libertate dilataret, illico adiunxit: Omnia mihi licent, sed ego sub  nullius redigar potestate . Cum enim mens concepta desideria sequitur, seruire rebus conuincitur, quarum amore superatur. Sed Paulus, cui cuncta licent, sub nullius potestate se redigit, quia semetipsum etiam a licitis restringendo, ea que delectata premerent, despecta transcendit.

18. Quomodo Iob hec uitauit.---Beatus igitur Iob, ut nos erudiat, qualis in potestate fuit innotescat, dicens: Nonne dissimulaui? Potestas namque cum habetur, et cogitanda est ad utilitatem, et dissimulanda propter tumorem; quatenus is qui ea utitur,  et ut prodesse debeat, posse se sciat; et ut extolli non debeat, posse se nesciat. Qualis uero in ore fuerit, adiungat dicens: Nonne silui? Qualis erga illicita opera, adhuc subiiciat: Nonne quieui? Potest autem silere et quiescere, adhuc subtilius perscrutari. Silere namque est mentem a terrenorum desideriorum uoce restringere. uis enim magni clamoris est tumultus cordis.

19. Qui presunt, occupationes temporales, ut Deo uacent, intermittere debent.---Quiescunt quoque qui bene in potestate sunt, cum terrenarum actionum strepitus pro diuino amore intermittendo postponunt; ne dum ima indesinenter occupant, cor funditus a summis cadat. Sciunt enim quia nequaquam mens ad superna attollitur, si curarum tumultibus  continue in infimis occupatur. Quid enim de Deo occupata obtineat, que de illo apprehendere aliquid etiam uacans laborat. Bene autem per Psalmistam dicitur: uacate et uidete, quoniam ego sum Deus ; quia qui uacare Deo negligit, suo sibi iudicio lumen eius uisionis abscondit. Hinc etiam per Moysen dicitur ut pisces qui pennulas non habent non edantur . Pisces namque qui habent pennulas, saltus dare super aquas solent. 147 Soli ergo in electorum corpore quasi [a 1Kb] cibus transeunt, qui in eo [b 1Kb] quod imis deseruiunt, aliquando ad superna conscendere mentis saltibus sciunt, ne semper in profundis curarum lateant, et nulla eos amoris summi quasi liberi eris aura contingat. Qui ergo rebus temporalibus occupantur, tunc  bene exteriora disponunt, cum sollicite ad interiora refugiunt; cum nequaquam foras perturbationum strepitus diligunt, sed apud semetipsos intus in tranquillitatis sinu requiescunt.

[uet. uII.] 20. Quomodo affecte circa has occupationes praue mentes. Quomodo pie.---Praue etenim mentes temporalium rerum tumultus intra semetipsas uersare non cessant, etiam cum uacant. In cogitatione enim [c 1Kb] seruant depicta que amant, et quamuis nichil exterius faciant, apud semetipsas tamen sub pondere inquiete quietis elaborant. Quibus si earumdem rerum administratio prebeatur, semetipsas funditus deserunt, et fugitiua hec temporalia per intentionis cursum continuis cogitationum passibus sequuntur. Pie autem mentes hec et cum desunt non querunt,  et grauiter etiam cum adsunt, ferunt, quia per exteriorum curam a se exire pertimescunt. Quod bene illa duorum fratrum uita signatur, de quibus scriptum est: Factus est Esau uir gnarus uenandi, et homo agricola; Iacob autem uir simplex habitabat in tabernaculis . uel sicut in alia translatione dicitur, Habitabat domi. Quid enim per uenationem Esau, nisi eorum uita figuratur, qui in  exterioribus uoluptatibus fusi carnem sequuntur? Qui etiam agricola esse describitur, quia amatores huius seculi tanto magis exteriora [d 1Kb] colunt, quanto interiora sua inculta derelinquunt. Iacob uero uir simplex in tabernaculis uel in domo habitare perhibetur, quia nimirum omnes, qui in curis exterioribus spargi refugiunt, simplices in cogitatione atque in conscientie sue habitatione consistunt. In tabernaculis enim aut in domo habitare, est se intra mentis secreta restringere, et nequaquam exterius per desideria dissipare, ne dum ad multa foras inhiant, a semetipsis alienatis cogitationibus recedant. Dicat igitur probatus uir, et exercitatus in prosperis: Nonne dissimulaui? nonne silui? nonne quieui? Ut enim supra diximus, sancti uiri, cum eis transitoria  prosperitas arridet, fauorem mundi quasi nescientes dissimulant, et forti gressu interius hoc unde exterius [e 1Kb] subleuantur calcant. Silent autem, quia nullis praue actionis clamoribus perstrepunt. Omnis namque iniquitas habet apud secreta Dei iudicia uoces suas. Unde scriptum est: Clamor Sodomorum et Gomorrheorum multiplicatus est . Quiescunt uero, cum non solum nullo cupiditatum temporalium turbulento appetitu rapiuntur, uerum etiam curis presentis uite necessariis immoderatius occupari refugiunt.

21. Iusti cur assidue flagella patiantur.---Sed hec agentes, paterna adhuc flagella sentiunt, ut tanto perfectiores ad hereditatem ueniant, quanto eos pie feriens disciplina quotidie etiam de minimis purgat.  Iusta itaque indesinenter faciunt, sed assidue dura patiuntur, quia sepe ipsa nostra iustitia, ad examen diuine iustitie deducta, iniustitia est, et sordet in districtione 148 iudicis quod in estimatione fulget operantis. Unde Paulus cum diceret: Nihil mihi conscius sum, protinus adiunxit: Sed non in hoc iustificatus sum . Qui causam mox cur non sit iustificatus insinuans, ait: Qui autem iudicat me, Dominus est. Ac si diceret: Idcirco in eo quod nichil mihi conscius sum iustificatum me abnego, quia ab eo qui me iudicat examinari me subtilius scio. [uet. uIII.] Dissimulanda ergo sunt que exterius fauent, [f 1Kb] reprimenda que interius perstrepunt, declinanda que quasi necessaria inuoluunt; et tamen in his omnibus adhuc districti examinis flagella metuenda,  quia et ipsa nostra perfectio culpa non caret, nisi hanc seuerus iudex in subtili lance examinis misericorditer penset.

[Rec. IX.] 22. Si tot patiantur iusti, que iniquos manent supplicia?---Bene autem subditur: Et uenit super me indignatio. Magna quippe arte doctrine dicturus [g 1Kb] uerbera pretulit recte facta; ut hinc unusquisque consideret que peccantes postmodum supplicia  maneant, si etiam iustos tam ualida hic flagella castigant. Hinc est enim quod Petrus ait: Tempus est ut iudicium incipiat de domo Dei. Et si iustus uix saluabitur, impius et peccator ubi parebunt ? Hinc Paulus, cum multa in Thessalonicensium laudem dixisset, protinus adiunxit: Ita ut et nos ipsi in uobis gloriemur in Ecclesiis Dei pro patientia uestra et fide, in omnibus persecutionibus uestris et tribulationibus, quas sustinetis in exemplum iusti iudicii Dei . Ac si diceret: Dum tot dura toleratis, qui tam recta agitis, quid aliud quam iusti Dei iudicii exempla datis? quia ex uestra pena colligendum est quomodo feriat quibus irascitur, si sic uos affligi patitur, in quibus letatur; aut quomodo illos percussurus est, quibus iustum  iudicium exhibet, si etiam uos sic cruciat, quos pie redarguens fouet.

[uet. IX, Rec. X.] 23. Amicorum Iob intentio pia fuit, sed incauta locutio. Quid ipsis agendum erat.---Prima igitur beati Iob locutione terminata, uicissim se amici, [a 1Kb] qui consolaturi uenerant pie eius increpationi subiiciunt; dumque ad contentionis uerba prosiliunt, eam pro qua uenerant causam pietatis amittunt. Qui quidem non praua hoc intentione faciunt; sed quamuis affectum percusso exhibeant, percussum tamen nonnisi pro iniquitate crediderunt; dumque intentionem bonam nequaquam locutio cauta subsequitur, ipsa pietatis propositio in transgressionis uitium uertitur. Pensandum namque fuerat, cui et quando loquerentur. Iustus quippe erat, ad quem  uenerant, et diuinis uerberibus cinctus. Ex anteacta ergo eius uita debuerant ea que intelligere non ualebant illius uerba perpendere; et ex flagellis presentibus non illum redarguere, sed de sua uita formidare; seque flagellato iusto, non quasi ratiocinando erigere, sed flendo sociare; ut nequaquam se eorum scientia per uerba ostenderet, sed loqui recte linguam consolantium [b 1Kb] magister dolor erudiret. Qui etsi qua forsitan diuersa sentirent, dignum profecto erat ut hec humiliter dicerent, ne percusso uulnera per immoderata uerba cumularent.

24. Deterioribus sepe displicent dicta uel facta meliorum.---Sepe enim, quia intelligi non ualent, deterioribus displicent uel facta uel dicta meliorum: sed eo ab eis non temere reprehendenda sunt, 149  quo apprehendi ueraciter nequaquam possunt. Sepe aliquid a maioribus [c 1Kb] dispensatorie agitur, quod a minoribus error putatur. Sepe multa a fortibus dicuntur, que infirmi idcirco diiudicant, quia ignorant. Quod bene bobus calcitrantibus inclinata illa testamenti arca signauit, quam quia casuram credens Leuites erigere uoluit, mox sententiam mortis accepit . [uet. X.] Quid est namque mens  iusti, nisi arca testamenti? Que gestata a bobus calcitrantibus inclinatur; quia nonnunquam etiam qui bene preest, dum subiectorum populorum confusione concutitur, ad dispensationis condescensionem ex sola dilectione permouetur. Sed in hoc, quod dispensatorie agitur, inclinatio ipsa fortitudinis, casus putatur imperitis. Unde et nonnulli subditi contra hanc, manum reprehensionis mittunt, sed a uita protinus ipsa sua temeritate deficiunt. Leuites ergo quasi adiuuans, manum tetendit, sed delinquens uitam perdidit, quia dum infirmi quique fortium facta corripiunt, ipsi a uiuentium sorte reprobantur. Aliquando etiam sancti uiri [d 1Kb] quedam minimis condescendentes dicunt, quedam uero summa contemplantes proferunt; dumque uim uel condescensionis  uel altitudinis nesciunt, audacter hec stulti reprehendunt. Et quid est iustum de sua condescensione uelle corrigere, nisi inclinatam arcam superba reprehensionis manu releuare? Quid est iustum de incognita locutione reprehendere, nisi motum eius fortitudinis, erroris lapsum putare? Sed perdit uitam, qui arcam Dei tumide subleuat, quia nequaquam quis sanctorum corrigere recta presumeret, nisi de se prius meliora sensisset. Unde et Leuites isdem recte Oza dicitur, quod uidelicet robustus Domini interpretatur; quia presumptores quique nisi audaci mente robustos se in Domino crederent, nequaquam meliorum facta uel dicta uelut infirma iudicarent. Amici igitur Iob, dum contra eum quasi in Dei defensionem prosiliunt, diuini precepti regulam superbientes excedunt.

 25. Si aliquid in his displicet, non est reticendum, sed magna humilitate promendum.---Cum uero quedam facta meliorum deterioribus displicent, nequaquam hoc quod mentem mouet, reticendum est, sed cum magna humilitate proferendum; quatenus intentio pie sentientis eo uere seruet formam rectitudinis, quo per iter graditur humilitatis. Et libere ergo dicenda sunt que sentimus, et ualde humiliter promenda que dicimus, ne et que recte intendimus, hec elate proferendo non [e 1Kb] recta faciamus. Paulus auditoribus suis multa humiliter dixerat; sed de ipsa exhortatione humili placare eos adhuc humilius satagebat, dicens: Rogo autem uos, fratres, ut sufferatis uerbum solatii; etenim perpaucis scripsi uobis . Ephesiis quoque Mileti ualedicens,  afflictis ac gementibus, humilitatem suam ad memoriam reuocat, dicens: uigilate, [f 1Kb] memoria retinentes quoniam per triennium nocte ac die non cessaui cum lacrymis monens unumquemque uestrum . Eisdem rursum per Epistolam dicit: Obsecro uos, fratres, ego uinctus in Domino, ut digne ambuletis uocatione, qua uocati estis . Hinc ergo colligat, si quando aliquid recte sentit, quanta 150  humilitate debeat magistro loqui discipulus; si ipse magister gentium in his que cum auctoritate predicat, tam submisse discipulos rogat. Hinc unusquisque colligat, eis a quibus bene uiuendi exempla percepit, hoc quod bene intelligit, quam humiliter dicat; si Paulus illis humili se uoce subdidit, quos ad uitam ipse suscitauit.

26. Humiliter loqui nesciens consolationis regulam ignorat.---Eliphaz autem, qui primus amicorum loquitur, quamuis ad consolandum pietate ueniat, humilitatem tamen locutionis deserens, regulam consolationis ignorat. Qui dum loquendi custodiam negligit, usque ad afflicti contumelias excedit, dicens: Tigris periit eo quod non haberet predam. Rugitus leonis, et uox leene, et dentes catulorum leonum dissipati  sunt . Beatum uidelicet Iob nomine tigridis, quasi uitio uarietatis notans, per leonis rugitum eiusdem uiri terrorem, per leene uocem loquacitatem coniugis, per dissipatos uero dentes catulorum leonum destructam filiorum edacitatem [a 1Kb] signans. Unde et bene amicorum sensum, qui in tumida correptione se extulit, sententia diuina reprehendit, dicens: Non estis locuti coram me rectum, sicut seruus meus Iob .

[uet. XI.] 27. Sententias amicorum Iob qua ratione Deus arguat, et Paulus commendet.---Sed querendum uideo cur Paulus illorum sententiis tanta auctoritate utitur, si he eorum sententie Dominica reprehensione cassantur? Eliphaz quippe uerba sunt, que Corinthiis intulit dicens, sicut scriptum est: Comprehendam  sapientes in astutia eorum . Quomodo ergo quasi praua respuimus, que Paulus ex auctoritate astruit? aut quomodo attestatione Pauli recta putabimus, que per semetipsum Dominus non recta definiuit? Sed utraque hec citius quam non sint diuersa cognoscimus, si eiusdem Dominice sententie subtilius uerba pensemus; que nimirum cum diceret: Non estis locuti coram me rectum, illico adiunxit: Sicut seruus meus Iob. Liquet ergo quia quedam in eorum dictis recta sunt, sed melioris comparatione superantur. Nam inter alia que irrationabiliter dicunt, multas ad beatum Iob fortes sententias proferunt, sed comparate dictis fortioribus uim fortitudinis amittunt. Mira autem sunt multa que dicunt, nisi in sancti uiri aduersitatem  dicerentur. In semetipsis igitur magna sunt, sed quia iustum uirum transfigere appetunt, eiusdem magnitudinis pondus perdunt; quia et [b 1Kb] quamlibet forte, frustra iaculum mittitur, ut dura saxa feriantur; eo namque obtusum longius dissilit, quo intortum fortiter uenit. Igitur amicorum Iob dicta licet in quibusdam ualde sint fortia, cum tamen sancti uiri fortem uitam feriunt, cunctum sui acuminis mueronem retundunt. Quia ergo et in semetipsis magna sunt, sed contra beatum Iob nullo modo assumi debuerunt;  et Paulus hec ex uirtute pensans, in auctoritate proferat; et iudex quia incaute prolata sunt, ex persone qualitate reprehendat.

28. Ille, ut quedam habent recta et alia peruersa, hereticis congruunt.---Sed quia eosdem amicos beati Iob hereticorum tenere speciem superius diximus, nunc eorum uerba quomodo hereticis congruant indagemus. Quedam namque ualde recta sentiunt, sed tamen inter hec ad peruersa dilabuntur. Habent 151 quippe hoc heretici proprium, ut malis bona permisceant, quatenus facile sensui audientis illudant. Si enim semper praua dicerent, citius in sua prauitate cogniti, quod uellent, minime persuaderent. Rursum, si semper recta sentirent, profecto heretici non fuissent. Sed dum fallendi arte ad utraque deseruiunt,  et ex malis bona inficiunt, et ex bonis mala, ut recipiantur, abscondunt; sicut qui ueneni poculum porrigit, ora poculi dulcedine mellis tangit; dumque hoc quod dulce est primo attactu delibatur, etiam illud quod est mortiferum indubitanter absorbetur. Itaque heretici permiscent recta peruersis, ut ostendendo bona, auditores sibi attrahant; et exhibendo mala, latenti eos peste corrumpant. Aliquando tamen predicatione sancte Ecclesie atque exhortatione correcti, ab hac sensus sui diuersitate saluantur. Unde et amici Iob reconciliationis sue sacrificium eiusdem sancti uiri manibus offerunt, atque ad superni iudicis gratiam uel [c 1Kb] addicti reuocantur. Quos bene in Euangelio illa decem leprosorum mundatio designat . In lepra quippe et pars cutis in fulgorem ducitur, et pars in colore sano retinetur.  Leprosi itaque hereticos exprimunt, quia dum rectis praua permiscent, colorem sanum maculis aspergunt. Unde et bene ut saluentur, clamant, Iesu preceptor. Quia enim in eius uerbis se errasse significant, hunc saluandi humiliter preceptorem uocant; cumque ad cognitionem preceptoris redeunt, mox ad formam salutis recurrunt. Sed quia in amicorum dictis prefationem expositionis paulo longius duximus, ipsa iam eorum uerba subtiliter pensemus. Sequitur:



CAPUT XII [uet. XII, Rec. XI].

CAP. Iu. uERS. 1, 2.---Respondens autem Eliphaz Themanites, dixit: Si ceperimus loqui tibi, forsitan moleste accipies.

 29. Hereticorum uerba blanda primum, post aspera.---Iam superius dicta sunt que his uocabulorum interpretationibus exprimantur. Quia ergo festine ad indiscussa tendimus, prolata replicare deuitamus. Hoc itaque est solerter intuendum, quod ii qui hereticorum speciem tenent, loqui molliter inchoant, dicentes: Si ceperimus loqui tibi, forsitan moleste accipies. Exasperare quippe heretici auditores suos in exordio locutionis sue metuunt, ne uigilanter audiantur, eorumque ualde tristitiam declinant, ut negligentiam  capiant. Et [a 1Kb] pene semper blanda sunt que proponunt; sed aspera que prosequendo subinferunt. Unde et nunc amici Iob a reuerentia mansuete locutionis incipiunt, sed usque ad iacula asperrime inuectionis erumpunt; quia et radices spinarum molles sunt, sed tamen ex ipsa sua mollitie proferunt unde pungunt. Sequitur:



CAPUT XIII.

uERS. 2.---Sed conceptum sermonem tenere quis possit?

30. uerba praua alii concipiunt et proferunt, alii concepta reprimunt, alii nec concipiunt.---Tria sunt hominum genera, que gradatim ductis a se qualitatibus dissident. Sunt namque alii qui et ad loquendum praua concipiunt, a locutione sua nulla silentii grauitate  refrenantur. Et sunt alii qui cum praua concipiunt, magno se silentii uigore restringunt. Et sunt nonnulli qui, uirtutum usu roborati, usque ad eam celsitudinem prouehuntur, ut ad loquendum, ne in corde quidem peruersa concipiant, que silendo 152 compescant. Eliphaz itaque ex quo sit ordine, ostenditur, qui conceptum sermonem tenere se non posse testatur. Qua in re et illud innotuit, quod se loquendo offensurum nouit. Neque enim retinere uerba que non potest uellet, nisi per hec se uulnera inferre prenosceret. Boni enim uiri freno consilii retinent precipitationem uerbi, et caute considerant ne relaxantes lingue lasciuiam auditorum conscientiam incauta locutione transfigant. Unde bene per Salomonem dicitur: Qui dimittit aquam, caput est iurgiorum  . Aqua quippe dimittitur, cum lingue fluxus effrenatur. Sed dimissor aque iurgiorum caput efficitur, quia per lingue incontinentiam, discordie origo propinatur. Praui igitur sicut in sensu leues sunt, ita in locutione precipites, et reticere pertractando negligunt que loquantur. Sed quod leuis conscientia concipit, leuior protinus lingua prodit. Unde nunc Eliphaz ex suo experimento colligit, quod desperate de omnibus sentit, dicens: Sed conceptum sermonem tenere quis possit? Sequitur:



CAPUT XIu [Rec. XII].

uERS. 3, 4.---Ecce docuisti plurimos, et manus lassas roborasti; uacillantes confirmauerunt sermones tui, et genua trementia confortasti.

 31. Quantus Iob fuerit, cuius laudes nec silere ualet qui crimen ingerere conatur.---Si ipse historie textus aspicitur, magna est lectoris utilitas, quod ab amicis iurgantibus in beato Iob pro laceratione uitiorum, uirtutum preconia proferuntur. Nunquam quippe est tam robustum uite testimonium, quam cum ille [b 1Kb] laudanda loquitur, qui ingerere crimen conatur. Pensemus autem cuius celsitudinis iste uir  fuerit, qui indoctos docens, lassos roborans, uacillantesque confirmans, inter curas domus, inter multiplicium rerum custodiam, inter affectus pignorum, inter studia tot laborum, erudiendis se ceteris impendit. Et illa quidem occupatus exercuit, sed tamen liber magisterio doctrine militauit. Temporalia regendo disposuit; eterna predicando nuntiauit; uite rectitudinem et agendo uidentibus ostendit, et loquendo audientibus ingessit. [uet. XIII.] Sed siue heretici, seu peruersi quilibet, cum bona iustorum referunt, hec in argumentum criminis inflectunt. Inde namque Eliphaz contra beatum Iob occasionem obiurgationis colligit, unde laudanda narrauit. Nam sequitur:



CAPUT Xu.

uERS. 5.---Nunc autem uenit super te plaga, et defecisti;  tetigitte, et conturbatus es.

32. Peruersi bonorum uitam duobus modis impetunt.---Peruersi quique duobus modis bonorum uitam impetunt, quia aut praua eos dicere asserunt, aut recta non seruare que dicunt. Unde et beatus Iob inferius ab amicis suis de locutione reprehenditur; nunc autem recta dixisse, sed hec non seruasse laceratur. Ab iniquis ergo modo bonorum locutio, modo actio reprobatur, quatenus aut reprehensa lingua taceat, aut eiusdem lingue sue adiudicata testimonio, in crimine uita succumbat. Et notandum quod prius laudes lingue inferunt, et postmodum [c 1Kb] de uite infirmitate conqueruntur. Iniqui etenim, ne publice praui uideantur, loquuntur aliquando bona de iustis, que esse iam cognita et aliis nouerunt. Sed  sicut prediximus, hec ipsa protinus ad cumulum 153 reatus pertrahunt, et credendum sibi in contrariis, ex eo quod et prospera loquebantur, ostendunt; tantoque mala quasi uerius insinuant, quanto et bona quasi deuote laudabant. Ad usum ergo intorquent criminis uoces fauoris, dum iustorum uitam inde post grauius uulnerant, unde hanc paulo ante specie tenus defendebant. Sepe autem eorum bona que prius habita despiciunt, hec postmodum quasi perdita mirantur. Unde et Eliphaz sancti uiri uirtutes, quia amissas asserit, enumerando subiungit, dicens:



CAPUT XuI [Rec. XIII].

uERS. 6.--- [d 1Kb] Ubi est timor tuus, fortitudo tua, et  patientia tua, et perfectio uiarum tuarum?

33. uirtutum quatuor gradus.---Que nimirum cuncta ei sententie subrogat, quam premisit, dicens: Nunc autem uenit super te plaga, et defecisti; tetigit te, et conturbatus es. Omnia ergo simul interisse asserit, in eo quod beatum Iob turbatum flagello reprehendit. Sed intuendum ualde est, quia quamuis inconuenienter increpat, congruenter tamen ordines uirtutum  narrat. Quatuor quippe gradibus uitam beati Iob [a 1Kb] uirtutes enumerando distinxit, dum et timori fortitudinem, et fortitudini patientiam, et patientie perfectionem iunxit. In uia etenim Dei a timore incipitur, ut ad fortitudinem ueniatur. Nam sicut in uia seculi audacia fortitudinem, ita in uia Dei audacia debilitatem parit; et sicut in uia seculi timor debilitatem, ita in uia Dei timor fortitudinem gignit, Salomone attestante, qui ait: In timore Domini fiducia fortitudinis . Timori quippe Domini inesse fiducia fortitudinis dicitur, quia nimirum mens nostra tanto ualentius terrores rerum temporalium despicit, quanto se auctori eorumdem temporalium ueracius per formidinem subdit. Que in timore Domini constituta, non inuenit extra quod  metuat, quia dum recto metu conditori omnium iungitur, potestate quadam supra omnia subleuatur. Fortitudo autem nonnisi in aduersitate ostenditur, unde et mox post fortitudinem patientia subrogatur. Tanto enim se unusquisque ad fortitudinem profecisse uerius demonstrat, quanto aliena mala robustius tolerat. Nam minus in se conualuit, quem aliena iniquitas sternit. Qui in eo quod ferre contrarietatem non ualet, pusillanimitatis sue gladio confossus iacet. Quia uero perfectio de patientia nascitur, statim post patientiam, uiarum perfectio subinfertur. [uet. XIu.] Ille enim uere perfectus est, qui erga imperfectionem proximi impatiens non est. Nam qui alienam imperfectionem ferre non ualens [b 1Kb] deserit, ipse sibi testis est quod perfecte necdum proficit. Hinc in Euangelio  ueritas dicit: In patientia uestra possidebitis animas uestras . Quid est enim animas possidere, nisi perfecte in omnibus uiuere, cunctis mentis motibus ex uirtutis arce dominari? Qui igitur patientiam tenet, animam possidet; quia inde contra aduersa omnia fortis efficitur, unde sibi et semetipsum uincendo dominatur. Et quo se laudabiliter frangit, infractum se fortiter exerit; quia cum in suis se uoluptatibus superat, sese ad contraria inuictum parat. Sed quia Eliphaz inuehendo corripuit, nunc aliqua uelut exhortando subiungit, dicens:



CAPUT XuII [Rec. XIu].

uERS. 7.---Recordare, obsecro, quis unquam innocens perit? aut quando recti deleti sunt?

154 34. Sepe innocentes hic perire et deleri, rectos.---Siue  heretici, quorum amicos beati Iob tenere speciem diximus, siue peruersi quilibet, quam inordinate redarguunt, tam reprehensibiliter exhortantur. Ait namque: Quis unquam innocens periit, aut quando recti deleti sunt? Sepe quippe hic et innocentes pereunt, et recti funditus delentur; sed tamen ad eternam gloriam pereundo seruantur. Si enim nullus innocens periret, Propheta non diceret: Iustus periit, et nemo est qui recogitet . Si rectos Deus prouidendo non raperet, nequaquam de iusto Sapientia dixisset: Raptus est, ne malitia mutaret intellectum eius . Si iustos animaduersio nulla percuteret, Petrus minime prenuntiaret, dicens:  Tempus est ut incipiat iudicium de domo Dei . Illi ergo ueraciter recti sunt, qui amore superne patrie ad cuncta presentis uite aduersa preparantur. Nam qui pro eternis bonis mala hic perpeti metuunt, uidelicet recti non sunt. Sed Eliphaz uel deleri rectos, uel innocentes hic perire non estimat, quia sepe hi qui non spe celestis glorie, sed pro terrena Deo retributione deseruiunt, ipsi sibimet fingunt quod querunt; et docere presumentes, cum terrenam securitatem predicant, cunctis suis laboribus ostendunt quid amant. Sequitur:



CAPUT XuIII [uet. et Rec. Xu].

uERS. 8, 9.---Quin potius uidi eos qui operantur iniquitatem, et seminant dolores, et metunt eos, flante  Deo perisse, et spiritu ire eius esse consumptos.

35. Dolores seminant ac metunt. Cur malos Deus aliquando toleret, aliquando statim feriat.---Dolores seminare, est fraudulenta dicere; dolores autem metere, est dicendo preualere. uel certe dolores seminant, qui peruersa agunt; dolores metunt, cum de eadem peruersitate puniuntur. Fructus quippe doloris est retributio damnationis. Sed cum protinus subinfertur quia qui dolores seminant et metunt, flante Deo pereunt, et ire eius spiritu consumuntur, hoc loco doloris messio, non iam pena, sed adhuc perfectio iniquitatis ostenditur, quia ex diuine ire spiritu, eiusdem messionis pena subrogatur. Seminant ergo hic dolores et metunt, quia iniqua sunt que faciunt, et in ipsa iniquitate prosperantur; sicut de iniquo  per Psalmistam dicitur: Polluuntur uie eius in omni tempore; auferuntur iudicia tua a facie eius, omnium inimicorum suorum dominabitur . De quo paulo post subditur: Sub lingua eius labor et dolor . Dolores itaque seminat, cum peruersa agit; dolores metit, cum ex eisdem peruersitatibus temporaliter excrescit. Quomodo ergo flante Deo pereunt, qui plerumque diu hic subsistere, et iustis felicius, permittuntur? Hinc namque de illis iterum per Psalmistam dicitur: In laboribus hominum non sunt, et cum hominibus non flagellabuntur . Hinc Ieremias ait: Quare uia impiorum prosperatur . Quia enim, sicut scriptum est, Dominus patiens redditor est , sepe diu tolerat quos in perpetuum damnat; nonnunquam uero concite percutit, qui pusillanimitati  innocentium [c 1Kb] consolando concurrit. Aliquando ergo omnipotens Deus diu preualere iniquos patitur, ut iustorum mundius uita purgetur. Aliquando uero iniustos celeriter trucidat, eorumque interitu innocentium corda confirmat. Si enim nunc omnes male agentes percuteret, extremum iam iudicium quibus exhiberet? Si autem nullum omnino percuteret, quis Deum res humanas curare credidisset? Nonnunquam ergo 155 iniquos ferit, ut ostendat quia inulta mala non deserit. Nonnunquam uero iniquos diu tolerat, ut considerantibus insinuet, ad quod eos iudicium reseruet.

 36. Iniquos deleri quo sensu falsum, quo uerum.---Hec itaque sententia [a 1Kb] deletionis iniquorum, si non cum fine presentis seculi de cunctis generaliter dicitur, ex magna parte procul dubio ueritatis uirtute euacuatur. Sed tunc uera erit, cum iam iniquitatis dilatio non erit. Que hoc fortasse modo intelligi rectius potest, quoniam nec innocens perit, nec rectus deletur; quia etsi carne hic atteritur, in conspectu eterni iudicis uera salute reparatur. Et qui seminant dolores et metunt, flante Deo pereunt; quia quanto hic altius peruerse agendo proficiunt, tanto durius subsequenti damnatione feriuntur. Sed cum eidem sententie premittitur, Recordare, uidelicet patet quia transacta res ad mentem reducitur, non autem futura nuntiatur. Tunc ergo Eliphaz uerius diceret, si hec  de iniquis generaliter fieri extrema animaduersione credidisset.

37. Flare Deus apte dicitur, cum uindictam retribuit. Tunc qui in se tranquillus, pereuntibus uidetur turbulentus.---Sed hoc quod flare Deus dicitur, urget ut subtilius discernatur. Nos quippe cum flamus, erem ab exterioribus introrsus trahimus, et introrsus tractum hunc exterius reddimus. Flare ergo Deus in uindicte retributione dicitur, quia ab exterioribus causis introrsus iudicii consilium concipit, et ab interno consilio extrorsus sententiam emittit. Quasi flante Deo, ab exterioribus aliquid introrsus trahitur, quando foras mala nostra conspicit, et intus [b 1Kb] iudicium disponit. Et rursum, quasi flante Deo, ab interioribus spiritus extrorsus emittitur, quando ab  interno [c 1Kb] conceptu consilii, exterius iudicium damnationis infertur. Bene itaque dicitur quod qui dolores seminant, flante Deo pereunt; quia unde foris peruersa faciunt, inde ab intimis recte feriuntur. uel certe cum flare Deus dicitur, quia et statim ire eius spiritus subinfertur, appellatione flatus illius potest ipsa eius animaduersio designari. Nos quippe cum irascimur, flatu furoris [d 1Kb] inflammamur. Ut ergo uindictam cogitans Dominus demonstretur, flare irascendo dicitur; non quo ipse in natura sua mutabilitatis uicissitudinem recipiat, sed quo post longam patientiam, quando uindictam peccatoris exsequitur, is qui in semetipso tranquillus est, pereuntibus turbulentus uidetur. Mens quippe reproba, quia aduersum suis actibus iudicem conspicit, quasi commotus  ei ostenditur, quia in conspectu illius suo reatu ipsa turbatur. Sed postquam quasi clementer admonuit, aperte increpationis uerba subiungit, dicens:



CAPUT XIX.

uERS. 10.---Rugitus leonis, et uox leene, et dentes catulorum leonum contriti sunt.

38. Dura in Iob Eliphaz uerba.---Quid enim rugitum leonis appellat, nisi, ut paulo ante premisimus, seueritatem uiri? quid uocem leene, nisi loquacitatem coniugis? quid dentes catulorum leonum, nisi edacitatem prolis? Quia enim filii conuiuantes  exstincti sunt, dentium expressione signantur. Que cuncta dum contrita Eliphaz rigidus exsultat, quasi iure damnata denuntiat. Cuius adhuc duritiam increpationis ingeminat, cum subiungit:



CAPUT XX [uet. et Rect. XuI].

uERS. 11.---Tigris periit, eo quod non haberet predam, et 156 catuli leonum dissipati sunt.

39. Tigris uaria ac rapax hypocritas apte significat.---Quem enim nomine tigridis, nisi beatum Iob nota uarietatis signat, uel aspersum maculis simulationis? Omnis namque simulator in eo quod uideri rectus appetit, mundum se per omnia non ostendit; quia dum uirtutes quasdam per hypocrisin assumit, et occulte semetipsum uitiis subiicit, quedam latentia uitia repente in faciem erumpunt, et superducte simulationis,  quasi uisionis corium, ex admistione sua uarium ostendunt; ut plerumque sit mirum cur homo, qui tantis uirtutibus pollere cernitur, etiam tam reprobis actibus inquinetur. Sed nimirum omnis hypocrita tigris est, quia dum mundus color de simulatione ducitur, uitiorum nigredine interrumpente uariatur. Sepe enim dum de castitatis munditia extollitur, sorde auaritie fedatur. Sepe dum uirtute largitatis speciosus ostenditur, luxurie maculis inquinatur. Sepe dum castitatis atque largitatis decore uestitur, uelut ex zelo iustitie, crudelitatis atrocitate fuscatur. Sepe largitate, castitate, pietate ex pulchra uisione induitur, sed interfusa obscuritate superbie notatur. Sicque fit ut intermistis uitiis dum mundam in se speciem hypocrita non ostendit, quasi  unum colorem tigris habere nequaquam possit. Que uidelicet tigris rapit predam, quia humani sibi fauoris usurpat gloriam. Qui enim rapta laude extollitur, quasi preda satiatur. Bene autem hypocritarum laus preda dicitur. Preda quippe est, cum aliena uiolenter auferuntur. Omnis autem hypocrita, quia uitam iustitie simulans, iustorum sibi laudem arripit, alienum profecto est quod tollit. Eliphaz itaque, quia beatum Iob incolumitatis sue tempore laudanda egisse cognouit, percussione subsequente, hec illum tenuisse per hypocrisin credidit, dicens: Tigris periit, eo quod non haberet predam. Ac si aperte dicat: uarietas tue simulationis exstincta est, quia et adulatio laudis ablata est; et iam tua hypocrisis predam non habet, quia percussa diuinitus, humanis fauoribus  caret.

40. Myrmicoleon eos adumbrat qui timidi in fortiores, audaces in paruos sunt.---Translatione autem Septuaginta interpretum nequaquam tigris dicitur, sed, Myrmicoleon periit, eo quod non haberet predam. Myrmicoleon quippe paruum ualde est animal, formicis aduersum, quod se sub puluere abscondit, et formicas frumenta gestantes interficit, interfectasque consumit. Myrmicoleon autem Latine dicitur, uel formicarum leo, uel certe expressius formica pariter et leo. Recte autem formica et leo nominatur, quia  siue uolatilibus, seu quibuslibet aliis minutis animalibus formica est, ipsis autem formicis leo. Has enim quasi leo deuorat, sed ab illis quasi formica deuoratur. Cum igitur Eliphaz dicit: Myrmicoleon periit, quid in beato Iob sub [a 14Kb] myrmicoleontis nomine, nisi pauorem et audaciam reprehendit? Ac si ei aperte dicat: Non iniuste percussus es, quia contra erectos timidus, contra subditos audax fuisti. Ac si aperte dicat: Contra astutos te formido pressit, contra simplices temeritas inflauit. Sed predam iam myrmicoleon non habet, [b 1Kb] quia timida tua elatio dum uerberibus premitur, ab aliena lesione 157 prohibetur. Sed quia amicos beati Iob hereticorum tenere speciem diximus, urget necessario, ut hec eadem Eliphaz uerba quomodo etiam typice sentienda sint intimemus.



CAPUT XXI [Rec. XuII].


uERS. 10.---Rugitus leonis, et uox leene, et dentes catulorum leonum contriti sunt.

SENSUS ALLEGORICUS.---41. Eadem re in Scripturis figurantur diuersa.---Quia natura uniuscuiusque rei ex diuersitate componitur, in sacro eloquio per rem quamlibet licite diuersa figurantur. Habet quippe leo uirtutem, habet et seuitiam. uirtute ergo Dominum, seuitia diabolum signat. Hinc enim de Domino dicitur: uicit leo de tribu Iuda, radix Dauid . Hinc de diabolo scriptum est: Aduersarius uester diabolus, sicut leo rugiens circuit, querens quem deuoret . Leene autem nomine aliquando sancta Ecclesia, aliquando Babylonia designatur.  Pro eo enim quod contra aduersa audax est, leena Ecclesia dicitur; sicut eiusdem beati Iob uocibus approbatur, qui derelictam ab Ecclesia Iudeam indicans, ait: Non calcauerunt eam filii institorum, nec pertransiuit per eam leena . Aliquando uero leene nomine huius mundi ciuitas, id est Babylonia, exprimitur, que contra uitam innocentium immanitate crudelitatis [c 1Kb] efferatur, que antiquo hosti, quasi seuissimo leoni sociata, peruerse persuasionis eius semina concipit, et reprobos ex se filios ad similitudinem illius, quasi crudeles catulos gignit. Catuli autem leonum sunt quilibet reprobi, ad iniquam uitam, malignorum spirituum errore generati: qui et simul omnes uniuersam mundi ciuitatem, quam prediximus, Babyloniam faciunt, et tamen iidem singuli  Babylonie filii, quasi non leena, sed leene catuli uocantur. Sicut enim Sion tota simul Ecclesia dicitur, filii autem Sion sanctorum [d 1Kb] quique singuli memorantur, ita et filii Babylonie singuli quique reproborum, et eadem Babylonia simul omnes reprobi uocantur.

[uet. XuII.] 42. Sancti tentationes metuunt; heretici de sua sanctitate securi contemnunt.---Sed sancti uiri quandiu in hac uita sunt, semetipsos sollicita  circumspectione custodiunt, ne leo circuiens insidiando subripiat, id est, antiquus hostis sub aliqua imagine uirtutis occidat; ne leene uox auribus obstrepat, id est, ne Babylonie gloria sensum ab amore patrie celestis auertat; ne catulorum leonum dentes mordeant, id est, ne reproborum persuasio in corde conualescat. At contra heretici iam quasi de sanctitate securi sunt, quia uite sue meritis cuncta se superasse suspicantur. Unde et nunc dicitur: Rugitus leonis, et uox leene, et dentes catulorum leonum contriti sunt. Ac si aperte diceretur: Nos ideo nullis flagellis atterimur, quia et uirtutem antiqui hostis, et cupiditatem terrene glorie, [e 1Kb] et persuasiones reproborum omnium uite meritis superando calcamus. Unde adhuc subditur:



CAPUT XXII.

 uERS. 11.---Tigris periit, eo quod non haberet predam, et catuli leonum dissipati sunt.

43. Satan et leo recte uocatur, et tigris et myrmicoleon. Heretici quasi de uicto Satana gloriantur.---Hunc uocabulo tigridis repetit quem leonis appellatione signauit. Satan quippe et propter crudelitatem leo dicitur, et propter multiformis astutie uarietatem non incongrue tigris uocatur. Modo enim se sicut est perditus humanis sensibus obiicit, modo quasi angelum lucis ostendit. Modo stultorum mentes blandiendo persuadet, modo ad culpam terrendo pertrahit. Modo suadere 158 uitia aperte nititur, modo in suis suggestionibus sub uirtutis specie palliatur. Hec itaque bellua, que tanta  uarietate respergitur, iure tigris uocatur, que apud Septuaginta interpretes, ut prefati sumus, myrmicoleon dicitur. Quod uidelicet animal absconsum puluere, formicas, ut diximus, frumenta gestantes interficit; quia nimirum apostata angelus in terram de celis proiectus, iustorum mentes, que bonorum sibi operum refectionem preparant, in ipso actionis itinere obsidet; cumque eas per insidias superat, quasi formicas frumenta gestantes improuisus necat. Recte autem myrmicoleon, id est, leo et formica dicitur, Formicis enim, ut diximus, leo est, uolatilibus formica, quia nimirum antiquus hostis sicut contra consentientes fortis est, ita contra resistentes debilis. Si enim eius suggestionibus assensus prebetur, quasi leo tolerari nequaquam potest; si autem resistitur,  quasi formica atteritur. Aliis ergo leo est, aliis formica; quia crudelitatem illius carnales mentes uix tolerant, spiritales uero infirmitatem illius pede uirtutis calcant. Heretici igitur, quia de sanctitatis presumptione superbiunt, quasi exsultantes dicunt: Myrmicoleon, uel certe tigris, periit, eo quod non haberet predam. Ac si aperte dicant: uetustus aduersarius in nobis predam non habet, quia quantum ad nostra  studia iam uictus iacet. Idcirco autem myrmicoleontis appellatione uel tigridis repetitur, [a 1Kb] qui iam contrito leonis rugitu fuerat designatus, quia quidquid per gaudium dicitur, sepe replicatur. uoces quippe ingeminat animus cum exsultat. Unde et ueraci letitia Psalmista crebro repetit hoc, quod se exauditum esse cognouit, dicens: Exaudiuit Dominus uocem fletus mei; exaudiuit Dominus deprecationem meam, Dominus orationem meam assumpsit .

[uet. XuIII.] 44. Sancti de domitis uitiis cum timore gaudent. Hypocrite uel uno superato se perfectos putant.---Sed sancti uiri cum de quibusdam se uitiis ereptos hilarescunt, magno se metu etiam in ipsa exsultatione concutiunt; quia etsi iam de cuiuslibet procella tempestatis erepti sunt, esse se tamen adhuc  in incerti maris dubiis fluctibus sciunt: et sic spe exsultant, ut pauore trepident; sic pauore trepidant, ut spei fiducia exsultent. Unde per eumdem Psalmistam dicitur: Seruite Domino in timore, et exsultate ei cum tremore . At contra, qui de specie sanctitatis intumescunt, cum unum quodlibet uitium superant, mox mentem in superbiam erigunt, et quasi de uite sue perfectione gloriantur; et pro eo quod fortasse semel a periculo tempestatis erepti sunt, iam quia in mari nauigent, obliuiscuntur: magnos se in omnibus estimant, et uicisse se antiquum aduersarium funditus putant; infra se cunctos respiciunt, quia se per sapientiam transcendere omnes arbitrantur. Unde subditur:



CAPUT XXIII [Rec. XuIII].

 uERS. 12.---Porro ad me dictum est uerbum absconditum.

45. Heretici nouum et occultam doctrinam affectant, cur.---uerbum absconditum heretici audire se simulant, ut auditorum mentibus quamdam predicationis sue reuerentiam obducant. Unde et latenter predicant, quatenus eorum predicatio tanto sancta, quanto et occulta uideatur. Communem autem scientiam habere refugiunt, ne ceteris equales estimentur; [b 1Kb] et quedam noua semper exquirunt, que dum alii nesciunt, apud imperitorum 159 mentes ipsi de scientie singularitate gloriantur. Quam, ut diximus, occultam insinuant, quia scilicet [c 1Kb] ut miram ostendere ualeant, hanc se latenter percepisse confirmant. Unde apud Salomonem hereticorum  speciem mulier tenens, dicit: Aque furtiue dulciores sunt, et panis absconditus suauior . Unde hic quoque subditur: Et quasi furtiue suscepit auris mea uenas susurrii eius. Furtiue susurrii uenas percipiunt, quia socialis scientie gratiam deserentes, ad hanc nequaquam per ostium ingrediuntur, Domino attestante, qui ait: Qui non intrat per ostium in ouile ouium, sed ascendit aliunde, ille fur est et latro . uenas itaque diuini susurrii furtiue suscipit,  qui ad percipiendam uirtutis eius notitiam, deserto publice predicationis ostio, praue intelligentie rimas querit. Quia uero fur et latro, qui intrat aliunde, et tenebras diligit, et claritatem luminis perhorrescit, recte subiungitur:



CAPUT XXIu [uet. XIX].

uERS. 13.---In horrore uisionis nocturne, quando solet sopor occupare homines.

46. Ut alta esse ostendant que docent, ea se uix capere declarant. Modo de sapientie singularitate extolluntur.---Sepe heretici dum altiora dicere conantur, ipsi sibi testes sunt quia que proferunt, uera non sunt. In nocturna quippe uisione dubie cernitur. Rimas ergo susurrii in pauore nocturne uisionis se percepisse asserunt, quia ut que docent alta aliis  ostendant, uix ea se capere posse denuntiant. Sed hinc colligendum est quomodo audientibus certa esse poterunt, que ipsi dubie uiderunt. Miro ergo ordine cum alta loquentes profluunt, in patefactione stultitie, ipsis sue altitudinis uocibus ligantur. Quantum uero de singularitate sapientie eleuantur, ostenditur cum protinus subdit: Quando solet sopor occupare homines. Ac si aperte ab hereticis diceretur: Cum homines inferius dormiunt, nos ad percipienda superna uigilamus, quia ea nobis nota sunt, ad que uidelicet cognoscenda ceterorum hominum corda torpentia non assurgunt. Ac si apertius dicant: In quibus intelligentia nostra se erigit, reliquorum hominum sensus dormit. Nonnunquam uero cum hoc despici ab auditore [d 1Kb] conspiciunt, semetipsos simulant  timere quod dicunt. Unde subditur:



CAPUT XXu.

uERS. 14.---Pauor tenuit me et tremor, et omnia ossa mea perterrita sunt.

47. Modo pauidos se simulant.---Quia enim de doctrine sue altitudine miri uideri appetunt, quasi pertimescunt que fingunt; et cum minoris laboris sit audire quam dicere, ad ea proferenda audaces sunt, que scilicet astruunt [e 1Kb] quia ipsi uix audire potuerunt. Unde adhuc subditur:



CAPUT XXuI.

uERS. 15, 16.---Et cum spiritus me presente transiret, inhorruerunt pili carnis mee; stetit quidam, cuius non agnoscebam uultum.

48. Modo fingunt in se incomprehensibilia nouisse.---Ut  incomprehensibilia se cognouisse indicent, non stetisse, sed transisse coram se spiritum narrant; et uultum se uidisse incognitum simulant, ut esse se ei cognitos qui ab humana mente cognosci non ualet ostendant. Ubi adhuc subditur:



CAPUT XXuII.

uERS. 16.---Imago coram oculis meis, et uocem quasi aure lenis audiui.

49. Deum intueri spiritaliter nequeunt, neque tamen  semper errant. Quedam uera et sublimia loquuntur.---Sepe heretici Deum sibi [a 1Kb] imaginaliter fingunt quem intueri spiritaliter nequeunt; eiusque 160 uocem quasi aure lenis audire se perhibent, quia ad secreta illius cognoscenda, quasi esse se ceteris familiariores gaudent. Non enim ea docent que Deus publice loquitur, sed que eorum auri quasi latenter aspirantur. Hec igitur diximus, ut quid sub hereticorum specie in Eliphaz sermonibus sentiendum sit intimenius. Sed qui amici beati Iob tanti uiri amici non essent, nisi manifeste aliquid ex ueritate didicissent, quia quamuis in sententiis correptionis errant, in ueritatis tamen cognitione [b 1Kb] non in toto titubant: hec eadem paulo superius uerba replicemus, ut subtilius discernamus quomodo ea que de perceptione ueritatis dicuntur, a recte sentientibus  proferri ueraciter possint. [uet. XX.] Nonnunquam uero heretici uera quedam et sublimia loquuntur, non quod hec diuinitus ipsi percipiunt, sed quod ex sancte Ecclesie contentione didicerunt; neque hec ad profectum conscientie, sed ad scientie ostentationem trahunt. Unde fit plerumque ut alta sciendo dicant, sed uiuendo que dicunt nesciant. Siue igitur ex hereticorum specie, uidelicet non uitam scientie, sed uerba tenentium, seu certe ex persona amicorum beati Iob, qui de cognitione ueritatis potuerunt procul dubio percipiendo experiri, quod studuerunt docendo eloqui, hec eadem que transcurrimus, subtilius dicta disseramus; ut dum sollicite Eliphaz sermo discutitur, quante scientie fuerit, demonstretur;  quamuis in eadem scientia humilitatem non tenuit, qui commune bonum sibi specialiter arrogauit. Ait namque:



CAPUT XXuIII [Rec. XIX].

uERS. 12.---Porro ad me dictum est uerbum absconditum.

ALLEGORICUS SENSUS.---50. uerbum absconditum, Dei Filius, uel Spiritus sancti locutio. Hec a paucis percipitur. Sentiri potest, non exprimi.---uerbum quippe absconditum, inuisibilis Filius uocatur, de quo Ioannes ait: In principio erat uerbum. Quod ipse quoque absconditum insinuat, dum subiungit: Et uerbum erat apud Deum, et Deus erat uerbum. Sed hoc uerbum absconditum electorum mentibus  dicitur, cum potestas unigeniti Filii credentibus manifestatur. Potest etiam per uerbum absconditum, allocutio intime aspirationis intelligi; de qua Ioannes dicit: Unctio eius docet uos de omnibus . Que nimirum aspiratio humanam mentem contingendo subleuat, et temporales cogitationes deprimens, eternis hanc desideriis inflammat, ut nichil ei iam, nisi que superna sunt, libeat, et cuncta que inferius de humana perstrepunt corruptione contemnat. Absconditum ergo uerbum audire, est locutionem sancti Spiritus corde concipere. Que profecto sciri non potest, nisi a quo  haberi potest. Unde et ueritatis uoce de hac abscondita locutione dicitur: Ego rogabo Patrem, et alium Paraclitum dabit uobis, ut maneat uobiscum in eternum, Spiritum ueritatis, quem mundus non potest accipere . Sicut enim isdem Paraclitus post Mediatoris ascensum, alius humani generis consolator, in semetipso inuisibilis est; ita omnem, quem repleuerit, ad desideranda inuisibilia accendit. Et quoniam mundana corda sola uisibilia diligunt, hunc mundus non accipit, quia ad diligenda inuisibilia non assurgit. Seculares etenim mentes quanto se foras per desideria dilatant, tanto ad receptionem illius sinum cordis angustant. Et quoniam ualde in 161 humano genere pauci sunt, qui a desideriorum temporalium sorde purgati, ad perceptionem sancti Spiritus ipsa hac purgatione dilatentur, uerbum  hoc absconditum dicitur, quia illud a quibusdam procul dubio in corde percipitur, quod a maxima hominum parte nescitur. uel certe hec ipsa afflatio sancti Spiritus absconditum uerbum est, quia sentiri potest, sed strepitu locutionis exprimi non potest. Cum igitur diuina aspiratio sine strepitu mentem subleuat, uerbum absconditum auditur, quia sermo Spiritus in aure cordis silenter sonat. Unde et subditur:



CAPUT XXIX [Rec. XX].

IBID.---Et quasi furtiue suscepit auris mea uenas susurrii eius.

51. Mentem querit a uisibilibus abstractam. Quam uariis modis eam alloquatur.---uenas susurrii superni auris cordis furtiue suscipit, quia subtilitatem locutionis  intime afflata mens et raptim et occulte cognoscit. Nisi enim se ab exterioribus desideriis abscondat, interna non penetrat. Et occultatur ut audiat, et audit ut occultetur; quia et subtracta a uisibilibus, inuisibilia conspicit, et repleta inuisibilibus, uisibilia perfecte contemnit. Notandum uero quod non ait: Quasi furtiue suscepit auris mea susurrium eius; sed uenas susurrii eius. Susurrium quippe occulti uerbi, est hec ipsa locutio aspirationis interne. uene autem susurrii dicuntur causarum origines, quibus hec ipsa aspiratio ad mentem ducitur. Quasi enim uenas susurrii sui aperit, cum nobis Deus latenter insinuat, quibus modis ad nostre intelligentie aurem uenit. Aliquando enim nos amore, aliquando terrore compungit; aliquando presentia quam nulla sint  ostendit, et ad eterna diligenda desiderium erigit; aliquando prius eterna indicat, ut post temporalia uilescant. Aliquando nostra nobis mala aperit, et ad hoc nos usque, ut alienis etiam malis doleamus, extendit. Aliquando mala aliena nostris obtutibus obiicit, et compunctos mirabiliter a nostra prauitate nos corrigit. uenas itaque diuini susurrii furtiue audire, est occultos diuine aspirationis modos tenuiter et latenter agnoscere.

52. Susurrat nobis Deus, quia non se plene manifestum facit. Per creata opera uelut per quasdam rimas  se admirandum prebet.---Quamuis adhuc uel susurrium, uel uenas susurrii intelligere aliter ualemus. Qui enim susurrat, occulte loquitur, et uocem non exprimit, sed imitatur. Nos igitur quousque carnis corruptione premimur, nullo modo claritatem diuine potentie, sicut in se incommutabilis manet, uidemus: quia acies infirmitatis nostre non sustinet hoc quod de eius eternitatis radio super nos intolerabiliter fulget. Cum ergo se nobis omnipotens Deus per rimas contemplationis indicat, nequaquam nobis loquitur, sed susurrat, quia etsi se plene non intimat, quiddam tamen de se humane menti manifestat. Tunc autem nequaquam iam susurrat, sed loquitur, cum eius nobis species certa reuelatur. Hinc est enim quod in Euangelio ueritas dicit: [a 1Kb] Palam de Patre  annuntiabo uobis . Hinc Ioannes ait: uidebimus eum sicuti est . Hinc Paulus dicit: Tunc cognoscam, sicut et cognitus sum . Nunc autem diuinum susurrium tot ad nos uenas habet, quot creatis operibus ipsa diuinitas presidet. Dum enim que sunt cuncta creata cernimus, in creatoris admiratione subleuamur. Nam sicut aqua leniter fluens, rimata per uenas queritur, ut augeatur, tantoque se uastius fundit, quanto uenas apertiores inuenerit; ita nos dum studiose diuinitatis 162 notitiam ex creature eius consideratione colligimus, quasi susurrii illius ad nos uenas aperimus; quia per hoc quod factum cernimus, uirtutem factoris admiramur; et per ea que sunt in publico, illud ad nos emanat, quod latet in occulto. Quasi enim per  quemdam ad nos sonitum erumpit, dum consideranda nobis sua opera ostendit, in quo semetipsum utcunque indicat, dum quam sit incomprehensibilis manifestat. Quia igitur considerare eum digne non possumus, non eius uocem, sed uix susurrium audimus. Plene enim quia perpendere neque ipsa que sunt creata sufficimus, recte dicitur: Quasi furtiue suscepit auris mea uenas susurrii eius. Proiecti quippe a paradisi gaudiis, et cecitatis pena multati, uix susurrii uenas apprehendimus, quia ipse quoque mira eius opera raptim tenuiterque pensamus. [uet. XXI] Sciendum uero est, quia quanto uirtutem illius mens subleuata considerat, tanto eius [b 1Kb] rectitudinem repressa formidat. Unde et recte subiungitur:



CAPUT XXX [Rec. XXI].

 uERS. 13.---In horrore uisionis nocturne.

53. Mens eo amplius de suis factis trepidat, quo altius in Deum eleuatur. Hinc Deum magis metuit et diligit.---Horror nocturne uisionis, est pauor occulte contemplationis. Humana etenim mens quo altius eleuata, que sint eterna considerat, eo de factis temporalibus grauius tremefacta formidat; quia tanto se ream uerius cernit, quanto se ab illo lumine discrepasse quod super se intermicat conspicit; sicque fit  ut illuminata plus metuat, quia magis aspicit a ueritatis regula per quanta discordat; eamque graui formidine suus ipse profectus quatit, que prius [c 1Kb] quasi securius nichil uidebat. Quamuis quantalibet uirtute profecerit, non iam manifestum aliquid de eternitate comprehendit, sed adhuc sub cuiusdam caligine imaginationis conspicit. Unde et hec eadem, nocturna uisio dicitur. In nocte quippe, sicut et superius diximus, dubie; in die autem constanter uidemus. Quia igitur ad contemplandum interni solis radium, nubes sese nostre corruptionis interserit, nec ad infirmos nostre mentis oculos illud, sicut est, incommutabile lumen erumpit; adhuc Deum quasi in nocturna uisione cernimus, cum procul dubio sub incerta contemplatione caligamus. Sed quamuis extremum de  illo aliquid mens conceperit, in consideratione tamen eius magnitudinis inhorrescit, et magis metuit, quia ipsis contemplationis eius uestigiis se imparem sentit, atque ad se relapsa, eum arctius diligit, cuius miram dulcedinem ferre non ualens, uix hanc sub incerta uisione gustauit. Sed quia ad huius subleuationis culmen minime pertingitur, nisi prius desideriorum carnalium importune perstrepens turba reprimatur, recte subiungitur:



CAPUT XXXI [Rec. XXII].

IBID.---Quando solet sopor occupare homines.

54. Ad contemplationem non peruenitur nisi sopitis carnalibus desideriis. Somnus tribus modis accipitur.---Quisquis ea que mundi sunt agere appetit, quasi uigilat; quisquis uero internam quietem querens, huius  mundi strepitum fugit, uelut obdormiscit. Sed prius sciendum est quia in Scriptura sacra figurate positus tribus modis somnus accipitur. Aliquando enim somno mors carnis, aliquando torpor negligentie, aliquando uero exprimitur, calcatis terrenis desideriis, quies uite. Somni namque uel dormitionis nomine carnis mors intimatur, sicut Paulus ait: [d 1Kb] Nolo uos ignorare fratres de dormientibus. Et paulo post: Ita et Deus eos qui dormierunt per Iesum, adducet cum eo . Somno 163 rursum torpor negligentie designatur, sicut ab eodem Paulo dicitur: Hora est iam nos de somno surgere . Et rursum: Euigilate, iusti, et nolite peccare . Somno quoque calcatis carnis desideriis quies uite figuratur, sicut sponse uoce in [e 1Kb] canticorum  Cantico dicitur: Ego dormio, et cor meum uigilat ; quia uidelicet sancta mens quo se ab strepitu temporalis concupiscentie comprimit, eo uerius interna cognoscit; et tanto alacrius ad intima uigilat, quanto se ab exteriori inquietudine occultat. Quod bene per Iacob in itinere dormientem figuratur , qui ad caput lapidem posuit, et obdormiuit: a terra scalam celo inherentem, innixum scale Dominum, ascendentes quoque et descendentes  angelos uidit. In itinere quippe dormire, est in hoc presentis uite transitu a rerum temporalium amore quiescere. In itinere dormire, est in dierum labentium cursu ab appetitu uisibilium mentis oculos claudere: quos primis hominibus seductor aperuit, qui dixit: Scit enim Deus quod in quocunque die comederitis ex eo, aperientur oculi uestri . Unde et paulo post subditur: Tulit de fructu illius, et comedit; deditque uiro suo, qui comedit, et aperti sunt oculi amborum. Culpa quippe oculos concupiscentie aperuit, quos innocentia clausos tenebat. Angelos uero ascendentes et descendentes cernere, est ciues superne patrie contemplari, uel quanto amore [a 1Kb] auctori suo super semetipsos inhereant, uel quanta compassione caritatis nostris infirmitatibus  condescendant.

55. Ad contemplationem non sufficit a mundi actionibus quiescere, nisi et uirtutes exerceantur.---Et notandum ualde est quod ille dormiens angelos conspicit, qui in lapide caput ponit; quia nimirum ipse ab exterioribus operibus cessans, interna penetrat, qui intentamente, que principale est [Grece, ] hominis, imitationem sui redemptoris obseruat. Caput quippe in lapide ponere, est mente Christo inherere. Qui enim a presentis uite actione remoti sunt, sed ad superna nullo amore rapiuntur, dormire possunt, sed uidere angelos nequeunt; quia caput in lapide tenere contemnunt. [uet. XXII.] Sunt namque nonnulli qui mundi quidem actiones fugiunt, sed nullis uirtutibus exercentur. Hi nimirum torpore, non  studio dormiunt; et idcirco interna non conspiciunt, quia caput non in lapide sed in terra posuerunt. Quibus plerumque contingit ut quanto securius ab externis actionibus cessant, tanto latius in se immunde cogitationis strepitum per otium congerant. Unde sub Iudee specie per Prophetam torpens otio anima defletur, cum dicitur: uiderunt eam hostes, et deriserunt Sabbata eius . Precepto etenim legis ab exteriori opere in sabbato cessatur. Hostes ergo sabbata uidentes irrident, cum maligni spiritus ipsa uacationis otia ad cogitationes illicitas pertrahunt; ut unaqueque anima quo remota ab externis actionibus seruire Deo creditur, eo magis eorum tyrannidi illicita cogitando famuletur. Sancti autem uiri, qui a mundi operibus non torpore, sed uirtute sopiuntur, laboriosius dormiunt, quam uigilare potuerunt,  quia in eo quod actiones huius seculi deserentes superant, robusto conflictu quotidie contra semetipsos pugnant, ne mens per negligentiam torpeat, ne subacta otio ad desideria immunda frigescat, ne in ipsis bonis desideriis plus iusto inferueat, ne sub 164 discretionis specie sibimet parcendo, a perfectione languescat. Agit hec, et ab huius mundi inquieta concupiscentia se penitus subtrahit, ac terrenarum actionum strepitum deserit, et per quietis studium uirtutibus intenta, uigilans dormit. Neque enim ad contemplanda interna perducitur, nisi ab his  que exterius implicant studiose subtrahatur. Hinc est enim quod per semetipsam ueritas dicit: Nemo potest duobus dominis seruire . Hinc Paulus ait: Nemo militans Deo, implicat se negotiis secularibus, ut ei placeat, cui se probauit . Hinc per Prophetam Dominus admonens dicit: uacate, et uidete, quoniam ego sum Deus . Quia igitur nequaquam notitia interna [b 1Kb] conspicitur, nisi ab externa implicatione cessetur, recte nunc uerbi absconditi et diuini susurrii tempus exprimitur, cum dicitur: in horrore uisionis nocturne, quando solet sopor occupare homines, quia nimirum mens nostra nullo modo ad uim intime contemplationis rapitur, nisi studiose prius a terrenorum desideriorum tumultu sopiatur. Sed humanus animus  quadam sue contemplationis machina subleuatus, quo super se altiora conspicit, eo in semetipso terribilius contremiscit. Unde et apte subditur:



CAPUT XXXII [Rec. XXIII].

uERS. 14.---Pauor tenuit me, et tremor, et omnia ossa mea perterrita sunt.

56. Quo altius Dei rectitudinem contemplamur, eo de nostra magis formidamus.---Quid per ossa, nisi fortia acta signantur? De quibus et per Prophetam dicitur: Dominus custodit omnia ossa eorum . Et sepe ea que agunt homines, esse alicuius momenti estimant, quia districtionis intime quam sit subtile iudicium ignorant. Sed cum per contemplationem rapti superna conspiciunt, ab ipsa aliquo modo presumptionis sue securitate liquefiunt; et tanto magis in diuino conspectu trepidant, quanto  nec bona sua digna eius examine, quem conspiciunt, pensant. Hinc est etenim quod is qui fortia operando profecerat, per spiritum subleuatus clamabat: Omnia ossa mea dicent: Domine, quis similis tibi ? Ac si diceret: Carnes mee uerba non habent, quia infirma mea apud te funditus silent; ossa autem mea tue magnitudinis laudem dicunt, quia ipsa quoque, que esse in me fortia credidi, tua consideratione contremiscunt. Hinc est quod Manue, uiso angelo pertimescens, dicit: Morte moriemur, quia uidimus Dominum . Quem uxor protinus consolatur, dicens: Si Dominus nos uellet occidere, de manibus nostris holocaustum et libamenta non suscepisset . Quid est autem quod ad uisionem angeli uir fit timidus, et mulier audax, nisi quod nobis  quoties celestia demonstrantur, spiritus quidem pauore se concutit, sed tamen spes presumit? Inde namque spes ad maiora [c 1Kb] audenda sese erigit, unde turbatur spiritus, quia ea que superna sunt, prior uidet. [uet. XXIII.] Quia igitur cum altiora secretorum celestium subleuata mens conspicit, cuncta humanarum uirium soliditas contremiscit, recte nunc dicitur: Pauor tenuit me, et tremor, et omnia ossa mea perterrita sunt. Ac si aperte diceretur: Subtilitatis intime arcana percipiens, unde me apud me fortem credidi, ante conspectum iudicis inde titubaui. Districtionem  quippe diuine iustitie contemplantes, etiam de ipsis operibus iure pertimescimus, que nos fortia egisse putabamus. Ducta namque ad internam regulam nostra rectitudo, si 165 districtum iudicium inuenit, multis tortitudinum suarum sinibus in intimam rectitudinem impingit. Unde bene Paulus cum et uirtutum ossa habere se cerneret, et tamen sub districto examine hec eadem eius ossa trepidarent, ait: Mihi pro minimo est, ut a uobis iudicer, aut ab humano die. Sed neque me ipsum [a 1Kb] iudico; nichil enim mihi conscius sum . Sed quia auditis uenis diuini susurrii, hec eadem eius ossa contremuerunt, illico adiunxit: Sed non in hoc iustificatus sum: qui autem iudicat me, Dominus est. Ac si diceret: recta egisse me recolo, et tamen de meritis non presumo,  quia ad eius examen uita nostra ducitur, sub quo nostre fortitudinis et ossa turbantur.

57. Contemplationis gratia non est diuturna.---Sed cum mens in contemplatione suspenditur, cum carnis angustias superans, per speculationis uim de libertate aliquid intime securitatis rimatur, stare diu super semetipsam non potest; quia etsi hanc spiritus ad summa euehit, caro tamen ipso adhuc corruptionis sue pondere deorsum premit. Unde et subditur:



CAPUT XXXIII.

uERS. 15.---Et cum spiritus me presente transiret, inhorruerunt pili carnis mee.

58. Inuisibilia quidem cognoscimus, sed raptim.---Nobis presentibus spiritus transit, quando inuisibilia  cognoscimus, et tamen hec non solide, sed raptim uidemus. Neque enim in suauitate contemplationis intime diu mens figitur, quia ad semetipsam ipsa immensitate luminis reuerberata reuocatur. Cumque internam dulcedinem degustat, amore estuat, ire super semetipsam nititur, sed ad infirmitatis sue tenebras fracta relabitur; et magna uirtute proficiens, uidet quia uidere non possit hoc quod ardenter diligit, nec tamen ardenter diligeret, nisi aliquatenus uideret. Non ergo stat, sed transit spiritus, quia supernam lucem nostra nobis contemplatio et inhiantibus aperit, et mox infirmantibus abscondit. Et quia in hac uita quantalibet uirtute quis profecerit, adhuc tamen corruptionis sue stimulum sentit: Corpus quippe, quod corrumpitur, aggrauat animam, et deprimit  terrena inhabitatio sensum multa cogitantem , recte subditur: Inhorruerunt pili carnis mee.

[Rec. XXIu.] 59. Nemo hic ita perfectus, cui non nascatur semper quod resecetur.---Pili etenim carnis sunt quelibet superflua humane corruptionis. Pili carnis sunt uite ueteris cogitationes, quas sic a mente incidimus, ut de amissione earum nullo dolore fatigemur. Bene autem per Moysen dicitur: Leuite radant omnes pilos carnis sue . Leuita quippe assumptus uocatur. Oportet ergo Leuitas  omnes pilos carnis radere, quia is qui in obsequiis diuinis assumitur, debet ante Dei oculos a cunctis carnis cogitationibus mundus apparere, ne illicitas cogitationes mens proferat, et pulchram anime speciem quasi pilis [b 1Kb] fruticantibus deformem reddat. Sed quantalibet, ut diximus, quempiam uirtus sancte conuersationis euexerit, adhuc tamen ei de uetustate uite nascitur quod toleretur. Unde et ipsi Leuitarum pili radi precepti sunt, non euelli. Rasis etenim pilis in carne radices remanent, et crescunt iterum ut recidantur, quia magno quidem studio superflue cogitationes amputande sunt, sed tamen amputari funditus nequaquam possunt. Semper enim caro superflua generat que semper spiritus ferro sollicitudinis recidat. Sed tamen hec in nobis  tunc subtilius conspicimus, cum speculationis 166 alta penetramus. Unde recte nunc dicitur: Cum spiritus me presente transiret, inhorruerunt pili carnis mee.

[uet. XXIu.] 60. Hec sollicitius resecat mens contemplationi dedita, sicque Spiritum pene figit, nec tamen diu tenet.---Humana etenim mens in contemplationis arce subleuata, tanto semetipsam durius de superfluis cruciat, quanto nimis subtile conspicit esse quod amat; et cum pulchrum intuetur hoc quod super se appetit, districte iudicat quidquid in se infirmum prius tranquille tolerabat. Transeunte ergo spiritu pili pertimescunt, quia ante compunctionis uim cogitationes superflue fugiunt, ut nichil fluxum, nichil iam remissum libeat, quia [c 1Kb] afflatam mentem  etiam contra semetipsam uisitationis intime seueritas inflammat. Cumque hoc, quod in corde illicitum nascitur, continua districtione resecatur, fit plerumque ut uegetata mens paulo latius radio sue speculationis inhereat, et pene figat spiritum qui transibat. Nec tamen hec ipsa contemplationis mora Diuinitatis uim plene aperit, quia eius immensitas humanas uires auctas subleuatasque transcendit. Unde et bene subditur:



CAPUT XXXIu [Rec. XXu].

uERS. 16.---Stetit quidam, cuius non agnoscebam uultum.

61. Homo per peccatum totus carnalis factus, non cogitat sine imaginibus corporum. Qui sine his animam suam, ac deinde Deum percipiat.---Quidam  namque non dicimus, nisi de eo utique, quem exprimere aut nolumus, aut non ualemus. Sed qua mente hoc loco dicitur quidam, uidelicet exponitur, cum protinus subinfertur: Cuius non agnoscebam uultum. Humana quippe anima, primorum hominum uitio a paradisi gaudiis expulsa, lucem inuisibilium perdidit, et totam se in amorem uisibilium fudit; tantoque ab interna speculatione cecata est, quanto foras deformiter sparsa; unde fit ut nulla nouerit nisi ea que corporeis oculis, ut ita dixerim, palpando cognoscit. Homo enim, qui si preceptum seruare uoluisset,  etiam carne spiritalis futurus erat, peccando factus est etiam mente carnalis ut sola cogitet, que ad animum per imagines corporum trahit. Corpus quippe est celi, terre, aquarum, animalium, cunctarumque rerum uisibilium, quas indesinenter intuetur, in quibus dum totam se delectata mens proiicit, ab interne intelligentie subtilitate grossescit; et quia iam erigere ad summa se non ualet, in his infirma libenter iacet. Cum uero miris conatibus ab his exsurgere nititur, magnum ualde est, si ad cognitionem suam, repressa corporali specie, anima perducatur; ut semetipsam sine corporea imagine cogitet, et cogitando se, uiam sibi usque ad considerandam eternitatis substantiam paret.

[uet. XXu.] 62. Anima humana quantum a diuina  substantia distet. Si necdum quid Deus sit, certe quid non sit percipit.---Hoc autem modo quasi quamdam scalam sibi exhibet semetipsam, per quam ab exterioribus ascendendo in se transeat, et a se in auctorem tendat. Cum enim corporeas imagines deserit, in semetipsam mens ueniens, non modicum ascendit. Sed quamuis incorporea sit anima, quia tamen corpori inheret, ex ipsa sui qualitate [a 1Kb] agnoscitur, que carnis loco retinetur. Que dum obliuiscitur scita, cognoscit incognita, meminit obliuioni mandata, hilarescit post tristia, addicitur post leta: ipsa sui diuersitate indicat quantum a substantia eterne incommutabilitatis [b 1Kb] distat, que semper, ut est, idem est: ubique presens, ubique inuisisibilis, ubique tota, ubique incomprehensibilis per  inhiantem mentem sine aspectu 167 cernitur, [c 1Kb] sine dubio auditur, sine motu suscipitur, sine corpore tangitur, sine loco retinetur. Hanc nimirum substantiam cum animus cogitat assuetus rebus corporalibus, diuersarum imaginum phantasmata sustinet. Que dum ab intentionis sue oculis abigit manu discretionis, postponens ei omnia, iam hanc aliquatenus conspicit. Quam si necdum quid sit apprehendit, agnouit certe quid non sit. Quia ergo ad insueta mens rapitur, cum diuinitatis essentiam rimatur, recte nunc dicitur: Stetit quidam, cuius non agnoscebam uultum.

63. Stare solius Dei est.---Bene autem dictum est stetit. Omnis quippe creatura, quia ex nichilo facta est, et per semetipsam ad nichilum tendit, non stare  habet, sed defluere. Rationalis uero creatura eo ipso, quo ad imaginem auctoris est condita, ne ad nichilum transeat, figitur; irrationalis autem nequaquam figitur, sed donec uisionis sue ministerio uniuersitatis speciem impleat, transeundo tardatur. Nam etsi celum ac terra post in eternum permanent ex semetipsis tamen nunc ad nichilum properant, sed pro eorum usu quibus seruiunt in melius [d 1Kb] mutanda  perseuerant. Stare ergo, solius creatoris est, per quem cuncta non transeuntem transeunt, et in quo aliqua, ne transeant, retinentur. Unde et Redemptor noster, quia diuinitatis eius status capi ab humana mente non potuit, hunc nobis ad nos ueniens, creatus, natus, mortuus, sepultus, resurgens, atque ad celestia rediens, quasi transeundo monstrauit. Quod bene per Euangelium illuminato ceco [e 1Kb] innuit, cui transiens auditum prebuit, sed stans oculos reparauit . Per humanitatis quippe dispensationem transire habuit; per diuinitatis uero potentiam, quia ubique presens est, stare. uoces igitur cecitatis nostre Dominus audire transiens dicitur, quia humane miserie factus homo miseretur.  Stans autem lucem reparat, quia infirmitatis nostre tenebras ex uirtute diuinitatis illustrat. Bene ergo, postquam dictum est: Cum spiritus [f 1Kb] me presente transiret, subditur: Stetit quidam, cuius non agnoscebam uultum. Ac si aperte diceretur: [g 1Kb] Eum quem per transitum sensi, non transire deprehendi. Ipse est ergo qui transit, ipse qui stat. Transit enim, quia teneri cognitus non ualet; stat autem, quia in quantum cognoscitur, incommutabilis apparet. Quia ergo raptim is qui semper idem est cernitur, simul Deus est transiens et stans uidetur. uel certe stare eius est nulla mutatione uariari, sicut ad Moysen dicitur: Ego sum qui sum . Et sicut hunc Iacobus insinuat, dicens: Apud quem non est transmutatio, nec uicissitudinis obumbratio . Quia uero quisquis iam aliquid de contemplatione eternitatis  apprehendit, hanc per ceternam eius speciem conspicit, recte subiungitur:



CAPUT XXXu.

IBID.---Imago coram oculis meis.

64. Quidquid de patre percipimus, per filium uidemus.---Imago quippe Patris, Filius est, sicut de condito homine Moyses insinuat, dicens: Creauit Deus hominem, ad imaginem Dei fecit illum . Et sicut per expressionem Sapientie de eodem Filio quidam sapiens dicit: Candor est enim lucis eterne . 168 Et sicut Paulus ait: Qui cum sit splendor glorie, ac figura substantie eius . Cum ergo eternitas eius cernitur, prout infirmitatis nostre possibilitas admittit, imago eius  mentis nostre oculis antefertur; quia cum uere in Patrem intendimus, hunc quantum accipimus, per suam imaginem, id est, per Filium uidemus; et per eam speciem, que de ipso sine initio nata est, eum aliquo modo cernere, qui nec cepit, nec desinit conamur. Unde et hec eadem ueritas in Euangelio dicit: Nemo uenit ad Patrem, nisi per me . Bene autem subditur:



CAPUT XXXuI [Rec. XXuI].


IBID.---Et uocem quasi aure lenis audiui.

65. Spiritus Sancti uox et aura lenis et spiritus uehemens.---Quid enim per uocem aure lenis, nisi cognitio sancti Spiritus designatur, qui de Patre procedens, et de eo quod est Filii accipiens, nostre tenuiter notitie infirmitatis infunditur? Qui tamen super apostolos ueniens, per exteriorem sonum tanquam per uehementem spiritum demonstratur, cum dicitur: Factusque est repente de celo sonus tanquam aduenientis spiritus uehementis . Sanctus enim Spiritus cum se notitie humane infirmitatis insinuat, et sonitu uehementis spiritus, et uoce aure lenis exprimitur; quia uidelicet ueniens, et uehemens  est et lenis: lenis, quia notitiam suam, quatenus cognosci utcunque ualeat, nostris sensibus temperat; uehemens, quia quantumlibet hanc temperet, aduentu tamen suo infirmitatis nostre cecitatem illuminando perturbat. Illustratione enim sua nos leniter tangit, sed inopiam nostram immaniter concutit.

66. Aura lenis quia se quantumlibet sanctis hic modicum aperit. In contemplatione quidquid mens perfecte ualet conspicere, non est Deus.---uox ergo Dei quasi aure lenis auditur, quia in hac adhuc uita positis contemplatoribus suis, nequaquam se Diuinitas sicut est insinuat, sed lippientibus mentis nostre oculis claritatem suam tenuiter demonstrat. Quod bene ipsa legis acceptione signatur, cum dicitur, quia Moyses ascendit, et Dominus [a 1Kb] in monte descendit  . [uet. XXuI.] Mons quippe est ipsa nostra contemplatio, in quam nos ascendimus, ut ad ea que ultra infirmitatem nostram sunt uidenda subleuemur. Sed in hanc Dominus descendit, quia nobis multum proficientibus parum de se aliquid nostris sensibus aperit; si tamen dici in illo uel parum, uel aliquid potest, qui unus semper et idem permanens, intelligi [b 1Kb] partiliter non potest, et tamen a suis fidelibus participari dicitur, cum in eius substantia pars nullatenus admittatur. Sed quia hunc exprimere perfecto sermone non possumus, humanitatis nostre modulo, quasi infantie imbecillitate prepediti, eum aliquatenus balbutiendo resonamus. Quia uero et in magna contemplatione subleuati, subtile quid de eternitatis cognitione pertingimus, sacre  historie uerbis ostenditur, cum de cognitione Dei propheta [c 1Kb] nobilis Elias edocetur. Cui cum transiturum ante eum se Dominus promitteret, dicens: Ecce Dominus transit, spiritus grandis et fortis, subuertens montes et conterens petras ante Dominum; illico adiunxit: Non in spiritu Dominus; et post spiritum commotio, non in commotione Dominus; et post commotionem ignis, non in igne Dominus; et post  ignem sibilus aure tenuis [d 1Kb] . Spiritus quippe ante Dominum euertit montes, et petras 169 conterit; quia pauor, qui ex aduentu eius irruit, et altitudinem cordis nostri deiicit, et duritiam liquefacit. Sed spiritui commotionis et igni non inesse Dominus dicitur, esse uero in sibilo aure tenuis non negatur; quia nimirum mens cum in contemplationis sublimitate suspenditur, quidquid perfecte conspicere preualet, Deus non est: cum uero subtile aliquid conspicit, hoc est quod de incomprehensibili substantia eternitatis audit. Quasi enim sibilum tenuis aure percipimus, cum saporem incircumscripte ueritatis contemplatione [e 1Kb] subita subtiliter degustamus. Tunc ergo uerum est quod de Deo cognoscimus, cum plene nos aliquid de illo  cognoscere non posse sentimus. Unde bene illic subditur: Quod cum audisset Elias, operuit uultum suum pallio, et ingressus stetit in ostio spelunce . Post aure tenuis sibilum, uultum suum propheta pallio operit, quia in ipsa subtilissima contemplatione ueritatis, quanta ignorantia homo tegatur, agnoscit. uultui namque pallium superducere est, ne altiora mens querere audeat, hanc ex consideratione proprie infirmitatis uelare; ut nequaquam intelligentie oculos ultra se precipitanter aperiat, sed ad hoc quod apprehendere non ualet, reuerenter claudat. Qui hec agens, in spelunce ostio stetisse describitur. Quid namque spelunca nostra est, nisi hec corruptionis habitatio, in qua adhuc ex uetustate retinemur? Sed cum aliquid percipere de  cognitione Diuinitatis incipimus, quasi iam in spelunce nostre ostio stamus. Quia enim progredi perfecte non possumus, ad cognitionem tamen ueritatis inhiantes, iam aliquid de libertatis aura captamus. In ingressu ergo spelunce stare, est represso nostre corruptionis obstaculo, ad cognitionem ueritatis incipere exire. Unde et nube in tabernaculum descendente Isrelite e longinquo cernentes, in papilionum suorum ostiis stetisse memorantur  quia ii, qui aduentum Diuinitatis utcunque conspiciunt, quasi iam ex habitaculo carnis procedunt. Quia igitur humana mens quantalibet se uirtute tetenderit, uix de intimis extrema cognoscit, recte nunc dicitur: Et uocem quasi aure lenis audiui. Sed quoniam cum de se saltem parum nobis diuina cognitio exbibet, infirmitatis nostre ignorantiam perfecte  docet, qui uocem aure lenis audiuit, dicat que ex ipsa hac auditione didicerit. Sequitur:



CAPUT XXXuII [Rec. XXuII].

uERS. 17.---Nunquid homo Dei comparatione iustificabitur, aut factore suo purior erit uir?

67. Iustitia humana diuine comparata, iniustitia est. Qui compescende de Dei flagellis querele.---Humana  iustitia diuine iustitie comparata, iniustitia est: quia et lucerna in tenebris fulgere cernitur, sed in solis radio posita [a 1Kb] tenebratur. Quid ergo Eliphaz raptus in contemplatione cognouit, nisi quod iustificari homo Dei comparatione non possit? Recta namque credimus que exterius operamur, sed cum minime interna cognoscimus, [b 1Kb] quasi in solis radio positi caligamus. Cum uero illa utcunque percipimus, ista non utcunque iudicamus, quia tanto quisque subtilius de tenebris iudicat, quanto ei uerius claritas lucis constat. Qui enim lucem uidet, scit quid de tenebris estimet. Nam qui candorem lucis ignorat, et obscura pro lucidis approbat. Bene autem subditur: 170 Aut factore suo purior erit uir? Quisquis [c 1Kb] de percussione murmurat, quid aliud quam iustitiam ferientis  accusat? Puriorem se ergo uir factore suo existimat, si contra flagellum querelam parat; eumque sibi procul dubio postponit, cuius iudicium de sua afflictione redarguit. Ut ergo homo reprehendere non audeat iudicem culpe, hunc humiliter cogitet auctorem nature, quia qui mire ex nichilo hominem fecit, factum impie non affligit. Quod tunc Eliphaz didicit, cum uocem quasi aure lenis audiuit. In consideratione namque diuine magnitudinis discitur quam humiliter in sua animaduersione timeatur. Et qui superna degustat, inferiora equanimiter tolerat, quia plene intus conspicit, quanti estimet quod foris agit. Male enim se rectum putat, qui regulam summe rectitudinis ignorat; et sepe lignum rectum creditur, si ad regulam non ducatur; sed cum regule iungitur,  per quantam tortitudinem tumescit inuenitur, quia nimirum rectitudo [d 1Kb] abcidens increpat, quod oculus deceptus approbabat. Eliphaz itaque quia superna conspexit, districtum iudicium de inferioribus exerit; et quamuis beatum Iob non recte redarguit, in comparatione tamen creatoris omnium, creature modum recte describit dicens:



[CAPUT XXXuIII [uet. XXuII, Rec. XXuIII].

uERS. 18, 19. Ecce qui seruiunt ei, non sunt stabiles, et in angelis suis reperit prauitatem: quanto magis hi, qui habitant domos luteas, qui terrenum habent fundamentum, consumentur uelut tinea?

68. Natura angelica cur mutabilis, et unde fiat immutabilis. Angelorum lapsus homines admonet de sua infirmitate diffidere. Tinea, concupiscentia.---Natura  angelica etsi contemplationi auctoris inherendo, in statu suo immutabiliter permanet; eo ipso tamen quo creatura est, in semetipsa uicissitudinem mutabilitatis habet. Mutari autem, ex alio ad aliud ire est, et in semetipso stabilem non esse. Unaqueque enim res quasi tot passibus ad aliud tendit, quot  mutabilitatis sue motibus subiacet. Sola autem natura incomprehensibilis a statu suo nescit moueri, que ab eo quod semper idem est, nescit immutari. Nam si angelorum substantia a mutabilitatis motu fuisset aliena, bene ab auctore condita, nequaquam in reprobis spiritibus a beatitudinis sue arce cecidisset. Mire autem omnipotens Deus naturam [e 1Kb] summorum spirituum bonam, sed mutabilem condidit, ut et qui permanere nollent, ruerent, et qui in conditione persisterent, tanto in ea iam dignius, quanto et ex arbitrio starent; et eo maioris apud Deum meriti fierent; quo mutabilitatis sue motum uoluntatis statione fixissent. Quia ergo ipsa quoque natura angelica est in semetipsa mutabilis, quam uidelicet mutabilitatem uicit per hoc, quod ei qui semper idem est uinculis  amoris illigatur, recte nunc dicitur: Ecce qui seruiunt ei, non sunt stabiles. Atque eiusdem protinus documentum mutabilitatis adiungitur, cum de apostatis spiritibus subinfertur: Et in angelis suis reperit prauitatem. [f 1Kb] Ex quorum casu bene infirmitatis humane considerationem colligit, cum illico subnectit: Quanto magis hi, qui habitant domos luteas, qui terrenum habent fundamentum, consumentur uelut tinea? Luteas quippe domos habitamus, quia in corporibus terrenis subsistimus. Que bene Paulus considerans 171 ait: Habemus thesaurum istum in uasis fictilibus . Et rursum: Scimus quia si terrestris domus nostra huius habitationis dissoluatur, quod edificationem ex Deo habemus, domum non manufactam . Terrenum quoque fundamentum  est substantia carnis. Quod in se sollicite Psalmista conspexerat, cum dicebat: Non est occultatum os meum a te, quod fecisti in occulto, et substantia mea in inferioribus terre . Tinea autem de ueste nascitur, et eamdem uestem, de qua oritur, oriendo corrumpit. Quasi quedam uero uestis anime caro est; sed hec nimirum uestis habet tineam suam, quia ab ipsa carnalis tentatio oritur, ex qua laceratur. Quasi enim quadam sua tinea uestis nostra consumitur, cum caro corruptibilis tentationem gignit, et per hanc ad interitum peruenit. uelut tinea homo consumitur, cum de se oritur unde conteratur. Ac si aperte dicat: Si illi spiritus esse ex se incommutabiles nequeunt, qui nulla carnis infirmitate deprimuntur; qua temeritate se homines in  bono permanere constanter existimant, quos in eo quod intellectus ad summa euehit, carnalis infirmitas aggrauans prepedit, ut per corruptionis uitium in semetipsis habeant unde ab intima nouitate ueterascant?

[uet. XXuIII.] 69. Angeli doctores sunt, qui quamlibet sancti, non sunt sine culpa. Tinea sine sonitu  damnum faciens, iniquos exhibet damna sua non attendentes.---Possunt quoque per angelos sancti doctores intelligi, sicut per prophetam dicitur: Labia sacerdotis custodiunt scientiam, et legem requirunt ex ore eius, quia angelus Domini exercituum est . Qui quantalibet uirtute fulgeant, esse omnino sine culpa nequeunt, cum iter presentis uite gradiuntur, quia eorum nimirum gressus tangitur aut luto illiciti operis, aut puluere cogitationis. Domos autem luteas habitant, qui de illecebrosa hac uita carnis exsultant. Hanc domum luteam Paulus habitare contempserat, cum dicebat: Nostra autem conuersatio in celis est . Dicat ergo: Ecce qui seruiunt ei non sunt stabiles, et in angelis suis reperit prauitatem; quanto magis hi qui habitant domos luteas  qui terrenum habent fundamentum, consumentur uelut tinea? Ac si aperte dicat: Si presentis uite uiam illi sine contagio transire nequeunt, qui eterna [a 1Kb] nuntiantes, sese contra temporalia accingunt, que detrimenta illi sustinent qui esse se in carnalis habitationis uoluptatibus gaudent? Qui enim seruiunt ei, non sunt stabiles, quia cum mens ad alta nititur, carnis sue cogitatione dissipatur; ita ut sepe animus dum intimis inhiat, dum sola celestia aspectat, subita carnali delectatione perculsus, a semetipso scissus iaceat, et qui se infirmitatis sue molestias superasse gaudebat, repentino uulnere prostratus gemat. Prauitas ergo et in angelis reperitur, dum ipsos quoque qui ueritatem nuntiant, nonnunquam subreptio uite fallacis grauat. Si ergo hi etiam mundi huius iniquitate feriuntur, quos contra eum sancta intentio erigit  quibus ictibus illi penetrantur, quos ante eius iacula, ipsa infirmitatis sue delectatio sternit? Qui bene uelut tinea consumi describuntur. Tinea quippe damnum facit, et sonitum non facit; ita iniquorum mentes, quia damna sua considerare negligunt, integritatem quasi nescientes perdunt. Amittunt namque a corde innocentiam, ab ore ueritatem, a carne continentiam, et per accessum temporis ab etate 172 uitam. Sed hec se indesinenter amittere nequaquam conspiciunt, dum toto desiderio curis temporalibus occupantur. Quasi ergo a tinea consumuntur, quia sine sonitu, culpe morsum tolerant, quanta detrimenta uite et innocentie patiantur, dum ignorant. Unde et bene subditur:



CAPUT XXXIX.

 uERS. 20.---De mane usque ad uesperam succidentur.

70. Reprobi nec in extremo tempore mentem peruersam mutant.---A mane usque ad uesperam peccator succiditur, dum a uite sue exordio usque ad terminum, iniquitatis perpetratione uulneratur. Omni namque tempore reprobi per augmentum malitie contra se ictus ingeminant, quibus succisi in profundum ruant. De quibus bene per Psalmistam dicitur:  uiri sanguinum et dolosi non dimidiabunt dies suos . Dies quippe dimidiare, est tempus uite male in uoluptatibus ductum ad penitentie lamenta diuidere, atque hoc ad bonum usum partiendo reparare. Sed iniqui dies suos nequaquam dimidiant, quia peruersam mentem nec in extremo tempore immutant. Quo contra bene Paulus admonet dicens: Redimentes tempus, quoniam dies mali sunt . Tempus quippe redimimus, quando anteactam uitam, quam lasciuiendo perdidimus, flendo reparamus. Sequitur:



CAPUT XL.

IBID.---Et quia nullus intelligit, in eternum peribunt.

71. Scire negligunt que eos supplicia, que iustos  premia maneant.---Nullus uidelicet eorum qui a mane usque ad uesperam succidentur. Nullus intelligit uel [b 1Kb] eorum qui pereunt, uel eorum qui perditos pereuntium mores imitantur. Unde alias scriptum est: Iustus perit, et nemo est qui recogitet in corde suo, et uiri misericordie colliguntur, quia non est qui intelligat . Iniqui ergo dum sola temporalia appetunt, et que bona electis in eternum maneant scire contemnunt; dum iustorum afflictionem conspiciunt, sed que sit afflictionis retributio non agnoscunt actionis sue pedem in profundum porrigunt, quia a luce intelligentie sponte sua oculos claudunt. [c 1Kb] Stultis enim uoluptatibus decepti, dum que uident, temporaliter diligunt, a semetipsis alienati non uident ubi in eternum ruunt. Potest etiam mane prosperitas, uespere huius mundi aduersitas designari. De  mane ergo usque ad uesperum reprobi succiduntur, quia et per prospera lasciuientes depereunt, et per aduersa impatientes ad insaniam exsurgunt. Quos de mane usque ad uesperam nequaquam culpa succideret, si uel prospera fomentum crederent, uel aduersa sectionem sui uulneris estimarent.

[uet. XXIX.] 72. Qui prosperis uel aduersis bene utantur.---Sed quia nequaquam sic humani generis multitudo deseritur, ut cuncta ad interitum tendere permittatur, sunt nonnulli qui presentis uite oblectamentum despiciunt, etiam cum adsunt, transitoria esse considerant, atque hec ex amore eternitatis calcant. Cumque in hoc primo gradu iudicii gressum ponunt, [d 1Kb] uegetiores ad altiora perueniunt, ut cuncta temporalia non solum quia citius sunt amittenda,  despiciant, sed his inherere non appetant, etiam si eterna esse potuissent; et a pulchre conditis amorem subtrahunt, quia in ipsum auctorem pulchritudinis cordis passibus tendunt. Et sunt nonnulli qui bona uite presentis diligunt, sed tamen hec nullatenus assequuntur: qui rebus temporalibus totis desideriis inhiant, mundi gloriam querunt, sed adipisci nequaquam possunt. Hos, ut ita dixerim, cor ad mundum 173 pertrahit, mundus [e 1Kb] ad cor repellit.  Nam sepe contingit ut ipsis suis aduersitatibus fracti ad mentem redeant, et in semetipsis reuersi considerent, quam sint inania que querebant, seseque pro tam stulto desiderio protinus ad lamentum uertant; et tanto ualentius eterna desiderent, quanto se stultius laborasse pro temporalibus dolent. Unde bene descriptis reprobis subditur:



CAPUT XLI [Rec. XXIX].

uers. 21.---Qui autem reliqui fuerint, auferentur ex iis.

73. Quos mundus despicit, Deus eligit.---Quos alios reliquos, nisi huius mundi despectos accipimus? Quos dum presens seculum ad nullius glorie usum eligit, quasi minimos indignosque derelinquit. Sed mundi reliquos auferre Dominus dicitur, quia despectos  huius seculi eligere dignatur, Paulo attestante qui ait: Non multi sapientes secundum carnem, non multi potentes, non multi nobiles; sed que stulta sunt mundi elegit Deus, ut confundat sapientes; et infirma mundi elegit Deus, ut confundat fortia . Quod bene in libris Regum Aegyptio puero in uia lassescente signatur, quem Amalecita egrotum in itinere deserit, Dauid uero inuenit, cibo reficit, ducem sui itineris facit; Amalecitam persequitur, epulantem reperit, et funditus exstinguit . Quid est enim quod Aegyptius Amalecite puer in itinere lassatur, nisi quod amator presentis seculi peccati sui nigredine opertus, sepe ab eodem seculo infirmus despectusque relinquitur, ut cum eo currere nequaquam ualeat, sed fractus aduersitate torpescat?  Sed hunc Dauid inuenit, quia Redemptor noster ueraciter manu fortis nonnunquam quos despectos a mundi gloria reperit, [a 1Kb] in suum amorem conuertit. Cibo pascit, quia uerbi scientia reficit. Ducem itineris eligit, quia suum etiam predicatorem facit. Et qui Amalecitam sequi non ualuit, dux Dauid efficitur, quia is, quem indignum mundus deseruit, non solum conuersus in suas mentes Dominum recipit, sed predicando hunc etiam usque ad aliena corda perducit. Quo uidelicet duce Dauid Amalecitam conuiuantem inuenit et exstinguit, quia ipsis Christus predicantibus mundi letitiam destruit, quos mundus comites habere despexit. Quia igitur plerumque quos mundus relinquit, Dominus eligit, recte nunc dicitur: Qui reliqui fuerint, auferentur ex eis. Sequitur:



CAPUT XLII.


IBID.---Morientur, et non in sapientia.

74. Scripture mos, ut ubi quid interponit peregrinum, mox ad tractatum argumentum redeat.---Quid est quod superius reproborum interitum protulit, dicens: Quia nullus intelligit, in eternum peribunt; et de electis Dei illico adiunxit: Qui reliqui fuerint, auferentur  ex eis; et hoc protinus, quod eisdem electis non conueniat, subdit dicens: Morientur, et non in sapientia? Si enim a reprobis diuinitus auferuntur, quo pacto mori non in sapientia dicuntur? Sed nimirum sacre Scripture consuetudo est, ut cum aliquid narrat, interposita alterius cause sententia, ad superiora protinus redeat. Nam postquam dixit: Et quia nullus est qui intelligat, in eternum peribunt, electorum mox sortem subintulit, dicens: Qui autem reliqui fuerint, auferentur ex eis. Et rursum sententie sue oculum in eum, quem predixerat, interitum reproborum mittens, subito adiunxit: Morientur, 174 et non in sapientia. Ac si diceret: Hi quos dixi quia non intelligentes in eternum peribunt, procul dubio non in sapientia morientur. Sed hunc esse nonnunquam  morem sacri eloquii melius ostendemus, si ex eo aliquam huius rei similitudinem proferamus. Paulus namque apostolus cum dilectum discipulum de instituendis Ecclesie officiis admoneret, ne quos forte ad sacros ordines inordinate proueheret, dixit: Manus cito nemini imposueris, neque communicaueris peccatis alienis, te ipsum castum custodi . Qui ad infirmitatem eius corporis protinus uerba conuertens ait: Noli adhuc aquam bibere, sed modico uino utere propter stomachum tuum, et frequentes tuas infirmitates . Statimque subiungit, dicens: Quorumdam hominum peccata manifesta sunt precedentia ad iudicium, [b 1Kb] quorumdam autem et subsequuntur . Quid ergo ad illud pertinet, quod ab infirmo bibi aquam prohibuit, hoc quod de  peccatis absconditis quorumdam hominum manifestisque subiunxit, nisi quod interposita de eius infirmitate sententia, ad hoc in extremo rediit, quod superius dixit: Manus cito nemini imposueris, neque communicaueris peccatis alienis? Ut enim hec eadem peccata quanta sollicitudine perquirenda essent ostenderet, [c 1Kb] interposita contra infirmitatis molestiam discretionis admonitione, protinus intulit quod in aliis patescerent, in aliis laterent, dicens: Quorumdam hominum peccata manifesta sunt precedentia ad iudicium, quorumdam autem et subsequuntur. Sicut ergo per hanc sententiam Paulus non eisdem uerbis congruit, quibus eam loquens de Timothei infirmitate subiunxit; sed ad illud rediit, quod superius intermittendo narrauit; ita hoc loco Eliphaz cum de electis diceret: Qui reliqui fuerint, auferentur ex eis,  illico adiungens: Morientur, et non in sapientia, ad illud protinus recurrit, quod superius de reprobis protulit, dicens: Et quia nullus intelligit, in eternum peribunt.

[uet. XXX.] 75. Moriuntur reprobi et electi, hi in sapientia, illi in insipientia.---Idcirco autem reprobi  electos despiciunt, quod ad uitam inuisibilem per uisibilem mortem tendunt. De quibus bene nunc dicitur: Morientur, et non in sapientia. Ac si aperte diceretur: Mortem quidem et sapientiam pariter fugiunt; sed sapientiam penitus deserunt, mortis autem laqueos non euadunt. Et quia quandoque morituri uiuere moriendo potuerant, dum mortem que procul dubio uentura est metuunt, et uitam simul et sapientiam perdunt. At contra iusti in sapientia moriuntur, quia mortem quam deuitare funditus nequeunt, cum pro ueritate imminet, differre contemnunt; eamque dum equanimiter ferunt, penam propaginis uertunt in instrumentum uirtutis, ut inde debeat uita recipi, unde per prime culpe meritum cogitur finiri. Sed quia hec Eliphaz contra iniquos  ueraciter protulit, beatum Iob reprehensibilem estimans, de fastu se sapientie inflauit. Unde et post predicamenta tante rectitudinis, irrisionis uerba subiungit, dicens:



CAPUT XLIII [Rec. XXX].

CAP. u. uERS. 1.---uoca ergo si est qui tibi respondeat.

76. uocare Deum quid sit, quid Dei respondere.---Omnipotens enim Deus sepe eius precem 175 in perturbatione deserit, qui precepta illius in tranquillitate contemnit. Unde scriptum est: Qui auertit aurem suam ne audiat legem, oratio eius erit exsecrabilis . uocare autem nostrum, est humili Deum prece deposcere; respondere uero Dei, est effectum precibus prebere. Ait ergo: uoca, si est qui tibi respondeat.  Ac si aperte dicat: Quantumlibet afflictus clames, Deum respondentem non habes, quia uox in tribulatione non inuenit, quem mens in tranquillitate contempsit. Ubi adhuc deridendo subiungit:



CAPUT XLIu.

IBID.---Et ad aliquem sanctorum conuertere.

77. Ac si despiciens dicat: Sanctos quoque inuenire in afflictione adiutores non uales, quos habere socios in hilaritate noluisti. Qui post irrisionem protinus sententiam subdit, dicens [a 1Kb] :



CAPUT XLu.

uERS. 2.---uirum stultum interficit iracundia, et paruulum occidit inuidia.

78. uera dicit Eliphaz, sed non uere in Iob. Ire quanta culpa, quot mala.---Que nimirum sententia  uera esset, si illata contra tanti uiri patientiam non fuisset. Sed nos pensemus quod dicitur, quamuis ab auditoris sui uirtute relidatur, ut ostendamus quam rectum est quod promitur, si non in beatum Iob iniuste promeretur, cum scriptum sit, Tu autem, Domine, cum tranquillitate iudicas ; sciendum nobis magnopere est quia quotiens turbulentos motus animi sub mansuetudinis uirtute restringimus, redire ad similitudinem conditoris conamur. Nam cum tranquillitatem mentis ira diuerberat, dilaniatam quodam modo scissamque perturbat, ut sibimetipsi non congruat, ac uim intime similitudinis amittat.  [uet. XXXI.] Quanta ergo sit iracundie culpa pensemus, per quam dum mansuetudo amittitur, superne imaginis similitudo uitiatur. Per iram sapientia perditur, ut quid quoue ordine agendum sit omnino nesciatur, sicut scriptum est: Ira in sinu stulti requiescit ; quia nimirum intelligentie lucem subtrahit, cum mentem permouendo confundit. Per iram uita amittitur, etsi sapientia teneri uideatur, sicut scriptum est: Ira perdit etiam prudentes ; quia scilicet confusus animus nequaquam explet, etiam si quid intelligere prudenter ualet. Per iram iustitia relinquitur, sicut scriptum est: Ira uiri iustitiam Dei non operatur ; quia dum perturbata mens iudicium sue rationis exasperat, omne quod furor suggerit, rectum putat.  Per iram gratie uite socialis amittitur, sicut scriptum est: Noli esse assiduus cum homine iracundo, ne discas semitas eius, et sumas scandalum anime tue . [b 1Kb] Et idem: Quis poterit habitare cum homine, cuius spiritus facilis est ad irascendum?  Quia qui se ex humana ratione non temperat, necesse est, ut bestialiter solus uiuat. Per iram concordia rumpitur, sicut scriptum est: uir animosus parit rixas. Et uir iracundus effodit peccata . Iracundus quippe peccata effodit, quia etiam malos, quos incaute ad discordiam prouocat, peiores facit. Per iram lux ueritatis amittitur, sicut scriptum est: Sol non occidat super iracundiam uestram ; quia cum menti iracundia confusionis tenebras incutit, huic Deus radium  sue cognitionis abscondit. Per iram sancti Spiritus splendor excluditur; quo contra, iuxta uetustam translationem scriptum est: Super quem 176 requiescet spiritus meus, nisi super humilem et quietum et trementem sermones meos ? Cum enim humilem diceret, quietum protinus adiunxit. Si ergo ira quietem mentis subtrahit, suam sancto Spiritui habitationem claudit, cuius recessione animus uacuus, ad apertam mox insaniam ducitur, et usque ad superficiem ab intimo cogitationum fundamento dissipatur.

79. Imago irati optimis coloribus expressa.---Nam ire sue stimulis accensum cor palpitat, corpus tremit, lingua se prepedit, facies ignescit, exasperantur oculi, et nequaquam recognoscuntur noti. Ore quidem clamorem format, sed sensus quid loquatur  ignorat. In quo itaque iste ab arreptitiis longe est, qui actionis sue conscius non est? Unde fit plerumque ut usque ad manus ira prosiliat, et quo ratio longius recedit, audacior exsurgat; seque ipsum retinere animus non ualet, quia, factus est potestatis aliene; et eo furor membra foras in ictibus exercet, quo intus ipsam membrorum dominam mentem captiuam tenet. Aliquando autem manus non exerit, sed in maledictionis iaculum linguam uertit. Fratris namque interitum precibus exposcit, et hoc Deum perpetrare expetit, quod ipse peruersus homo facere  uel metuit, uel erubescit. Fitque ut uoto et uoce homicidium peragat, etiam cum a lesione proximi manibus cessat. Aliquando ira perturbato animo, quasi ex iudicio silentium indicit; et quo se foras per linguam non exprimit, intus deterius ignescit, ut iratus quisque collocutionem suam proximo subtrahat, et nichil dicendo, quam sit auersus dicat. Et nonnunquam hec silentii seueritas per discipline dispensationem geritur, si tamen sollicite in intimis discretionis forma teneatur. Nonnunquam uero dum accensus animus a consueta locutione restringitur, per accessum temporis penitus a proximi dilectione separatur, et acriores stimuli ad mentem ueniunt, cause quoque que grauius exasperant oriuntur; atque in irati oculo festuca in trabem uertitur, dum ira in  odium permutatur. Plerumque ira per silentium clausa intra mentem uehementius estuat et clamosas tacita uoces format; uerba sibi, quibus exasperetur obiicit, et quasi in cause examine posita durius exaperata respondet; quod Salomon breuiter insinuat, dicens: Prestolatio impiorum furor . Sicque fit ut perturbatus animus maiorem strepitum sui silentii sentiat, eumque grauius [a 1Kb] clause ire flamma consumat. Unde bene ante nos quidam sapiens dixit: Cogitationes iracundi uiperee sunt generationes, mentem comedunt matrem suam.

[uet. XXXII.] 80. Gradus quatuor quibus ad iram sumus affecti.---Sciendum uero est quo nonnullos ira citius accendit, facilius deserit. Nonnullos uero tarde quidem commouet, sed diutius tenet. Alii namque  accensis calamis similes, dum uocibus perstrepunt, quasi quosdam accensionis sue sonitus reddunt; citius quidem flammam faciunt, sed protinus in fauillam frigescunt. Alii autem lignis grauioribus durioribusque non dispares, accensionem tarde suscipiunt, sed tamen accensi semel difficilius exstinguuntur, et quia se tardius in asperitatem concitant, furoris, sui [b 1Kb] diutius ignem 177 seruant. Alii autem, quod est nequius, et citius iracundie flammas accipiunt, et tardius deponunt. Nonnulli uero has et tarde suscipiunt, et citius amittunt. In quibus nimirum quatuor modis liquido lector agnoscit, quia et ad tranquillitatis bonum ultimus plusquam primus appropinquat, et in malo secundum tertius superat. Sed quid prodest quod iracundia quomodo mentem teneat, dicimus,  si non etiam qualiter compesci debeat exprimamus?

81. Ire compescende duo modi.---Duobus etenim modis fracta possidere animum ira desuescit. Primus quippe est, ut mens sollicita antequam agere quodlibet incipiat, omnes sibi, quas pati potest, contumelias proponat, quatenus Redemptoris sui probra cogitans, ad aduersa se preparet. Que nimirum uenientia  tanto fortior excipit, quanto se cautius ex prescientia armauit. Qui enim improuidus ab aduersitate deprehenditur, quasi ab hoste dormiens inuenitur; eumque citius inimicus necat, quia non repugnantem perforat. Nam qui mala imminentia per sollicitudinem prenotat, hostiles incursus quasi in insidiis uigilans exspectat; et inde ad uictoriam ualenter ecingitur, unde nesciens deprehendi putabatur. Solerter ergo animus ante actionis sue primordia, cuncta debet aduersa meditari; ut semper hec cogitans, semper contra hec thorace patientie munitus, et quidquid accesserit prouidus superet, et quidquid non accesserit lucrum putet. Secundus autem seruande mansuetudinis modus est, ut cum alienos excessus aspicimus, nostra, quibus in aliis excessimus,  delicta cogitemus. Considerata quippe infirmitas propria, mala nobis excusat aliena. Patienter namque illatam iniuriam tolerat, qui pie meminit quod fortasse adhuc habeat, in quo debeat ipse tolerari. Et quasi aqua ignis exstinguitur, cum surgente furore animi, sua cuique ad mentem culpa reuocatur, quia erubescit peccata non parcere, qui uel Deo, uel proximo sepe se recolit parcenda peccasse.

[uet. XXXIII.] 82. Ira alia ex impatientia, alia ex zelo. Prima oculum excecat, altera ita turbat, ut ad clarius uidendum disponat.---Sed inter hec solerter sciendum est quod alia est ira, quam impatientia excitat, alia quam zelus [c 1Kb] format. Illa ex uitio, hec ex uirtute generatur. Si enim nulla ira ex uirtute surgeret, diuine animaduersionis impetum Phinees per gladium  non placasset. Hanc iram quia Heli non habuit, motum contra se implacabiliter superne ultionis excitauit. Nam quo contra subditorum uitia tepuit, eo contra illum districtio eterni rectoris exarsit. De hac per Psalmistam dicitur: Irascimini, et nolite peccare . Quod nimirum non recte intelligunt, qui irasci nos nobis tantummodo, non etiam proximis delinquentibus uolunt. Si enim sic proximos ut nos amare precipimur, restat ut sic eorum erratibus sicut nostris uitiis irascamur. De hac per Salomonem dicitur: Melior est ira risu, quia per tristitiam uultus corrigitur animus delinquentis . De hac iterum Psalmista ait: Turbatus est pre ira oculus meus . Ira quippe per uitium oculum mentis excecat, ira autem per zelum turbat; quia  quo saltem recti emulatione concutitur, ea que nisi tranquillo corde percipi non potest, contemplatio dissipatur. Ipse namque zelus rectitudinis, quia inquietudine mentem agitat, eius mox aciem obscurat, 178 ut altiora in commotione non uideat, que pene prius tranquilla cernebat. Sed inde subtilius ad alta reducitur, unde ad tempus, ne uideat, reuerberatur. Nam ipsa recti emulatio eterna post paululum in  tranquillitate largius aperit, que hec interim per commotionem claudit; et unde mens turbatur ne uideat, inde proficit ut ad uidendum uerius clarescat: sicut infirmanti oculo cum collyrium immittitur, lux penitus negatur; sed inde eam post paululum ueraciter recipit, unde hanc ad tempus salubriter amittit. Nunquam uero commotioni contemplatio iungitur, nec preualet mens perturbata conspicere, ad quod uix tranquilla ualet inhiare, quia nec solis radius cernitur, cum commote nubes celi faciem obducunt, nec turbatus fons respicientis imaginem reddit, quam tranquillus proprie ostendit, quia quo eius unda palpitat, eo in se speciem similitudinis obscurat.

83. Cauendum ne ira menti ex zelo commote dominetur.---Sed cum per zelum animus mouetur, curandum  summopere est ne hec eadem, que instrumento uirtutis assumitur, menti ira dominetur, nec quasi domina preeat, sed uelut ancilla ad obsequium parata, a rationis tergo nunquam recedat. Tunc enim robustius contra uitia erigitur, cum subdita rationi famulatur. Nam quantumlibet ira ex zelo rectitudinis surgat, si immoderata mentem uicerit, rationi protinus seruire contemnit; et tanto se impudentius dilatat, quanto impatientie uitium uirtutem putat. Unde necesse est ut hoc ante omnia, qui zelo rectitudinis mouetur, attendat, ne ira extra mentis dominium transeat, sed in ultione peccati tempus modumque considerans, surgentem animi perturbationem subtilius [a 1Kb] retractando restringat, animositatem reprimat, et motus feruidos sub equitate disponat; ut eo  fiat iustior ultor alienus, quo prius exstitit uictor suus, quatenus sic culpas delinquentium corrigat, ut ante ipse qui corrigit, per patientiam crescat, et feruorem suum transcendendo diiudicet, ne intemperanter excitatus ipso zelo rectitudinis, longe a rectitudine aberret. Quia uero, sicut diximus, etiam laudanda boni emulatio mentis oculum turbat, recte nunc dicitur: uirum stultum interficit iracundia. Ac si aperte diceretur: Ira per zelum sapientes turbat, ira uero per uitium stultos trucidat, quia illa sub ratione restringitur, hec uero irrationabiliter deuicte menti dominatur. Bene autem subditur.



CAPUT XLuI [Rec. XXXI].

IBID.---Et paruulum occidit inuidia.

84. Inuidus eo cui inuidet, se minorem testatur.---Inuidere  enim non possumus, nisi eis quos nobis in aliquo meliores putamus. Paruulus ergo est qui liuore occiditur, quia ipse sibi testimonium perhibet, quod ei minor sit cuius inuidia torquetur. Hinc est quod hostis callidus primo homini inuidendo subripuit, quia amissa beatitudine, minorem se immortalitati illius agnouit. Hinc est quod Cain ad perpetrandum fratricidium corruit ; quia despecto suo sacrificio, prelatum sibi infremuit, cuius Deus hostiam accepit: et quem meliorem se esse exhorruit, ne utcunque esset, amputauit. Hinc Esau ad  persecutionem fratris exarsit , quia primogenitorum benedictione perdita, quam tamen esu lenticule ipse uendiderat, minorem se ei, 179 quem nascendo preibat, ingemuit. Hinc Ioseph fratres sui Ismelitis transeuntibus uendiderunt , quia cognito reuelationis mysterio, ne se melior fieret, eius prouectibus obuiare conati sunt. Hinc Saul Dauid subditum, lanceam intorquendo, persequitur , quia quem [b 1Kb] magnis quotidie augeri uirtutum successibus sensit, ultra se excrescere expauit. Paruulus itaque est qui inuidia occiditur, quia nisi ipse inferior existeret, de bono alterius non doleret.

[uet. XXXIu.] 85. In inuidia serpens antiquus totum uirus suum concutit ac uomit. Inuidi descriptio.---Sed  inter hec sciendum est quia quamuis per omne uitium quod perpetratur, humano cordi antiqui hostis uirus infunditur, in hac tamen nequitia, tota sua uiscera serpens concutit, et imprimende malitie pestem uomit. De quo nimirum scriptum est: Inuidia diaboli mors intrauit in orbem terrarum . Nam cum deuictum cor liuoris putredo corruperit, ipsa quoque exteriora indicant, quam grauiter animum uesania instigat. Color quippe pallore afficitur, oculi deprimuntur, mens accenditur, et membra frigescunt, fit in cogitatione rabies, in dentibus stridor; cumque in latebris cordis crescens absconditur odium, dolore ceco [c 1Kb] terebrat conscientiam uulnus inclusum. Nil letum de propriis libet, quia tabescentem mentem sua pena sauciat, quam felicitas torquet  aliena; quantoque extranei operis in altum fabrica ducitur, tanto fundamentum mentis liuide profundius suffoditur; ut quo alii ad meliora properant, eo ipse [d 1Kb] deterius ruat; qua ruina uidelicet etiam illud destruitur, quod in aliis actibus perfecto opere surrexisse putabatur. Nam inuidia cum mentem tabefecerit, cuncta que inuenerit bene gesta consumit. Unde bene per Salomonem dicitur: uita carnium, sanitas cordis; putredo ossium inuidia . Quid enim per carnes, nisi infirma quedam ac tenera; et quid per ossa, nisi fortia acta signantur? Et plerumque contingit ut quidam cum uera cordis innocentia in nonnullis suis actibus infirmi uideantur; quidam uero iam quedam ante humanos oculos robusta exerceant, sed tamen erga aliorum bona, 180 intus inuidie pestilentia tabescant. Bene ergo dicitur:  uita carnium, sanitas, cordis, quia si mentis innocentia custoditur, etiam si qua foris infirma sunt, quandoque roborantur. Et recte subditur: Putredo ossium inuidia, quia per liuoris uitium, ante Dei oculos pereunt etiam fortia acta uirtutum. Ossa quippe per inuidiam putrescere, est quedam etiam robusta deperire.

86. Inuidie imminutio et mors, inchoatus aut perfectus amor eternitatis.---Sed cur hec de inuidia dicimus, si non etiam qualiter eruatur intimemus?  Difficile namque est ut hoc alteri non inuideat, quod adipisci alter exoptat; quia quidquid temporale percipitur, tanto fit minus singulis, quanto diuiditur in multis; et idcirco desiderantis mentem liuor excruciat, quia hoc quod appetit, aut funditus alter accipiens adimit, aut a quantitate restringit. Qui ergo liuoris peste plene carere desiderat, illam hereditatem diligat, quam coheredum numerus non angustat; que et omnibus una est, et singulis tota; que tanto largior ostenditur, quanto ad hanc percipientium multitudo dilatatur. Imminutio ergo liuoris est affectus surgens interne dulcedinis et plena mors est eius, perfectus amor eternitatis. Nam cum mens ab eius rei appetitu retrahitur, que accipientium numero  partitur, tanto magis proximum diligit; quanto minus ex prouectu illius sua damna pertimescit. Que si perfecte in amore celestis patrie rapitur, plene etiam in proximi dilectione sine omni inuidia solidatur; quia cum nulla terrena desiderat, nichil est quod eius erga proximum caritati contradicat. Que nimirum caritas quid est aliud quam oculus mentis; qui si terreni amoris puluere tangitur, ab interne lucis mox intuitu lesus reuerberatur? Quia autem paruulus est qui terrena diligit, magnus qui eterna concupiscit, potest etiam sic non inconuenienter intelligi: Paruulum occidit inuidia, quoniam huius pestis languore non moritur, nisi qui adhuc in desideriis infirmatur.



Pars Secunda, LIBROS QUINQUE CONTINENS.



LIBER SEXTUS. Totum caput quintum, a uersu tertio orsus, spiritali intellectu, pauca quidem allegorico, pleraque autem morali exponit.



CAPUT PRIMUM.


181 Iob Christum et Ecclesiam, eius amicis hereticos presignari.---Seruata historie ueritate beati Iob dicta, amicorumque illius mystica proposui interpretatione discutere; quia cunctis uera scientibus liquet quod redemptorem mundi totis suis allegationibus curat sancta scriptura promittere, eumque per electos omnes, [a 1Kb] ut per eius scilicet membra, studuit signare. Unde et idem beatus Iob latino eloquio dolens dicitur, ut per eius et nomen et uulnera, Redemptoris nostri passio designetur, de quo propheta ait: uere languores nostros ipse tulit, et dolores nostros ipse portauit . Cui tentator, ablatis omnibus, et seruos et filios occidit; quia non solum Iudaicum populum ex timore seruientem, sed  ipsos quoque apostolos in suo amore regeneratos, passionis eius tempore telo perfidie perculit. uulnere beati Iob corpus atteritur, quia Redemptor noster configi clauis in crucis patibulo non dedignatur. A planta autem pedis usque ad uerticem uulnera suscepit, quia sanctam Ecclesiam, que corpus eius est, non solum per extrema et ultima, sed usque ad summa membra persecutione seuiens tentator affligit. Unde etiam Paulus dixit: Compleo ea que desunt passionum Christi in carne mea . Cui suadere uxor ad maledicendum nititur, quia carnales quique intra sanctam Ecclesiam adiutores callidi tentatoris existunt. Que enim eum ad maledicendum prouocat, uitam carnalium designat; quia, ut iam supra diximus , intra sanctam  Ecclesiam incorrectis moribus positi, quo per fidem bonis iuxta sunt, eo per uitam durius premunt. Quia enim quasi fideles uitari nequeunt, a fidelibus tanto deterius, quanto et interius tolerantur. Amici uero illius, qui quasi ad consolandum ueniunt, sed ad uerba aspere inuectionis excedunt, hereticorum speciem tenent, qui cum contra bonos Deum defendere nituntur, offendunt.

2. Spiritales sensus quos edit Gregorius, prodeunt ex historie radice. Amicorum Iob dicta nequaquam per omnia reprobanda.---Hec itaque superius latius dicta, nunc breuiter studui ex mystica designatione succingere, ut lector meus ex ipsa hac replicatione meminerit me in hoc opere spiritali intellectui deseruire. Et tamen cum utilitatis usus postulat, subtiliter  quoque 182 studeo historie uerba discutere. Cum uero necesse est, simul utrumque complector, ut spiritales fructus allegoria germinet, quos tamen ex radice historie ueritas producit. Amicos uero beati Iob, quos hereticorum tenere speciem diximus, in dictis suis nequaquam per omnia reprobamus, quia dum per supernam sententiam contra eos dicitur: Non estis locuti coram me rectum, et protinus subditur, sicut seruus meus Iob , profecto liquet quia non omnino despicitur quod ex melioris comparatione reprobatur. In reprehensionem quippe eius incaute dilabuntur; sed tamen quia tanti uiri amici sunt, ex familiaritate illius mystica multa didicerunt. Unde sicut et superius diximus , eorum uerbis etiam Paulus utitur, et hec in  assertionis sue adiutorium assumens, prolata ex ueritate testatur. Que tamen ueritas recte reprehendit, quia quamlibet fortis sententia contra sanctum uirum proferri non debuit. Possunt ergo mystice Eliphaz uerba pensari, quibus ad beatum Iob loquitur, dicens:



CAPUT II.

uERS. 3.---Ego uidi stultum firma radice, et maledixi pulchritudini eius statim.

ALLEGORICUS SENSUS. 3. Iudei sunt stulti, etiam hereticorum maledictioni ob Christi repulsam obnoxii.---Stultus quippe Iudeorum populus exstitit, quia ipsam in carne presentiam eterne Sapientie spreuit. Qui quasi firma radice conualuit, quia electorum uitam temporaliter exstinguendo superauit. Sed hunc  Eliphaz maledicendo despicit, quia nimirum omnes heretici, quorum tenere speciem amicos beati Iob diximus, cum de nomine Christi gloriantur, Iudeorum perfidiam ex auctoritate reprehendunt. De quo stulto protinus subditur:



CAPUT III.

uERS. 4.---Longe fiant filii eius a salute, et conterentur in porta, et non erit qui eripiat.

4. Horum filii omnes perfidi. In Christo, qui est porta, conteruntur.---Filii huius stulti sunt omnes qui perfidie illius predicatione generantur. Qui scilicet a salute longe sunt, quia etsi temporalem uitam sine afflictione percipiunt, eterna grauius ultione feriuntur, sicut de eisdem filiis illius Dominus dicit: ue uobis, Scribe et Pharisei hypocrite, qui circuitis  mare et aridam, ut faciatis unum proselytum, et cum fuerit factus, facitis eum filium gehenne 183 duplo quam uos . Sequitur: Et conterentur in porta, et non erit qui eripiat. Quis alius porte nomine, nisi mediator Dei et hominum debet intelligi, qui ait: Ego sum ostium, per me si quis introierit, saluabitur ? Filii igitur huius stulti extra portam proficiunt, et in porta conteruntur, quia praue Iudeorum soboles ante Mediatoris aduentum in legis obseruatione floruerunt; sed in ipsa Redemptoris nostri presentia a Diuinitatis obsequio, perfidie sue meritis repulsi ceciderunt. Quos nimirum non est qui eripiat, quia scilicet dum ipsum Redemptorem exstinguere persequendo conati sunt, oblata sibi ereptionis remedia absciderunt; de quo  bene subditur:



CAPUT Iu.

uERS. 5.---Cuius messem famelicus comedet, et ipsum rapiet armatus.

5. Gentiles messem eorum, id est, sacra eloquia, comedunt, ac diuitias rapiunt.---Huius enim stulti messis fuerat [a 1Kb] sacri seges eloquii. Quedam namque spicarum grana, sunt uerba prophetarum, que stultus habuit, sed non comedit, quia Iudaicus populus legem quidem uerbo tenus tenuit, sed per fatuitatis fastidium ab eius intellectu ieiunauit. Huius uero stulti messem famelicus comedit, quia nimirum gentilis populus uerba legis intelligendo edit, ad que  plebs Iudaica sine intellectu laborauit. Hos famelicos fidei Dominus preuidit, cum per euangelistam dixit: Beati qui esuriunt et sitiunt iustitiam, quoniam ipsi saturabuntur . De his famelicis Anna prophetante dicitur: Repleti prius, pro panibus se locauerunt, et famelici saturati sunt . Sed quia messem perdidit, recte subiungitur qualiter ipse etiam stultus perit, cum dicitur: Et ipsum rapiet armatus. Antiquus hostis Iudaicum populum armatus rapuit, quia in eo uitam fidei fraudulente suggestionis iaculis exstinxit, ut unde se inherere Deo crederet, inde eius ordinationi repugnaret. Quod profecto discipulos ueritas premonet, dicens: uenit hora ut omnis qui interficit uos arbitretur obsequium se prestare Deo . Sequitur:



CAPUT u [uet. et Rec. III].


IBID.---Et bibent sitientes diuitias eius.

6. Eloquia Dei et messis et diuitie. Quomodo et comedi, et bibi dicuntur.---Huius stulti diuitias sitientes bibunt, quia fluentis sacre locutionis, que Iudaicus populus in superbie ostentatione possederat, conuerse gentilium mentes irrigantur. Unde et eisdem per prophetam dicitur: Omnes sitientes uenite ad aquas; et qui non habetis argentum, properate . Quia enim argenti uocabulo eloquia diuina signantur, Psalmista testatur, dicens: Eloquia Domini, eloquia casta, argentum igne examinatum . Qui ergo argentum non habent, ad aquas uocantur, quia nimirum gentilitas, que Scripture sacre precepta non acceperat, sacri eloquii  inundatione satiatur, quam tanto nunc auidius potat, quanto hanc diu sicca sitiebat. Eadem ergo diuina eloquia et messes et diuitie uocantur: messes quia ieiunam mentem reficiunt; diuitie, quia magna nos morum uenustate componunt. Eadem et comedi dicuntur et bibi, quia nimirum dum quedam in eis obscura sunt, que non nisi interpretata intelligimus, hec quasi mandendo glutimus; dum quedam uero ad intelligendum facilia ita sumimus ut inuenimus, ea quasi non mansa bibimus, quia non fracta sorbemus. Hec sub intellectu mystico breui locutione transcurrimus, ne quid forsitan preterisse uideremur. Sed quia beati 184 Iob amici esse non possent, nisi in quibusdam quoque magna morum honestate fulgerent, restat ut in eorum uerbis uirtutem  sensuum moraliter inquiramus, quatenus dum locutionis eorum pondus discutitur, cuius doctrine fuerint, ostendatur.



CAPUT uI [Rec. Iu].

uERS. 3.---Ego uidi stultum firma radice, et maledixi pulchritudini eius statim.

SENSUS MORALIS. 7. Terrena sectantes in prosperis uidentur firma radice.---Quasi firma radice stultus in terra figitur, quia totis desideriis in terreno amore solidatur. Unde et primus Cain ciuitatem in terra construxisse describitur , ut aperte monstraretur quia ipse in terra fundamentum posuit, qui a soliditate celestis patrie alienus fuit. Quasi  firma radice stultus attollitur, quando hic temporali prosperitate fulcitur; ut omne quod appetit assequatur, aduersa nulla sustineat, contra infirmos sine repugnatione preualeat, bene agentibus ex auctoritate contradicat, ad maiora commoda ex peiori semper actione perueniat, ut unde uiam uite deserit, inde ad tempus felicior uiuat. Sed cum malos florere infirmi conspiciunt, trepidant; et apud semetipsos peccantium prosperitate turbati, intus in gressibus mentis nutant. Quorum profecto speciem sumpsit Psalmista cum diceret: Mei autem pene moti sunt pedes, pene effusi sunt gressus mei; [a 1Kb] quia zelaui in peccatoribus, pacem peccatorum uidens .

8. Prudentes eorum gloriam despiciunt. Nec damnare differunt.---Cum uero eorum gloriam fortes aspiciunt, protinus que post gloriam pena sequatur,  attendunt; et alta intus cogitatione despiciunt hoc, quod superbi foras fastu uacue inflationis intumescunt. Bene ergo dicitur: Ego uidi stultum firma radice, et maledixi pulchritudini eius statim. Pulchritudini quippe stulti maledicere, est eius gloriam ex considerata damnatione iudicare, quia eo atrocius in tormentis obruitur, quo altius in peccatis eleuatur; quia transit quod extollitur, permanet quod punitur; quia qui honoratur in uia, in peruentione damnabitur; et quasi per amena prata ad carcerem peruenit, qui per presentis uite prospera ad interitum tendit. Notandum uero, quod cum stulti pulchritudini maledixisse se diceret, protinus addidit, statim. Mos namque humane et infirme mentis est, ut [b 1Kb] cum earum rerum quas respicit qualitate uarietur. Sepe  enim eius iudicium cum ipsa presentis rei specie ducitur, et iuxta hoc quod aspicit, intentio illius sensusque formatur. Nam plerumque nonnulli, dum quorumdam gloriam cernunt, eiusdem glorie aspectibus delectantur, ac magnum aliquid [c 1Kb] existimant, seque ut talia mereantur exoptant. Cum uero gloriosos quosque, aut deiectos subito, aut fortasse etiam morientes aspiciunt, quia humana gloria omni modo nichil sit, cum gemitu fatentur, ita ut protinus dicant: Ecce quam nichil est homo. Qui hoc nimirum rectius dicerent, si cum in gloria hominem cernerent, tunc eius interitum cogitantes, transeuntem potentiam nichil esse sensissent. Tunc quippe est humana elatio pensanda quam nichil sit, cum sese super ceteros successibus extollit. Tunc considerandum  est quo cursu felicitas transuolet, cum ante humanos oculos quasi permanens pollet. Nam gloriam morituri nichil esse, in ipsa iam morte pensare infirmi 185 quilibet possunt. Tunc enim ei etiam illi derogant, qui hanc et usque ad mortem sequentes amant. Bene itaque dicitur: Ego uidi stultum firma radice, et maledixi pulchritudini eius statim. Ac si aperte diceret: Contra stulti pulchritudinem, moram in maledictione non habui, quia cum hanc cernerem,  simul etiam penam sequentem uidi. Non enim statim maledicerem, si qua me glorie illius delectatio tenuisset; sed sine tarditate maledixi, quia supplicia mansura conspiciens, eius potentiam sine dubitatione reprobaui. Sed quia iniqui quique quo plus in hoc mundo proficiunt, plures secum ad interitum trahunt, recte subditur: Longe [d 1Kb] fiant filii eius a salute. Filii quippe stulti sunt, qui in ambitione huius seculi ex eius imitatione nascuntur; qui profecto a salute tanto longius fiunt, quanto in perpetratione nequitie nulla infirmitate feriuntur. De quibus bene additur:



CAPUT uII [uet. Iu, Rec. u].

uERS. 4.---Et conterentur in porta, et non erit qui eripiat.

 9. Iudicii dies porta regni. Tunc non ualet eripi, qui renuit hic corripi.---Nam sicut urbis aditus porta dicitur; ita est dies iudicii porta regni, quia per eum ab electis omnibus ad celestis patrie gloriam intratur. Unde et hunc diem cum ad retributionem sancte Ecclesie Salomon appropinquare conspiceret, dixit: Nobilis in portis uir eius, quando sederit cum senatoribus terre . uir quippe est Ecclesie humani generis Redemptor, qui in portis se nobilem ostendit, qui despectus prius in contumeliis exstitit, sed in ingressu regni sublimis apparebit. Qui cum terre senatoribus residet, quia iudicii sententiam cum sanctis eiusdem Ecclesie predicatoribus decernet, sicut ipse in Euangelio dicit: uos qui secuti  estis me, in regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel . Quod Isaias quoque longe ante prenuntians ait: Dominus ad iudicium ueniet cum senioribus populi sui . De his portis Salomon iterum dicit: Date ei de fructu manuum suarum, et laudent eam in portis opera eius . Tunc quippe sancta Ecclesia de fructu manuum suarum accipit, cum eam ad percipienda celestia laboris sui retributio attollit. Tunc eam sua opera in portis laudant, quando eius membris in ipso regni aditu dicitur: Esuriui, et dedistis mihi manducare; sitiui, et dedistis mihi [e 1Kb] bibere; hospes eram, et collegistis me; nudus, et cooperuistis me , et  cetera. Filii igitur huius stulti ante portam elati sunt, sed in porta conterentur, quia amatores huius seculi in presenti uita superbiunt, sed in ipso regni aditu eterna animaduersione feriuntur. Bene autem subditur: Et non erit qui eripiat. Illos quippe ueritas ab eterna aduersitate eripit, quos in temporalibus prosperis per disciplinam premit. Qui ergo nunc renuit premi, tunc non ualet eripi, quia iniqui eum, quem per disciplinam habere negligunt patrem,  afflictionis sue tempore per adiutorium non inueniunt ereptorem. Sequitur:



CAPUT uIII.

uERS. 5.---Cuius messem famelicus comedet.

10. Malus recta et intelligens et dicens, messem habet quam alii comedant.---Habet etiam stultus messem, quando iniquus quisque donum recte intelligentie accipit: Scripture sacre sententiis docetur, bona loquitur, sed tamen nullo modo hoc quod dicit operatur: 186 uerba Dei profert, nec tamen diligit; laudando exaggerat, uiuendo calcat. Quia ergo stultus iste recta et intelligit et dicit, sed tamen hec operando non amat, messem habendo ieiunat. Quam nimirum famelicus comedit, quia is qui ad Deum sanctis desideriis anhelat, discit quod audit, agit quod  didicerit; et dum doctoris praui recta predicatione reficitur, quid aliud quam stulti fruge satiatur? An non famelicos suos ueritas, ut stulti messem comederent, admonebat, cum per desideria sancta flagrantibus, de Phariseis preciperet, dicens: Que dicunt facite, iuxta opera uero eorum nolite facere . Ac si aperte diceret: uerbi messem loquendo excolunt, sed hanc male uiuendo minime contingunt. uestram ergo famem messis ista reficiat, quia uobis hanc per fatuitatis sue fastidium seruant. Bene autem subditur:



CAPUT IX.

IBID.---Et ipsum rapiet armatus.

11. Diabolus sepe scientiam permittit, ut corrumpat uitam.---Antiquus namque hostis quasi inermis [a 1Kb] uincitur,  cum mala aperte suggerens humane menti, bona omnia simul destruere conatur. Sed armatus uenit, quando bona alia intacta deserens, latenter alia corrumpit. Nam sepe quosdam in intellectu non tentat, eisque in sacri eloquii meditatione non obuiat; sed tamen eorum uitam in operatione supplantat, qui dum de scientie uirtute laudantur, nequaquam suorum operum damna respiciunt; cumque in fauoris [b 1Kb] delectationem animus ducitur, uite sue uulneribus non medetur. Hunc ergo armatus hostis rapuit, quem fraude tectus in alia deserens, ex alia parte superauit. Sequitur:



CAPUT X.

IBID.---Et bibent sitientes diuitias eius.

12. Sepe hebes hoc in diuine legis eruditione studendo  intelligit, quod per negligentiam ingeniosus nescit.---Sepe stultus habet interni liquoris fontem, sed non bibit, quia ingenium quidem intelligentie accipit, sed tamen ueritatis sententias cognoscere legendo contemnit; scit quia intelligere studendo preualeat, sed ab omni doctrine studio fastidiosus cessat. Diuitie quoque mentis, sunt uerba sacre locutionis; sed has diuitias stultus oculis aspicit, et in  ornamenti sui usum minime assumit, quia uerba legis audiens, magna quidem esse considerat, sed ad comprehendenda hec nullo studio amoris elaborat. At contra alius sitim habet, ingenium non habet; amor ad meditandum pertrahit, sensus hebetudo contradicit; et sepe hoc in diuine legis eruditione quandoque studendo intelligit, quod per negligentiam ingeniosus nescit. Huius ergo stulti diuitias sitientes bibunt, dum precepta Dei, que ingeniosi fastidientes nesciunt, hebetes amantes assequuntur. In his nimirum [c 1Kb] tenebras hebetudinis illustrat oculus amoris; nam hoc tardioribus sitis aperit, quod uelocioribus fastidium claudit. Qui et idcirco ad intelligentie alta perueniunt, quia agere que intellexerunt, uel minima nulla contemnunt; et dum sensum manibus adiuuant,  sese ultra altitudinem ingeniosorum leuant. Unde bene per Salomonem dicitur: Stellio manibus nititur, et moratur in edibus regis . Plerumque enim aues, quas ad uolatum penna subleuat, in uepribus resident; et stellio, qui ad uolatum pennas non habet, nitens manibus, [d 1Kb] regni edificium tenet, quia nimirum sepe ingeniosi quique dum per negligentiam torpent, in prauis 187 actibus remanent, et simplices, quos ingenii penna non adiuuat, ad obtinenda eterni regni menia uirtus operationis leuat. Stellio ergo dum manibus nititur, in regis edibus moratur, quia illo simplex per intentionem recti operis peruenit, quo ingeniosus minime ascendit. Sed his auditis, questio nostro cordi suboritur, cur uel negligenti intelligentie donum tribuitur, uel studiosus quisque sensus sui tarditate prepeditur? Ad quam  citius respondetur, dum protinus subditur:



CAPUT XI.

uERS. 6.---Nihil in terra sine causa.

13. Cur ingenium studio tardum, negligenti acre tribuatur.---Idcirco enim sepe et desidiosus ingenium accipit, ut [e 1Kb] de negligentia iustius puniatur, quia quod sine labore assequi potuit, scire contemnit. Et idcirco nonnunquam studiosus tarditate intelligentie premitur, ut eo maiora premia retributionis inueniat; quo magis in studio inuentionis elaborat. Nihil ergo est in terra sine causa, quando et studioso tarditas ad premium proficit, et desidioso uelocitas ad supplicium crescit. [uet. u.] Ad intelligenda autem que recta sunt, aliquando laboris studio, aliquando uero  dolore percussionis erudimur. Unde cum dictum sit, Nihil in terra sine causa; apte protinus additur:



CAPUT XII [Rec. uI].

IBID.---Et de humo non egredietur dolor.

14. Per occulta merita mentium, aperta prodeunt flagella penarum.---Dolor namque quasi de humo [f 1Kb] egreditur, cum homo ad Dei imaginem conditus de rebus insensibilibus flagellatur. Sed quia per occulta  mentium merita, aperta prodeunt flagella penarum, et de humo dolor non egreditur, quoniam sensus nostri malitia exigit ut a rebus insensibilibus feriatur. Ecce enim cernimus quod ad correptionem nostram exspectatus imber arente terra suspenditur, et [a 1Kb] caliginosus er inardescente sole siccatur; mare procellis tumescentibus seuit, et alios ad transmeandum susceptos intercipit, aliis desideratum iter erecta in cumulum unda [b 1Kb] contradicit; terra non solum germina fecunditatis imminuit, sed etiam semina accepta consumit. In quibus nimirum cunctis patenter aspicitur hoc, quod quidam sapiens de Domino testatur, dicens: Et pugnabit cum eo orbis terrarum contra insensatos . Orbis quippe terrarum [c 1Kb] cum Domino contra insensatos pugnat, quando in pena delinquentium et elementorum aduersitas militat.  Sed tamen de humo dolor non egreditur, quia res quelibet insensibilis ad afflictionem nostram stimulo nostre actionis excitatur. De humo dolor non egreditur, quia nequaquam pena de ea nascitur creatura, que percutit, sed de ea procul dubio, que peccando uim percussionis extorsit. Sed curandum magnopere est ut cum in rebus exterioribus pondere doloris afficimur, spe ad superna tendamus; quatenus eo mens ad alta perueniat, quo nos exterior pena castigat. Unde et apte subiungitur:



CAPUT XIII [Rec. uII].

uERS. 7.---Homo ad laborem nascitur, et auis ad uolatum.

15. Quantum caro flagellis afficitur, mens ad altiora  subleuatur.---Ad laborem quippe nascitur homo quia nimirum is qui accepta est preditus ratione, considerat quod ualde sibi sit impossibile, ut hec peregrinationis sue tempora sine gemitu euadat. Unde bene Paulus cum tribulationes suas discipulis enumeraret, adiunxit: Ipsi enim scitis quod in hoc positi sumus . Sed in eo quod caro flagellis afficitur, 188 mens ad appetenda altiora subleuatur; Paulo rursus attestante, qui ait: Et licet is qui foris est noster homo corrumpitur, tamen is qui intus est, renouatur de die in diem . Homo ergo ad laborem nascitur, et auis ad uolatum, quia inde mens ad summa euolat, unde caro in infimis durius laborat.

16. Carnalium grauis labor, spiritalium nullus.---Potest  quoque appellatione hominis carnalium uita signari. Unde et Paulus ait: Cum enim sit inter uos zelus et contentio, nonne carnales estis?  Quibus paulo post subiecit, dicens: Nonne homines estis?  In hac itaque uita homo ad laborem nascitur, quia carnalis quisque cum transeuntia appetit, desideriorum suorum se pondere affligit. Grauis quippe labor est, hanc ipsam presentis uite gloriam querere, quesitam quandoque percipere, et perceptam cum circumspectione custodire. Grauis labor est, hoc cum magna fatigatione apprehendere, quod  is qui apprehendet, nouerit diu stare non posse. Sancti autem uiri quia transeuntia non amant, non solum nulla temporalium desideriorum pondera tolerant; sed et si qua aduersa consurgunt, in ipsis suis pressuris et languoribus non laborant. Quid enim flagellis durius? et tamen de flagellatis apostolis scriptum est: Ibant gaudentes a conspectu concilii, quoniam digni habiti sunt pro nomine Iesu contumeliam pati . Quid ergo eorum mentibus labor est, quibus et pena uerberum labor non est? Homo ergo ad laborem nascitur, quia ille huius mundi ueraciter mala sentit, qui eius bona inhianter appetit. Nam cuius mens ad alta suspenditur, sub ipsa est quidquid exterius contra ipsam mouetur. [uet. uI.] Bene itaque subditur, Et auis ad uolatum.  Quia tanto animus a laboris afflictione se subtrahit, quanto per spem ad summa sustollit. An non quasi auis, Paulus ad uolatum natus fuerat, qui tot aduersa sustinens dicebat: Nostra conuersatio in celis est ? Et rursum: Scimus quoniam si terrestris domus nostra huius habitationis dissoluatur, quod edificationem habemus ex Deo, domum non manufactam, eternam in celis . uelut auis ergo ima transcenderat, quem adhuc corpore in terra demorantem, iam in sublimibus spei penna subleuabat. Sed quia nullus suis uiribus ualet sese in alta sustollere, ut cum uisibilibus affligitur, in inuisibilia subleuetur, recte mox subditur:



CAPUT XIu.

uERS. 8---Quamobrem ego deprecabor Dominum,  et ad Deum ponam eloquium meum.

17. Hoc Dei donum est.---Ac si aperte diceret: illum rogo, per quem hec tribui scio. Si enim hoc per se habere se crederet, deprecari Deum non indigeret. Sequitur:



CAPUT Xu.

uERS. 9.---Qui facit magna et inscrutabilia et mirabilia absque numero.

18. Mira Dei opera humanis oculis usu uiluerunt.---Quis omnipotentis Dei mirabilia perscrutari sufficiat, quod cuncta ex nichilo creauit, quod ipsa mundi fabrica mira potentie uirtute disposita est, et super era celum suspenditur, et super abyssum terra libratur; quod ex rebus inuisibilibus omnis hec uniuersitas ac uisibilibus existit, quod hominem fecit,  ut ita dixerim, in breui colligens mundum alterum, sed rationalem; quod hunc ex anima et carne constituens, inuestigabili uirtutis dispositione permiscuit spiritum et lutum? Ex his 189 itaque aliud nouimus, aliud et sumus; sed tamen mirari negligimus, quia ea que incomprehensibili indagatione mira sunt, humanis oculis usu uiluerunt. Unde fit ut si mortuus homo suscitetur, in admirationem omnes exsiliant, et quotidie homo qui non erat nascitur, et nemo miratur, cum procul dubio omnibus constet quia plus sit creari quod non erat, quam reparari quod erat.  Quia arida Aaron uirga floruit, cuncti mirati sunt; quotidie ex arente terra arbor producitur, uirtusque pulueris in lignum uertitur, et nemo miratur. Quia quinque sunt panibus quinque millia [a 1Kb] homines satiati, creuisse escas in dentibus cuncti mirati sunt; quotidie sparsa grana seminum, plenitudine multiplicantur spicarum, et nemo miratur. Aquam semel in uinum permutatam uidentes cuncti mirati sunt; quotidie humor terre in radicem uitis attractus, per botrum in uinum uertitur, et nemo miratur. Mira sunt itaque omnia que mirari homines negligunt, quia ad considerandum, ut prediximus, usu torpescunt. [Rec. uIII.] Bene autem cum diceret: Qui facit magna, adiunxit statim: Et inscrutabilia. Minus enim fuerat magna facere, si tamen ea que facta  sunt, perscrutari potuissent. Recte autem subditur: Et mirabilia absque numero, quia minoris esset magnitudinis, si que inscrutabilia [b 1Kb] condidit, pauca [c 1Kb] fuisset.

19. Miracula Dei per studium consideranda, non discutienda per intellectum. Fides ubi titubat, qui firmanda. Unde resurrectio fiat credibilis.---Sed inter hec sciendum est quia diuina miracula et semper debent considerari per studium, et nunquam discuti per intellectum. Sepe namque humanus sensus dum quarumdam rerum rationem querens non inuenit, in dubitationis se uoraginem mergit. Unde fit ut nonnulli homines mortuorum corpora in puluerem redacta considerent; dumque resurrectionis uim ex ratione colligere non possunt, hec ad statum pristinum  redire posse desperent. Mira igitur, ex fide credenda sunt, perscrutanda per rationem non sunt; quia si hec nostris oculis ratio expanderet, mira non essent. Sed cum in his fortasse animus titubat, necesse est ut ea que per usum nouit, nec tamen per rationem colligit, ad memoriam reducat; [d 1Kb] quatenus rei similis argumento fidem roboret, quam labefactari sua sagacitate deprehendit. Considerato quippe humane carnis puluere, quorumdam mens concussa desperat, quando puluis ad carnem redeat, et rediuiuum corpus per membrorum lineamenta componat; quando illa terre ariditas per uiuentia membra uiridescat, ac se per eorum species formasque distinguat. Hoc nimirum comprehendi per rationem non potest, sed tamen credi facile per exemplum potest. Quis enim ab uno  grano seminis, immensam surgere arborem crederet, nisi certum hoc per experimentum teneret? In tanta namque unius grani paruitate [e 1Kb] et pene nulla sui dissimilitudine, ubi latet ligni duritia, et ligno tenerior [f 1Kb] uel durior medulla, asperitas corticis, uiriditas radicis, sapor fructuum, suauitas odorum, colorum diuersitas,  mollities foliorum? Et tamen quia hoc per experimentum nouimus, ex uno grano seminis prodire omnia non dubitamus. Quid ergo est difficile, ut 190 puluis in membra redeat, dum conditoris potentiam quotidie cernimus, qui et ex grano ligna mirabiliter, et adhuc mirabilius fructus ex lignis creat? Dicat ergo: Qui facit magna et inscrutabilia, et mirabilia absque numero, quia diuinorum operum magnitudo nec ex qualitate ualet discuti, nec ex quantitate numerari. Unde et adhuc subditur:



CAPUT XuI [uet. uII].

uERS. 10, 11.---Qui dat pluuiam super faciem terre, et irrigat aquis uniuersa. Qui ponit humiles in sublimi, et merentes erigit sospitate.

SENSUS MYSTICUS.---20.Aquis gratie Deus uniuersa  irrigat. Uniuersitatis nomine homo signatur.---Quia amicos beati Iob eruditos eius societate credimus, necesse est ut hec Eliphaz uerba mystice disseramus. Omnipotens enim Deus terre pluuiam tribuit, cum arentia corda gentilium, superne gratia predicationis infundit. Et aquis uniuersa irrigat, quia sterelitatem perditi hominis repletione Spiritus ad fructificationem format, sicut per semetipsam ueritas dicit: Qui biberit ex aqua, quam ego dabo ei, non sitiet in eternum . Uniuersitatis autem nomine homo signatur, quia in ipso uera species, et magna communio uniuersitatis ostenditur. Omne namque quod est, aut est, et non uiuit; aut est, et uiuit, sed nequaquam sentit; aut est, et uiuit, et sentit, sed non intelligit, nec discernit; aut est, aut uiuit, et sentit, et  intelligit, discernit. Sunt namque lapides, nec tamen uiuunt. Sunt arbusta, uiuunt quidem, nec tamen sentiunt. Herbarum namque atque arborum uita uiriditas uocatur, sicut per Paulum de seminibus dicitur: Insipiens, tu quod seminas, non uiuificatur, nisi prius moriatur . Sunt bruta animalia, uiuunt et sentiunt, [g 1Kb] nec tamen intelligunt. Sunt angeli, et uiuunt, et sentiunt, et intelligendo discernunt. Homo itaque, quia habet [h 1Kb] commune esse cum lapidibus, uiuere cum arboribus, sentire cum animalibus, discernere cum angelis, recte nomine uniuersitatis exprimitur, in quo iuxta aliquid ipsa uniuersitas tenetur. Unde et discipulis ueritas dicit: Euntes in mundum uniuersum, predicate Euangelium omni creature . Omnem uidelicet creaturam  solum intelligi hominem uoluit, cui commune aliquid cum omnibus creauit.

21. Uniuersa Deus irrigat, cum ex omni hominum genere ad suam cognitionem uocat.---Quamuis hoc loco uniuersa intelligi et aliter possunt. Sancti enim Spiritus gratia cum sibi diuites subiicit, pauperes non  repellit, cum fortes humiliat, uenire ad se debiles non recusat; cum nobiles colligit, simul et ignobiles apprehendit; cum sapientes suscipit, imperitorum stultitiam non contemnit. Uniuersa ergo Deus aquis irrigat, qui dono sancti Spiritus ex omni genere hominum ad suam cognitionem uocat.

[Rec. IX.] 22. Uniuersa Deus irrigat, quia uim sui sermonis in singulis iuxta morum diuersitatem format.---Possunt autem uniuersorum nomine ipse morum dissimilitudines designari. Alius namque elatione erigitur, alius pondere timoris inclinatur, alius libidine estuat, alius auaritia anhelat, alius remissione se deiicit, alius ira feruescit. Sed per doctrinam sacri eloquii, dum superbo humilitas tribuitur, timido confidentia prebetur, luxuriosus per castitatis studium  ab immunditia tergitur, auarus per continentiam ab ambitionis estu temperatur, remissus zeli rectitudine erigitur, 191 iracundus a precipitationis sue excitatione refrenatur, uniuersa Deus aquis irrigat; quia uim sui sermonis in singulis iuxta morum diuersitatem format, ut hoc in eius eloquio quisque inueniat, per quod uirtutis necessarie germen ferat. Unde per quemdam sapientem de manne dulcedine dicitur: Paratum panem de celo prestitisti illis sine labore, omne delectamentum in se habentem, atque omnis saporis suauitatem . Manna quippe omne delectamentum atque omnis saporis in se suauitatem habuit, quod uidelicet in ore spiritalium, iuxta uoluntatem edentium, saporem dedit, quia diuinus sermo et omnibus congruens, et a semetipso non  discrepans, qualitati audientium condescendit; quem dum electus quisque utiliter iuxta modum suum intelligit, quasi acceptum manna in uoluntarium saporem uertit. Et quia laborem boni operis gloria sequitur retributionis, post aquarum rigationem recte subiungitur: Qui ponit humiles in sublimi, et merentes erigit sospitate.

[uet. uIII, Rec. X.] 23. Seruos Dei nunc despectos et afflictos gloria et gaudium excipient.---In sublimi humiles ponuntur, quia hi qui nunc pro Dei amore despecti sunt, tunc cum Deo iudices ueniunt, sicut hoc quod paulo ante iam diximus, eisdem humilibus ueritas pollicetur, dicens: uos qui secuti estis me, in regeneratione cum sederit Filius hominis in sede maiestatis sue, sedebitis et uos super duodecim sedes,  iudicantes duodecim tribus Isrel . Tunc merentes Dominus sospitate erigit, quia hi qui, eius desideriis accensi, prospera fugiunt, aduersa patiuntur, cruciatus persequentium tolerant, seque ipsi per lamenta castigant, tanto sublimiorem tunc sospitatem recipiunt, quanto nunc cunctis mundi gaudiis deuote moriuntur. Hinc est enim quod per Salomonem dicitur: Cor quod nouit amaritudinem anime sue, in gaudio eius non miscebitur extraneus . Humana etenim mens amaritudinem anime sue scit, cum, eterne patrie desideriis accensa, peregrinationis sue penam flendo cognoscit; sed in eius gaudio extraneus non miscebitur, quia  qui nunc a merore compunctionis alienus est, tunc particeps ad letitiam consolationis non est. Hinc est quod in Euangelio ueritas dicit: Amen amen dico uobis, quid plorabitis et flebitis uos, mundus autem gaudebit; uos autem contristabimini, sed tristitia uestra uertetur in gaudium . Et rursum: uos igitur nunc quidem tristitiam habetis, iterum autem uidebo uos, et gaudebit cor uestrum, et gaudium uestrum nemo auferet a uobis . Sospitate ergo Dominus merentes erigere dicitur, quia pro se afflictos temporaliter uera salute consolatur. Quod tamen de electis Dei etiam in hac uita nil obstat intelligi.

24. Humiles iam ex hac uita in sublimi sunt positi.---In sublimi quippe humiles ponuntur, quia cum se ex humilitate substernunt, alte mentis iudicio cuncta  temporalia transeunt; cumque se indignos in omnibus estimant, recte cogitationis examine huius mundi gloriam transcendentes calcant. uideamus humilem Paulum. Ecce discipulis dicit: Non enim nosmetipsos predicamus, sed Iesum Christum Dominum nostrum, nos antem seruos uestros per Christum . uideamus hunc humilem in sublimi iam positum. Ait: An nescitis quia angelos iudicabimus ? Et rursum: Conresuscitauit et consedere nos fecit in celestibus . Fortasse hunc exterius tunc catena religabat, mente tamen positus in sublimibus fuerat, qui iam per spei sue certitudinem in celestibus sedebat. Sancti itaque uiri foris despecti sunt, et uelut indigni omnia tolerant; 192 sed dignos se supernis sedibus confidentes,  eternitatis gloriam cum certitudine exspectant; cumque laborant foris aduersitate persecutionis, ad munitam recurrunt intrinsecus arcem mentis; et inde cuncta sub se ire despiciunt, inter que et transi e corporaliter etiam semetipsos cernunt; minas non metuunt, quia et tormenta patiendo contemnunt. Hinc enim per Salomonem dicitur: Iustus quasi leo confidens absque terrore erit . Hinc ab eo iterum scriptum est: Non contristabit iustum, quidquid ei acciderit . Quia enim recti quique in alto intentionis sue uertice siti sunt, dum mortem moriendo non sentiunt, miro modo eos reproborum iacula et feriunt, et non contingunt. In sublimi ergo humiles sunt positi, quia unde se in omnibus despiciunt, inde contra omnia securiores fiunt.

 [uet. IX, Rec. XI.] Mens ad ea que supra ipsam sunt inhiare cessans, sub semetipsam indesinenter ruit.---Quo contra recte sub Babylonis specie per prophetam menti reprobe dicitur: Descende, sede in puluere, uirgo filia [a 1Kb] Babylonis, sede in terra; non est solium filie Chaldeorum . Hoc enim loco humana mens uirgo non incorrupta, ut arbitror, dicitur, sed infecunda. Et quia Babylon confusio interpretatur, recte infecunda mens Babylonis filia uocatur, que in eo quod nequaquam bona opera germinat, dum nullo ordine recte uite componitur, quasi confusione matre generatur. Sin autem uirgo non infecunda dicitur, sed incorrupta, postquam  statum salutis perdidit, ad confusionis sue cumulum appellatur quod fuit. Cui apte per increpationem dicitur diuina uoce: Descende. In alto quippe humanus animus stat, quando supernis retributionibus inhiat; sed ab hoc statu descendit, cum turpiter uictus sese defluentibus mundi desideriis subiicit. Cui bene mox additur: Sede in puluere. Descendens enim in puluere residet, quia celestia deserens, terrenis cogitationibus aspersus in infirmis uilescit. Ubi adhuc ingeminando subiungitur: Sede in terra. Ac si aperte exprobrans dicat: Quia celesti conuersatione noluisti te erigere, sub temetipso prostratus in terrenis actibus humiliare. Unde et necessario protinus additur: Non est solium filie Chaldeorum. Chaldei namque feroces interpretantur. ualde autem feroces sunt, qui  [a 1Kb] uoluntates proprias sequentes, nec suis parcere mortibus sciunt. Ferocia sunt terrena desideria, que non solum contra precepta conditoris, sed sepe etiam contra percussionum uerbera, duram atque insensibilem mentem reddunt. Sed filia ferocium solium non habet, quia mens, que ad amorem mundi ex prauis desideriis nascitur, atque eisdem desideriis obduratur, in eo quod se terrenis concupiscentiis subiicit, sedem iudicii amittit; nullique apud se solio presidet, quia examine discretionis caret, et quasi a iudicii sui sessione repellitur, quia per exteriores concupiscentias uagatur. Liquet enim, quod mens, que intus consilii sedem perdiderit, foras se per desideria innumerabiliter spargit. Et quia agere intellecta dissimulat, cecatur recte, ut etiam nesciat quod  agat; et sepe iusto iudicio in sua ipsa uoluntate relinquitur, et sub ea que anxie appetit laboriosa mundi ministeria relaxatur. [uet. X.] Unde apte illic subditur: Quia ultra non uocaberis mollis et tenera; tolle molam, et mole farinam . Constat nimirum quod tenere sue filie parentes parcunt, nec duris atque seruilibus hanc operibus affligunt. Omnipotens ergo Deus quasi teneram filiam uocat, 193 quando dilectam uniuscuiusque animam a laboriosis huius mundi seruitiis reuocat; ne dum exterioribus actibus afficitur, ab internis desideriis obduretur. Sed Chaldeorum filia mollis et tenera non uocatur; quia mens prauis desideriis dedita, in eo [b 1Kb] quod anxie appetit huius seculi labore relinquitur, ut foras mundo uelut ancilla seruiat, que intus Deum ut filia nequaquam  amat. Unde et molam tollere, ac farinam molere iubetur. Mola in gyrum ducitur, et farina profertur. Unaqueque autem mundi huius actio mola est, que dum multas curas congerit, humanas mentes quasi per gyrum uertit; atque ex se uelut farinas proiicit, quia seducto corde, semper minutissimas cogitationes gignit. [uet. XI.] Nonnunquam uero qui quietus alicuius esse meriti creditur, positus in qualibet actione denudatur, unde illic protinus subinfertur: Denuda turpitudinem tuam, discooperi humerum, reuela [c 1Kb] crura, transi flumina . In administratione  quippe operis turpitudo denudatur, dum uilis mens abiectaque in actionis ostentatione cognoscitur, que quieta prius magna putabatur. Humerum mens discooperit, quando opus suum quod ignorabatur ostendit. Crura reuelat, quia quibus desideriorum passibus lucris mundi inhiet manifestat. Flumina etiam transit, quia actiones huius seculi, que quotidie ad terminum defluunt, indesinenter appetit; dumque alias relinquit, alias assequitur, quasi semper [d 1Kb] de flumine ad flumen tendit. Hec paucis per excessum diximus, ut mens a solio sancte intentionis excussa quo iaceat monstraremus, quia si ad ea que super ipsam sunt inhiare cessauerit, sub semetipsam etiam indesinenter ruit. In alto autem figitur, si amorem temporalium deserens, ad spem incommutabilis  eternitatis ligatur.

26. Letitia seruorum Dei uera; letitia iniquorum ex insania, non ex sospitate.---Bene ergo dicitur: Qui ponit humiles in sublimi. Atque apte subiungitur: Et merentes erigit sospitate. Sepe in hoc mundo etiam leti quilibet erecti sunt, dum de ipsa gloria sue prosperitatis intumescunt. Sed merentes Dominus sospitate erigit, quia afflictos suos ad gloriam uere letitie soliditate sustollit. Sospitate quippe, non insania erecti sunt, qui in bonis actibus positi, spe in Deum firma gratulantur. Nonnulli enim, sicut diximus, et iniquitates perpetrant, et gaudere non cessant; de quibus per Salomonem dicitur: Qui letantur cum malefecerint, et exsultant in rebus pessimis . Et rursum: Sunt impii, qui ita securi  sunt, ac si iustorum facta habeant . Hi nimirum non sospitate eriguntur, sed insania, qui superbiunt cum affligi debuerant; et inde miseri in exsultatione defluunt, unde a bonis flentur. Phreneticorum uidelicet sensibus similes, insaniam qua preualent, uirtutem putant; qui ex morbo esse nesciunt hoc, quod amplius sanis possunt; et quasi creuisse se uiribus estimant, dum ad uite terminum per augmenta languoris appropinquant. Qui quia rationis sensum non habent, flentur, et rident; et tanto in magna exsultatione se dilatant, quanto et insensibiles malum quod patiuntur ignorant. Sospitate ergo Dominus merentes erigit, quia electorum mens non de presentis uite insania, sed de certitudine eterne salutis hilarescit. Unde apte mox de hac ipsa  prauorum destructione subiungitur:



CAPUT XuII.

194 uERS. 12.---Qui dissipat cogitationes malignorum ne possint implere manus eorum quod ceperant.

27. Malorum sepe casse sunt cogitationes, nec minus rea conscientia.---Reproborum mentes peruersis cogitationibus semper inuigilant, sed plerumque eis superna dispensatio obuiat; et quamuis prauitatem consilii nec fracti aduersitatibus corrigant, ne tamen contra bonos preualeant, eorum uires refrenat. Quos contra miro iudicio agitur, ut effectu quidem praui  operis careant, et tamen iuste sententie iudicis reos conscientie addicat. Quod ergo mala cogitant, quid ipsi faciant ostendunt; quod uero mala implere nequeunt, hi contra quos cogitauerant, defenduntur. Unde et adhuc bene subditur:



CAPUT XuIII [Rec. XII].

uERS. 13.---Qui comprehendit sapientes in astutia eorum, et consilia prauorum dissipat.

28. Dei consiliis renitentes, ipsis famulantur inuiti. Ostenditur exemplis fratrum Ioseph, Saulis, Ione, Iudeorum.---Sepe enim nonnulli humana sapientia inflati, dum desideriis suis diuina iudicia contraire conspiciunt, astutis eis reluctari machinationibus conantur; et quo ad uotum suum uim superne dispensationis intorqueant, callidis cogitationibus insistunt,  subtiliora consilia exquirunt; sed inde uoluntatem Dei peragunt, unde hanc immutare contendunt; atque omnipotentis Dei consilio, dum resistere nituntur, obsequuntur, quia sepe et hoc eius dispositioni apte militat, quod ei per humanum studium friuole resultat. Sapientes ergo Dominus in ipsa eorum astutia comprehendit, quando eius consiliis humana facta etiam tunc congrue seruiunt, cum resistunt. Quod melius ostendimus, si pauca gestarum rerum ad medium exempla proferamus.

[uet. XII.] 29. Ioseph somnium uiderat, quod suo manipulo fratrum eius se manipuli prosternebant ; somnium uiderat, quod sol et luna se cum reliquis stellis adorabant. Que quia pure fratribus retulit, eorum corda protinus future dominationis inuidia pauorque percussit. Cumque ad  se hunc uenire conspicerent, malitia seuiente dixerunt: Ecce somniator ille uenit, uenite occidamus eum, et uideamus quid illi proderunt somnia sua . Cumque se eius dominio subiici metuunt, somniatorem in puteum deponunt, eumque Ismelitis transeuntibus uendunt: qui in Aegyptum ductus, seruituti subditus, luxurie accusatione damnatus, castitatis merito adiutus, prophetie iudicio [a 1Kb] erectus, omni Aegypto prelatus est; per supernam uero sapientiam prouidus frumenta congessit, et futuro periculo necessitatis obuiauit. Cumque in orbem [b 1Kb] fames irruit, de alimentorum preparatione sollicitus Iacob filios suos in Aegyptum misit: qui frumentorum dispensationi prepositum Ioseph nescientes inueniunt, atque ut mererentur alimenta percipere, eorum dispensatorem  compulsi sunt pronis in terram ceruicibus adorare. Pensemus ergo geste rei ordinem, pensemus quomodo sapientes in ipsa sua astutia uis diuina comprehendat. Ideo ab eis uenditus fuerat Ioseph, ne adoraretur; sed ideo est adoratus, quia uenditus. Astute namque aliquid agere ausi sunt, ut Dei consilium mutaretur; sed diuino iudicio, quod declinare  conati sunt, renitendo seruierunt. Inde quippe coacti sunt Dei uoluntatem peragere, unde hanc moliti sunt astute commutare. Sic diuinum consilium dum deuitatur, impletur; sic humana sapientia dum reluctatur, comprehenditur. Timuerunt fratres, 195 ne Ioseph super eos excresceret; sed hoc quod diuinitus dispositum fuerat, cauendo factum est ut eueniret. Humana ergo sapientia in se ipsa comprehensa est, que uoluntati Dei, unde per intentionem restitit, [c 1Kb] inde eius impletioni militauit.

[uet. XIII.] 30. Sic Saul dum Dauid subiectum quotidiano succrescere uirtutum successu conspiceret, suam ei in coniugium filiam spopondit, atque in eius dotem centum dari ab eo Philistinorum preputia petiit, ut cum prouocatus miles ultra se excrescere  quereret, inimicorum gladiis traditus uitam finiret, sicut scriptum est: Non habet rex necesse sponsalia, nisi tantum centum preputia Philistinorum, ut fiat ultio de inimicis regis . Porro Saul cogitabat tradere Dauid in manus Philistinorum; sed Dauid dispositionis intime fauore roboratus, centum se dare perhibuit, et ducenta preputia reportauit. Cuius nimirum operis Saul argumento superatus, superna prouidentia in sapientie sue est consilio comprehensus; quia unde succrescentis militis uitam se exstinguere credidit, uirtutis [d 1Kb] eius gloriam inde cumulauit.

31. Sed quia nonnunquam astute aliquid sapere etiam electi moliuntur, libet ad medium alium sapientem deducere, [e 1Kb] et quomodo in internis consiliis astutia mortalium comprehendatur, demonstrare.  Prudenter quippe Ionas sapere uoluit, cum ad predicandam [f 1Kb] Niniuitarum penitentiam missus, quia electis gentibus Iudeam deseri timuit, predicationis officium implere recusauit . Nauim petiit, fugere Tharsis elegit; sed protinus tempestas exoritur, sors mittitur, ut uidelicet cognoscatur cuius culpa mare turbetur. Ionas in culpa deprehenditur, in profundum mergitur, ceto sorbente deuoratur, atque illuc gestante bellua peruenit, quo ire sponte contemnit. Ecce fugitiuum Dei tempestas inuenit, sors ligat, mare suscipit, bellua includit, et quia auctori suo obedire renititur, ad locum quo missus fuerat, suo reus carcere portatur. Iubente Deo ministrare homo prophetiam noluit, aspirante Deo bellua prophetam uomit. Comprehendit erge  Dominus sapientes in astutia eorum, quando et hoc in usum sue uoluntatis redigit, per quod sibi uoluntas humana contradicit.

32. Perscrutemur adhuc Hebreorum sapientiam, ut uideamus quid prouidendo prohibuit, quid prohibendo prouocauit. Certe cum ad Redemptoris nostri miracula credentium turba conflueret, cum sacerdotes  populi, inuidie facibus accensi, mundum post eum ire proclamarent dicentes: uidetis quia nichil proficimus, ecce mundus totus post eum abiit ; ut ab illo uim tante concursionis absciderent, finire eius potentiam morte conati sunt, dicentes: Expedit ut unus homo moriatur, et non tota gens pereat . Sed Redemptoris mors ad coniunctionem sui corporis, id est Ecclesie, ualuit, non ad separationem. Unde et per legem turturi uel columbe, in figura nostri sacrificii, secari guttur precipitur, et non penitus abscidi, ut et post mortem corpori caput inhereat ; quia uidelicet mediator Dei et hominum , id est, caput omnium nostrum, 196 et uere mundationis hostia, unde pro nobis mortem pertulit, inde nobis uerius inhesit. Post sectionem ergo caput turturis suo corpori  inheret, quia Christum ab Ecclesia nec mors interueniens diuidit. Persecutores igitur peregerunt hoc quod perniciose moliti sunt, intulerunt mortem, ut ab eo [a 1Kb] absciderent fidelium deuotionem; sed inde fides creuit, unde hanc se exstinguere infidelium crudelitas credidit. Cumque se estimant eius miracula persequendo abscidere, hec nimirum compulsi sunt nesciendo dilatare. Comprehendit ergo Dominus sapientes in astutia eorum, quando et hoc ad pietatis sue obsequium redigit, quod contra illum humana crudelitas exarsit.

33. Deus alia concedit propitius, alia permittit iratus.---Iustus namque et misericors mortalium acta disponens, alia concedit propitius, alia permittit iratus;  atque ea que permittit, sic tolerat, ut hec in sui consilii usum uertat. [uet. XIu.] Unde miro modo fit ut et quod sine uoluntate Dei agitur, uoluntati Dei contrarium non sit, quia dum in bonum usum mala facta uertuntur, eius consilio militant etiam que eius consilio repugnant. Hinc enim per Psalmistam dicitur: Magna opera Domini, exquisita in omnes uoluntates eius . Sic quippe eius opera magna sunt, ut per omne quod ab hominibus agitur, eius uoluntas exquiratur. Nam sepe inde perficitur, unde repelli putabatur. Hinc rursum dicitur: Omnia quecunque uoluit Dominus fecit in celo et in terra . Hinc Salomon ait: Non est sapientia, non est prudentia, non est consilium contra Dominum . Restat ergo ut in  cunctis que agimus uim superne uoluntatis inquiramus, cui uidelicet cognite debet nostra actio deuote famulari, et quasi ducem sui itineris persequi, ne ei etiam nolens seruiat, si hanc superbiens declinat. uitari enim uis superni consilii nequaquam potest; sed magna sibi uirtute hanc temperat, qui se sub eius nutibus refrenat; eiusque sibi pondera leuigat, qui hanc subiecto cordis humero uolens portat. Sed quia persecutorum superius memoriam fecimus, qualiter  etiam ea que subiuncta sunt, eorum cecitati congruant, ostendamus. Sequitur:



CAPUT XIX [Rec. XIII].

uERS. 14.---Per diem incurrent tenebras, et quasi in nocte, sic palpabunt in meridie.

34. Christi persecutores in die tenebras passi sunt. Et quasi ceci palparunt in meridie.---Per diem tenebras incurrerunt, quia in ipsa ueritatis presentia perfidie errore cecati sunt. Clare quippe per diem cernitur, per noctem uero nostra acies obscuratur. Persecutores igitur Redemptoris nostri [b 1Kb] dum diuine uirtutis miracula cernerent, et tamen de eius diuinitate dubitarent, in die tenebras passi sunt, quia uisum in luce perdiderunt. Hinc est quod eos ipsa Lux admonet dicens: Ambulate dum lucem habetis,  ne uos [c 1Kb] tenebre comprehendant . Hinc est quod de Iudea dicitur: Occidit ei sol, cum adhuc esset dies . Hinc est quod uocem penitentium in se propheta iterum sumpsit, dicens: Impegimus meridie quasi in tenebris, in caliginosis quasi mortui . Hinc iterum dicit: [d 1Kb] Custos quid de nocte? custos quid de nocte? Dixit custos: uenit mane et nox . De nocte etenim custos uenit, quia humani generis protector et manifestus in 197 carne apparuit, et tamen hunc pressa perfidie sue tenebris Iudea minime agnouit. Ubi bene ex uoce custodis additur, uenit mane et nox, quia per eius presentiam et noua lux mundo inclaruit, et tamen in corde infidelium uetusta cecitas remansit. [uet. Xu.] Bene autem dicitur: Quasi in nocte, sic palpabunt in meridie. Hoc quippe palpando  exquirimus, quod oculis non uidemus. Iudei autem aperta eius miracula uiderant, et adhuc cum quasi palpantes querebant, cum dicerent: Quo usque animam nostram tollis? Si tu es Christus, dic nobis palam . Ecce miraculorum lux ante oculos aderat, et tamen in cordis sui tenebras offendentes, adhuc requirendo palpabant. Quorum nimirum cecitas ad crudelitatem, crudelitas etiam usque ad aperta opera persecutionis exarsit. Sed Redemptor humani generis persecutorum suorum manibus diu teneri non potuit. Unde et protinus subditur:



CAPUT XX.

uERS. 15.---Porro saluum faciet [e 1Kb] egenum de gladio oris eorum, et de manu uiolenti pauperem.

 35. Christus Iudeorum linguas et gentilium gladium resurgendo superauit.---Ipse quippe iste pauper est, de quo per Paulum dicitur: Propter nos egenus factus est, cum diues esset. Et quia Iudei Dominum accusando tradiderunt, quem traditum gentiles [f 1Kb] occiderunt , potest per oris gladium accusantium Hebreorum lingua signari, de quibus per Psalmistam dicitur: Filii hominum, dentes eorum arma et sagitte, et lingua eorum muchera acuta  ; quia Euangelio etiam teste clamauerunt: Crucifige, crucifige . Per uiolenti uero manum, ipsa crucifigens gentilitas exprimi potest, que in Redemptoris morte Hebreorum uoces opere impleuit. Deus itaque hunc pauperem et de uiolenti manu, et de oris gladio saluum fecit; quia uidelicet Redemptor noster et uires gentilium, et linguas Iudeorum moriendo ex humanitate pertulit, sed ex diuinitatis sue potentia resurgendo superauit. Qua uidelicet resurrectione quid aliud agitur, nisi ut ad spem uite subsequentis infirmitas nostra roboretur? Unde et bene mox subditur:



CAPUT XXI.

uERS. 16.---Et erit egeno spes.

36. Suorum spem solidauit.---Erepto quippe paupere,  egenus ad spem reducitur, quia humilis fidelium populus, Redemptore moriente, pauore concutitur, sed resurgente solidatur. Ipsos namque primos huius populi pauperes, electos uidelicet predicatores, uisa eius mors perculit, sed resurrectio ostensa reparauit. Saluato ergo paupere, spem egenus recipit, quia resurgente in carne Domino, fidelis quisque ad eterne uite fiduciam conualescit. Sed ecce iam in manifesta ostensione ueritas uenit, iam carnis mortem pertulit, eamque resurgendo destruxit, [a 1Kb] iam resurrectionem gloria ascensionis honorauit; et tamen Hebreorum lingua adhuc cum contumeliis lacessere non desinit, quos nimirum equanimiter tolerat, ut alios tolerando conuertat, atque alios minime conuersos quandoque districtius feriat. Tunc enim lingua infidelium ab effrenatione sue loquacitatis obmutescet,  cum uenire eum iustum iudicem uiderit, quem nunc iniuste iudicauit. Unde et bene subditur:



CAPUT XXII.

IBID.---Iniquitas autem contrahet os suum.

37. Iudei a contumeliis in Christum cessabunt.---Os enim suum nunc adhuc iniquitas dilatat, quia humani generis Redemptorem lingua infidelium contumeliis lacessere nequaquam cessat. Sed tunc os contrahet, cum hoc quod non uult per 198 studium, [b 1Kb] per supplicium claudet. Quod tamen bene accipi etiam de conuersis persecutoribus potest. Saluato enim paupere, dum egenus ad spem redit, contracto ore iniquitas obmutescit, quia resurrectionis eius clarescente miraculo, dum copiosa multitudo infidelium credit, a Redemptoris sui iniuriis contumeliisque cessauit.  Os enim suum, quod Deum deridendo aperuit, iam formidando contraxit.

[uet. XuI.] SENSUS MORALIS.---38. Inuidorum tenebre et anxia malitia.---Libet hec moraliter, postposita Iudeorum significatione, transcurrere, atque a prauis generaliter quomodo agantur indagare. Iniquorum quippe hominum mentes cum quedam a proximis bene gesta conspiciunt, in extenso liuoris sui equuleo torquentur, et grauem malitie sue penam sustinent, cum bona in aliis tabescentes uident. Recte itaque dicitur: Per diem incurrent tenebras, quia mens eorum cum de aliena melioratione affligitur, de radio  lucis obscuratur; quia sepe in proximis dum bona aperta considerant, si qua mala lateant inuestigant, et sollicitis inquisitionibus laborant, si quid forte quod accusare possint inueniant. Sana quidem membra conspiciunt: sed clausis cordis oculis uulnus palpantes querunt. Unde et bene subditur: Et quasi in nocte, sic palpabunt in meridie. Dies boni operis in proximo exterius lucet; sed quasi in nocte palpant, quia liuoris sui intus tenebras tolerant. Peruenire ad aliqua, que reprehendant, satagunt, detractionis aditum querunt; sed quia hunc inuenire non ualent, ceci exterius circumeunt. Quod bene exprimitur, cum Lot, protegentibus angelis, in domo eius ostium Sodomite non inuenerunt, sicut scriptum est: uim faciebant Lot uehementissime, et iam proximum erat  ut frangerent fores, et miserunt manum uiri, et introduxerunt ad se Lot, clauseruntque ostium, et eos qui erant foris, percusserunt cecitate a minimo usque ad maximum, ita ut ostium inuenire non possent . Quid est quod malis aduersantibus, intra domum Lot reducitur et munitur, nisi quod iustus quisque dum prauorum insidias sustinet, ad mentem reuertitur, et imperterritus manet? Sodomite autem uiri in domo Lot inuenire ostium nequeunt, quia corruptores mentium contra uitam iusti nullum accusationis aditum deprehendunt. Percussi enim cecitate quasi domum circumeunt, qui inuidentes facta dictaque perscrutantur. Sed quia eis de uita iusti fortis undique ac laudabilis actio obuiat, errantes nichil aliud quam parietem palpant. Bene ergo dicitur: Quasi in  nocte, sic palpabunt in meridie, quia dum bonum quod uident accusare nequeunt, cecati malitia, malum quod non uident ad accusationem querunt.

39. Ad culpam nos trahit delectatio aut terror; neutrum ualet in humilem.---Ubi et recte subiungitur: Porro saluum faciet de gladio oris eorum, et de manu uiolenti pauperem. Pauper quippe est, quisquis apud semetipsum elatus non est. Unde et per Euangelium ueritas dicit: Beati pauperes spiritu, quoniam ipsorum est regnum celorum . Duobus autem modis ad culpam unusquisque pertrahitur. Aut enim delectatione ducitur, aut terrore superatur. Gladius namque oris est iniquitas persuasionis, manus autem uiolenti est aduersitas potestatis. Sed quia ueraciter humilis, qui hoc loco pauper uocatur, quo nulla huius mundi prospera appetit, 199 eo audenter  etiam aduersa contemnit, recte dicitur: Saluum faciet de gladio oris eorum et de manu uiolenti pauperem. Ac si aperte diceretur: Sic in se Deus mentes humilium solidat, ut eas ad perpetrandam nequitiam nec blandimenta suasionum pertrahant, nec dolores suppliciorum frangant. Spes quippe in eternitatem animum erigit, et idcirco nulla mala exterius que tolerat sentit. Unde et subditur: Et erit egeno spes. Ad cuius spei uidelicet fructum eum pauper peruenerit, omnis elatus obmutescit. Unde et adhuc subditur: Iniquitas autem contrahet os suum. Nunc enim malus bonis derogat, et recta que agere negligit.  hec in aliis obtrectando lacerare non cessat. Sed tunc iniquitas os suum contrahit, cum iustis quanta suppetat gloria retributionis agnoscit. Tunc enim ei loqui contra bonos non uacat, quia malorum suorum digna retributione linguam tormenta ligant. Unde bene, Anna prophetante, dicitur: Pedes sanctorum suorum seruabit, et impii in tenebris conticescent . Sed ut electus quisque eterna supplicia euadat, et ad perennem gloriam pauper ascendat, debet hic assiduis flagellis atteri, quatenus in iudicio ualeat purgatus inueniri. Ipso namque infirmitatis nostre pondere deorsum quotidie ducimur, [a 1Kb] nisi mira manu artificis per subuenientia flagella releuemur. Unde et subditur:



CAPUT XXIII [uet. XuII].

 uERS. 17.---Beatus homo qui corripitur a Domino.

40. Assiduis flagellis hic atteri electus debet.---Prima uirtus est, [b 1Kb] ne perpetrari debeant, uitare peccata; secunda autem, saltem perpetrata corrigere. Sed plerumque culpas non solum imminentes minime uitamus, uerum etiam nec commissas agnoscimus. Et peccatorum mens tanto altius tenebrescit, quanto nec damnum sue cecitatis intelligit. Unde fit plerumque diuini muneris largitate, ut culpam pena subsequatur, et flagella oculos delinquentis aperiant, quos inter uitia securitas cecabat. Torpens quippe animus percussione tangitur, ut excitetur; quatenus qui statum sue rectitudinis securus perdidit, afflictus consideret quo iacet. Hinc itaque ipsa asperitas correptionis origo fit luminis. Unde et per Paulum dicitur:  Omne quod arguitur, a lumine manifestatur , argumentum enim salutis est uis doloris. Hinc est enim quod Salomon ait: Curatio cessare faciet peccata maxima . Hinc iterum dicit: Quem enim diligit Dominus, castigat; flagellat autem omnem filium quem recipit . Hinc uoce angelica Dominus ad Ioannem loquitur, dicens: Ego quos amo, redarguo et castigo . Hinc Paulus ait: Omnis autem disciplina in presenti quidem non uidetur esse gaudii, sed meroris; postea autem fructum pacatissimum exercitatis per eam reddit iustitie . Quamuis ergo conuenire simul nequeant dolor et beatitudo, recte tamen nunc dicitur, Beatus homo qui corripitur a Domino; quia per hoc, quod peccator dolore correptionis premitur, quandoque ad beatitudinem, que sine interuentu est  doloris, eruditur. Sequitur:



CAPUT XXIu [Rec. XIu].

IBID.---Increpationem ergo Domini ne reprobes.

41. Correptio Dei alia punit, alia probat.---Quisquis pro culpa percutitur, sed in querela sue percussionis eleuatur, increpationem Domini reprobat, quia hanc iniuste se perpeti accusat. Qui autem non pro purgatione  criminis, sed pro 200 fortitudinis probatione feriuntur, cum causas sue percussionis inquirunt, nequaquam increpationem Domini reprobare dicendi sunt, quia in semetipsis [c 1Kb] satagunt inuenire quod nesciunt. Unde et beatus Iob ad libertatis uerba inter percussionis uerbera erumpens, tanto de se rectius iudicia ferientis interrogat, quanto in semetipso uerius causas [d 1Kb] passionis ignorat. Eliphaz itaque, quia hunc percussum non probationis examine, sed purgationis estimauit, dum libere inter flagella loqueretur, reprobasse Dei increpationem credidit. Quem apte etiam hereticorum tenere speciem diximus, qui omne quod a sancta Ecclesia recte agitur, apud iudicium suum semper ad uitium tortitudinis inflectunt. Quia uero bona intentione ad loquendum ducitur, sed  non curat discernere cui loquatur, adhuc superne dispensationis moderamina predicando subiungit, dicens:



CAPUT XXu [uet. XuIII].

uERS. 18.---Quia ipse uulnerat, et medetur; percutit, et manus eius sanabunt.

42. Duobus modis Deus ad salutem uulnerat. Menti ad Deum redeunti, ad tentationem uertitur, quidquia prius in seculo blandum.---Duobus modis omnipotens Deus uulnerat, quos reducere ad salutem curat. Aliquando enim carnem percutit, et mentis duritiam suo pauore tabefacit. uulnerando ergo ad salutem reuocat, cum electos suos affligit exterius, ut interius uiuant. Unde per Moysen quoque loquitur, dicens: Ego occidam, et uiuere faciam: percutiam, et ego sanabo  . Occidit enim ut uiuificet, percutit ut sanet; quia idcirco foras uerbera admouet, ut intus uulnera delictorum curet. Aliquando autem etiam si flagella exterius cessare uideantur, intus uulnera infligit, quia mentis nostre duritiam suo desiderio percutit. Sed percutiendo sanat, quia terroris sui iaculo transfixos ad sensum nos rectitudinis reuocat. Corda enim nostra male sana sunt, cum nullo Dei amore sauciantur, cum peregrinationis sue erumnam non sentiunt, cum erga infirmitatem proximi nec quamlibet minimo affectu languescunt. Sed uulnerantur ut sanentur, quia amoris sui spiculis mentes Deus insensibiles percutit, moxque eas sensibiles per ardorem caritatis reddit. Unde et sponsa in Canticis canticorum dicit: uulnerata caritate ego  sum . Male enim sana anima, atque in huius exsilii [e 1Kb] stratum ceca securitate prostrata, nec uidebat Dominum, nec uidere requirebat; percussa autem caritatis eius spiculis, uulneratur in intimis affectu pietatis, ardet desiderio contemplationis, et miro modo uiuificatur ex uulnere, que prius mortua iacebat in salute; estuat, anhelat, et iam uidere desiderat quem fugiebat. Percussione ergo ad  salutem reducitur, que ad securitatem quietis intime, amoris sui perturbatione reuocatur. Sed cum sauciata mens anhelare in Deum ceperit, cum cuncta mundi huius blandimenta despiciens, ad supernam patriam per desiderium tendit, ad tentationem ei protinus uertitur, quidquid amicum prius in seculo blandumque putabatur. Nam qui peccantem amare consueuerant, recte uiuentem crudeliter impugnant. Et erectus in Deum animus, carnis sue bella tolerat, in qua prius uitiis seruiens, delectabiliter iacebat; uoluptates prisce ad memoriam redeunt, et contradicentem mentem graui certamine affligunt. Sed quia dum 201 transitorio labore atterimur, a perpetuo dolore liberamur, apte subiungitur:



CAPUT XXuI [Rec. Xu].

 uERS. 19.---In sex tribulationibus liberabit te, et in septima non tanget te malum.

43. Transitorio labore eruimur a perpetuo dolore.---Quid enim senario numero, quem septimus sequitur, nisi presentis uite operatio decursusque signatur? Sexto quippe die omnia perficiens, hominem condidit, et septimo Deus die requieuit. Qui scilicet septimus uesperam non habet, quia subsequentem requiem nullus iam terminus claudit. Perfectis ergo omnibus requies sequitur; quia post bona uite presentis opera, retributio eterne quietis inuenitur. In sex itaque nos tribulationibus Dominus liberat, ne nos in septima malum tangat, quia per paterne pietatis eruditionem presentis uite labore nos atterit, sed in aduentu iudicis a uerbere abscondit; ut tanto tunc ad salutem certiores exhibeat, quanto  nunc nos flagella durius secant. Qui apte mox et mala uite presentis, et adiutoria superne protectionis enumerans subdit:



CAPUT XXuII.

uERS. 20.---In fame eruet te de morte, et in bello de manu gladii.

44. Deus dum uerbi sui pabulo mentes reficit, contra tentationes fortes reddit.---Sicut fames carnis est subtractum subsidium corporis, ita fames mentis est silentium diuine locutionis. Unde recte per prophetam dicitur: Emittam famem in terram, non famem panis, neque sitim aque, sed famem audiendi uerbum Dei . Et quia humanam mentem cum diuina allocutio deserit, contra eam tentatio carnis inualescit, apte subiungitur: Et in bello  de manu gladii. Bellum quippe patimur, cum carnis nostre tentationibus impugnamur; de quo nimirum bello per Psalmistam dicitur: [a 1Kb] Obumbra caput meum in die belli . Quia igitur reprobi dum fame uerbi Dei deficiunt, etiam belli gladio transfiguntur; electos suos Dominus et in fame a morte eripit, et in bello a gladio abscondit, quia eorum mentes dum uerbi sui pabulo reficit, contra  tentationes corporis fortes reddit. Sed sunt nonnulli qui etsi ex diuino eloquio ab interna se fame reficiunt, si iam [b 1Kb] contra tentationes corporis continentie uirtute fulciuntur, adhuc tamen percuti humanis detractionibus metuunt, et sepe dum linguarum iacula formidant, peccati se laqueo strangulant. Unde et apte subditur:



CAPUT XXuIII [uet. XIX].

uERS. 21.---A flagello lingue absconderis.

45. Contra flagellum lingue, contra penas corporales armare se oportet.---Flagellum lingue est exprobratio illate contumelie. Flagello lingue bonos feriunt, qui eorum opera irridendo persequuntur. Sepe enim lingua a bono opere, dum uituperat, reuocat; et quasi flagellum se exerit, quia dorsum  timide mentis cedit. Hoc flagellum lingue, electe menti insidiari Propheta conspexerat, cum supernum adiutorium pollicens dicebat: Ipse liberabit [c 1Kb] de laqueo uenantium, et a uerbo aspero . uenantes enim nichil aliud quam carnem querunt. Sed a uenantium laqueo, atque ab aspero uerbo eripimur, quando et insidias carnalium, et irrisionum probra despiciendo superamus. Aspera quippe eorum uerba sunt, que bonis nostris itineribus aduersantur. Sed asperitatem uerbi euadere, est irrisiones detrahentium dissimulando calcare. Sancta ergo 202 anima a flagello lingue absconditur, quia dum in hoc mundo honorem laudis non querit, nec contumelias detractionis sentit. Sed sunt nonnulli qui iam derogantium uerba despiciunt, iam irrisiones  pro nichilo attendunt, adhuc tamen penas corporis cruciatusque pertimescunt. Antiquus namque aduersarius ut a recta intentione nos retrahat, multiformiter impugnat; et tentationem nostram modo uerbi fame, modo carnis certamine, modo flagello sermonis, modo calamitate persecutionis aggreditur. Sed quia perfectus quisque cum in seipso uitia uicerit, statim mentem etiam contra uulnera passionis accingit, apte subiungitur:



CAPUT XXIX.

IBID.---Et non timebis calamitatem, cum uenerit.

46. Contra multiformem aduersarium pugnantes multiplicius nos parare debemus.---Sancti enim uiri quia contra multiformem aduersarium se pugnare considerant, semetipsos in certamine multipliciter parant.  Habent enim contra famem diuini uerbi pabulum, contra belli gladium, continentie scutum; contra flagellum lingue, protectionem patientie; contra exterioris calamitatis damnum, interni amoris adiutorium. Unde miro modo agitur, ut quo eos hostis callidus numerosius tentat, eo circumspecti Dei milites uirtutibus ditiores fiant. Et quia electi quique dum presentis uite certamina fortiter tolerant, in  terrore sibi uenturi iudicii securitatem parant, recte subiungitur:



CAPUT XXX [uet. XX, Rec. XuI].

uERS. 22.---In uastitate et fame ridebis.

47. Reprobi interius exteriusque torquebuntur.---Tunc quippe reprobi uastitatem famemque passuri sunt, cum damnati in extremo iudicio ab eterni panis uisione separantur. Scriptum namque est: Tollatur impius, ne uideat gloriam Dei . Et per semetipsum Dominus dicit: Ego sum panis uiuus, qui de celo descendi . Simul ergo eos uastitas famesque cruciat, qui non solum foras tormenta sentiunt, sed intus etiam inedie peste moriuntur. uastat gehenna, quia concremat, fames interficit, quia suam illis faciem Redemptor  abscondit. [a 1Kb] Bene namque retributionem interius exteriusque recipiunt, quia et cogitando miseri et operando deliquerunt. Unde bene per Psalmistam dicitur: Pones eos ut clibanum ignis in tempore uultus tui; Dominus in ira sua conturbabit eos, et deuorabit eos ignis . Quod enim ab igne deuoratur, ab exteriori parte accenditur, clibanus uero interius inflammatur. In tempore ergo uultus Domini iniusti omnes et ut clibanus ponuntur, et ab igne deuorantur; quia, apparente iudice, cum a uisione illius eorum multitudo repellitur, et intus per desiderium ardet conscientia, et foris carnem cruciat gehenna.

48. Iusti tunc ridebunt, nec ulla in damnatos misericordia mouebuntur.---Potest etiam flagellum lingue,  sententia ultime animaduersionis intelligi, qua districtus iudex reprobis dicit: Discedite a me, maledicti, in ignem eternum, qui paratus est diabolo et angelis eius . Iustus ergo a flagello lingue atque a calamitate ueniente absconditur, [b 1Kb] quia in tanta districtione sententie blanda tunc iudicis uoce refouetur cum dicitur: Esuriui, et dedistis mihi manducare; sitiui, et dedistis mihi bibere; hospes eram, et collegistis me; nudus, et cooperuistis me; infirmus, et uisitastis me; in carcere eram, et uenistis ad me . Quibus premittitur: uenite, benedicti 203 Patris mei, possidete paratum uobis regnum a constitutione mundi . In uastitate ergo et fame iustus ridebit; quia cum iniquos omnes extrema ultio percutit, ipse de gloria digne retributionis hilarescit. Nec damnatis  iam tunc ex humanitate compatitur; quia diuine iustitie per speciem inherens, inconcusso districtionis intime uigore solidatur. Erectas namque in claritate superne rectitudinis electorum mentes nulla misericordia afficit, quia has a miseriis altitudo beatitudinis alienas reddit. Unde bene etiam per Psalmistam dicitur: uidebunt iusti et timebunt, et super eum ridebunt, et dicent: Ecce homo qui non posuit [c 1Kb] Deum adiutorem suum . Iniquos enim iusti nunc uident et metuunt, tunc uisuri sunt et  ridebunt. Quia enim modo ad eorum labi imitationem possunt, hic habent formidinem; quia uero damnatis tunc prodesse nequeunt, illic non habent compassionem. Aeterno itaque supplicio deditis non esse miserendum, in ipsa qua beati sunt iustitia iudicantis legunt, qui, quod suspicari fas non est, qualitatem sibi percepte felicitatis imminuunt, si in regno positi uolunt quod implere nequaquam possunt. Sed quisquis ad uite precepta se dirigit, priusquam premia eterna percipiat, hic iam initia secuture in perpetuum securitatis degustat; ut antiquum hostem non metuat, ut interueniente mortis articulo uiolentos eius impetus nullatenus perhorrescat. [uet. XXI.] Iustis namque initium retributionis est ipsa plerumque in obitu securitas mentis.  Unde et recte subiungitur:



CAPUT XXXI.

uERS. 22.---Et bestiam terre non formidabis.

49. Sepe in obitu percipiunt securitatem mentis.---Callidus quippe aduersarius bestia terre dicitur, quia ad rapiendas mortis tempore peccatorum animas uiolentia crudelitatis efferatur. Quos enim uiuentes blandiens decipit, morientes seuiens rapit. Quo contra de electorum Ecclesia per prophetam Dominus pollicetur, dicens: Mala bestia non transibit per eam . Illi igitur terre bestiam morientes timent, qui conditoris sui potentiam uiuentes non timent. Sancti etenim uiri quia diuine se formidini medullitus subdunt, omne de aduentu aduersarii pondus timoris abiiciunt. Hinc est enim quod Psalmista Dominum exorat, dicens: Ne quando  rapiat ut leo animam meam . Hinc rursus ait: Exaudi, Deus, orationem meam [d 1Kb] cum tribulor, a timore inimici eripe animam meam . uiuentes quippe perfecte timent iudicem, ne morientes metuant accusatorem. Bene ergo dicitur: Et bestiam terre non formidabis. Ac si aperte diceretur: Quia a blandiente hoste modo non uinceris, hunc seuientem postmodum non timebis. Sed cum bene uiuitur, ualde cauendum est ne mens, despectis ceteris, de gloria singularitatis eleuetur. Unde apte ad memoriam bonum sociale reducitur, cum protinus subinfertur:



CAPUT XXXII.

uERS. 23.---Sed cum lapidibus regionum pactum tuum.

 50. Pie uiuentibus cauenda singularitas.---Quasi distincte in mundo regiones sunt Ecclesie gentium, que in una fide posite, morum linguarumque diuersitate diuiduntur. Quid ergo regionum lapides, nisi Ecclesiarum electos accipimus? quibus primi instructoris uoce dicitur: uosautem tanquam lapides uiui superedificamini . De quibus sancte Ecclesie per prophetam Dominus pollicetur dicens: Ecce ego sternam per ordinem lapides tuos . Qui igitur recte uiuit, pacto se lapidibus 204 regionum  iungit, quia in eo quod mundi desideria superat, uitam suam procul dubio ad sanctorum precedentium imitationem ligat. Sed cum a mundi [a 1Kb] actione disiungitur, malignorum spirituum impugnationes crescunt: que tamen quo magis in merore quemquam atterunt, eo conditori humilius subdunt. Unde et subiungitur:



CAPUT XXXIII.

IBID.---Et bestie terre pacifice erunt tibi.

51. Acriores hostis insidie, ad gratie adiutorium postulandum nos compellunt.---Notandum prius est quod non ait pacate, sed pacifice, uidelicet, non quia pacem habent, sed quia pacem faciunt. Hostes quippe callidi dum insidiantur, affligunt; sed afflicta mens tanto magis ad eternam patriam reditum diligit,  quanto in hoc erumnoso exsilio laboriosius uiuit; et uerius se gratie sui adiutoris humiliat, cum contra se insidias hostium acriores pensat. Terre ergo bestie pacifice electis fiunt, quia maligni spiritus, cum bonorum corda aduersantes deprimunt, hec nolentes ad amorem Domini impellunt. Inde ergo cum Deo pax robustior oritur, unde nobis ab aduersariis durior pugna generatur.

[uet. XXII.] 52. Motus carnis tentando rugiunt, sed usque ad morsum non perueniunt. Imo nobis pacem cum Deo procurant.---Possunt etiam per terre bestias motus carnis intelligi, qui dum mentem nostram irrationabilia suadendo lacessunt, contra nos bestialiter insurgunt. Sed cum cor sub diuina lege deprimitur, etiam carnis incentiua detumescunt;  ut etsi tentando submurmurant, nequaquam tamen usque ad effectum operum, quasi ad aperti morsus rabiem exsurgant. Quis enim in hac adhuc corruptibili carne subsistens, has terre bestias plene edomat, cum ille ad tertium celum raptus egregius predicator dicat: uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis ? Sed alius est has bestias in campo operis seuientes aspicere, aliud intra cordis caueam frementes tenere. Redacte namque intra claustra continentie, etsi adhuc tentando rugiunt, usque ad morsum tamen, ut diximus, actionis illicite non excedunt. Pacifice itaque sunt terre bestie, quia motus carnis etsi per desideria palpitant, aperta nos  tamen contradictione operis non impugnant. Quamuis per hoc ipsum quod pacifice dicuntur, etiam id quod de malignis spiritibus diximus, non inconuenienter accipitur. Motus etenim carnis pacem nobis cum Deo faciunt, cum tentando contradicunt. Nam iusti mens in eo quod ad superna dirigitur, ex corruptibili corpore graui bello fatigatur. Que si quando a desideriis celestibus, huius mundi quamlibet minima delectatione tardatur, ipso bello sue tentationis  impellitur, ut illud toto corde diligat, quod contradictio nulla perturbat. Unde fit, ut quietem intimam ad memoriam reuocet, et carnis sue illecebras fugiens, ad illam pleno amore suspiret. Considerare enim ex tentatione unusquisque compellitur, unde quo cecidit, qui postquam pacem Dei deseruit, rixam sibi contra se [b 1Kb] exsurgere ex semetipso sentit, et tunc uerius uidet de secura Dei dilectione quid perdidit, qui ad se dilapsus, suam in se contumeliam inuenit. Pacem ergo nobis terre bestie faciunt, quia motus carnis, dum nos tentando lacessunt, ad amorem quietis intime impellunt. Bene autem subditur:



CAPUT XXXIu [uet. XXIII.]

uERS. 24.---Et scies quod pacem habeat tabernaculum  tuum.

205 53. In Scripturis pax plena et pax inchoata.---In Scriptura sacra aliter pax plena dicitur, atque aliter inchoata. Inchoatam quippe pacem ueritas discipulis dederat, cum dicebat: Pacem relinquo uobis, pacem meam do uobis , et plenam Simeon desiderauerat, cum exoraret dicens: [c 1Kb] Nunc dimittis seruum tuum, Domine, secundum uerbum tuum in pace . Pax enim nostra ex desiderio conditoris inchoatur, ex manifesta autem uisione perficitur. Plena quippe tunc erit, cum mens nostra nec ignorantia cecatur, nec carnis sue impugnatione concutitur. Sed quia eius exordia tangimus, cum uel mentem Deo, uel carnem menti subiugamus, tabernaculum iusti habere pacem dicitur, quia uidelicet  eius corpus, [d 1Kb] quod mente inhabitat, a peruersis desideriorum motibus [e 1Kb] sub iustitie dispositione refrenatur. Sed quid prodest per continentiam carnem restringere, si mens se per compassionem nesciat in proximi amore dilatare? Nulla namque est castitas carnis quam non commendat suauitas mentis. Unde post pacem tabernaculi apte subiungitur:



CAPUT XXXu.

IBID.---Et uisitans speciem tuam, non peccabis.

54. Se quisque in altero cogitet et amet. Paulus omnibus omnia factus condescendendo, non cadendo.--- Species quippe hominis est alter homo. Recte enim species nostra dicitur proximus noster, quia in illo cernimus quid ipsi sumus. Corporali enim uisitatione ad proximum gressuum accessu imus; spiritali uero,  non gressu, sed affectu ducimur. Speciem ergo suam uisitat, quisquis ad eum, quem sibi similem per naturam conspicit, passibus amoris tendit; ut in altero sua considerans, ex se ipso colligat, qualiter infirmanti alteri condescendat. Speciem suam uisitat, qui ut in se alterum reficiat, se in altero pensat. Hinc namque per Moysen ueritas cum gesta describeret, gerenda signabat, dicens: Protulit terra herbam uirentem et afferentem semen iuxta genus suum, lignumque  faciens fructum, et habens unumquodque sementem secundum speciem suam . Lignum quippe secundum speciem suam semen producit, cum mens nostra [a 1Kb] ex se considerationem in alterum colligit, et recti operis germen parit. Hinc quidam sapiens dicit: Quod tibi non uis fieri, alteri ne feceris . Hinc in Euangelio Dominus dicit: Que uultis ut faciant uobis homines, et uos eadem facite illis . Ac si aperte diceret: Speciem uestram in altero uisitate, atque ex uobismetipsis cognoscite, quid uos oporteat aliis exhibere. Hinc Paulus ait: Factus sum Iudeis tanquam Iudeus, ut Iudeos lucrarer; et his qui sub lege sunt, quasi sub lege essem, cum ipse non essem sub lege, ut eos qui sub lege erant lucrifacerem; et his qui sine lege sunt quasi sine lege  essem, cum sine lege Dei non essem, sed in lege essem Christi. . Et paulo post: Omnibus omnia factus sum, ut omnes facerem saluos . Neque enim egregius predicator, ut quasi Iudeus fieret, ad perfidiam erupit; neque ut quasi sub lege esset, ad carnale sacrificium rediit; neque ut omnibus omnia fieret, simplicitatem mentis in erroris uarietatem commutauit; sed condescendendo appropinquauit infidelibus, non cadendo; ut uidelicet singulos in se suscipiens, et se in singulos transfigurans, compatiendo colligeret, si ita 206 ipse, ut illi, esset quid impendi sibi ab aliis recte uoluisset; et tanto uerius unicuique erranti concurreret, quanto salutis eius modum ex propria consideratione didicisset. Bene ergo dicitur: Et uisitans speciem tuam non peccabis,  quia tunc peccatum plene uincitur, cum ex sua similitudine unusquisque perpendit, quomodo in proximi dilectione dilatetur. Cum uero a uitiis caro restringitur, cum mens uirtutibus exercetur, restat ut loquendo quisque doceat uitam quam moribus seruat. [uet. XXIu.] Ille namque uberes fructus predicationis colligit, qui semina bone operationis premittit. Unde post pacem tabernaculi, et speciei nostre uisitationem, recte subiungitur:



CAPUT XXXuI.

uERS. 25.---Et scies quoniam multiplex erit semen tuum, et progenies tua sicut herba terre.

55. Semen iusti multiplex.---Post pacem quippe tabernaculi, post speciei nostre uisitationem, semen iusti multiplex surgit, quia nimirum post membrorum  macerationem, ac morum magnitudinem, tanto ei fecundius predicationis uerbum tribuitur, quanto hoc in eius pectore perfecti operis exaratione preuenitur. Ille namque bene loquendi facundiam accipit, qui sinum cordis [b 1Kb] per recte uiuendi studia extendit. Nec loquentem conscientia prepedit, cum uita linguam antecedit. Hinc est quod Aegypti, seruitio publico, Ioseph dispensante, subiecti ; cum iuri regis semetipsos tradentes humiliant, frumenta  etiam ad semen reportant. Frugem quippe ad esum etiam liberi accipimus, cum et sacro eloquio pascimur, et tamen ad quedam, que in hoc mundo appetimus in nostris uoluptatibus [c 1Kb] uagamur. Sed serui facti, et ad semen frumenta percipimus, quia dum plene Deo subdimur, etiam uerbo predicationis replemur. Et quoniam magna proles fidelium sequitur, cum sancta predicatio prerogatur, post multiplicitatem seminis recte subiungitur: Et progenies tua sicut herba terre. Iusti progenies herbe terre comparatur, quia qui de eius imitatione nascitur, dum arentem uite presentis gloriam deserit, [d 1Kb] spe in eterna uiridescit. uel certe iusti progenies sicut herba oritur, quia dum uiuendo monstrat quod predicando asserit, multitudo sequentium innumerabilis  exsurgit. Sed quisquis iam terrena desideria despicit, quisquis se per actiue uite opera extendit, nequaquam ei sufficit magna exterius agere, nisi etiam per contemplationem ualeat interna penetrare. Unde et apte protinus subinfertur:



CAPUT XXXuII [Rec. XuII].

uERS. 26.---Ingredieris in abundantia sepulcrum, sicut infertur aceruus tritici in tempore suo.

56. Qui carnem domuit, contemplationi uacare debet. Et qui predicationi operam dat.---Quid enim sepulcri nomine, nisi contemplatiua uita signatur, que nos quasi ab hoc mundo mortuos sepelit, dum a terrenis desideriis susceptos in intimis abscondit? Ab exteriori quippe uita mortui etiam sepulti per contemplationem fuerant, quibus Paulus dicebat: Mortui enim  estis, et uita uestra abscondita est cum Christo in Deo . [uet. XXu.] Actiua quoque uita sepulcrum est, quia a prauis nos operibus mortuos tegit; sed contemplatiua perfectius sepelit, quia cunctis mundi actionibus funditus diuidit. Quisquis ergo iam in se contumelias 207 carnis edomuit, superest ut mentem per studia sancte operationis exerceat; et quisquis iam mentem per sancta opera dilatat, superest ut hanc usque ad secreta intime contemplationis studia extendat. Neque enim perfectus predicator est, qui uel propter contemplationis studium operanda negligit, uel propter operationis instantiam contemplanda postponit. Hinc est enim quod Abraham coniugem mortuam in sepulcro duplici sepelit ; quia nimirum perfectus quisque  predicator exstinctam a presentis uite desideriis animam suam, sub bone operationis tegmine et contemplationis abscondit, ut a carnali concupiscentia sub actiua contemplatiuaque uita quasi insensibilis lateat, que prius mundi desideria sentiens, mortaliter uiuebat. Hinc est quod humani generis Redemptor per diem miracula in urbibus exhibet, et ad orationis studium in monte pernoctat, ut perfectis uidelicet predicatoribus innuat quatenus nec actiuam  uitam amore speculationis funditus deserant, nec contemplationis gaudia penitus operationis nimietate contemnant; sed quieti contemplantes sorbeant, quod occupati erga proximos loquentes refundant. Speculando quippe in Dei amorem surgitur, sed predicando ad proximi utilitatem reditur. Unde apud Moysen, dum in sacrificio uacca mactatur , offerri cum hyssopo lignoque cedrino bis tinctus coccus precipitur. uaccam quippe mactamus, cum carnem a lasciuia sue uoluptatis exstinguimus. Quam cum hyssopo lignoque cedrino ac cocco offerimus; quia cum maceratione carnis, sacrificium fidei, spei et caritatis adolemus. Hyssopus quippe interna nostra mundare consueuit. Et per Petrum dicitur: Fide mundans corda eorum . Lignum cedrinum  nulla putredine deficit, quia spem celestium terminus non consumit. Unde et per Petrum dicitur: Regenerauit nos in spem uiuam per resurrectionem Iesu Christi ex mortuis, in hereditatem incorruptibilem, et incontaminatam, et immarcescibilem . Coccus rubeo colore flammescit, quia quem implet caritas incendit. Unde et in Euangelio ueritas dicit: Ignem ueni mittere in terram . Sed bis tinctus coccus offerri precipitur, ut uidelicet ante interni iudicis oculos caritas nostra Dei et proximi dilectione coloretur; quatenus conuersa mens nec sic pro amore Dei quietem diligat, ut curam proximi utilitatemque postponat; nec sic pro amore proximi occupata inseruiat, ut quietem funditus deserens, ignem in se superni amoris exstinguat. Quisquis ergo  semetipsum Deo iam sacrificium obtulit, si perfecta desiderat, curet necesse est, ut non solum ad operationis se latitudinem, uerum etiam ad culmina contemplationis extendat.

[uet. XXuI.] 57. uita actiua aliis, aliis contemplatiua magis congruit. Alterutra cuique pro ingenio colenda.---Sed inter hec magnopere sciendum est, quia ualde inter se diuerse sunt [a 1Kb] conspersiones animorum. Nonnulli namque hominum ita otiose mentis sunt, ut si eos labor occupationis excipiat, in ipsa operis inchoatione succumbant; et nonnulli ita inquieti sunt, ut si uacationem laboris habuerint, grauius laborent, quia tanto [b 1Kb] deteriores cordis tumultus tolerant, quanto eis licentius ad cogitationes uacat. Unde necesse est ut nec quieta mens ad exercitationem se immoderati operis 208 dilatet, nec inquieta  ad studium contemplationis angustet. Sepe enim qui contemplari Deum quieti poterant, occupationibus pressi ceciderunt; et sepe qui occupati bene humanis usibus uiuerent, gladio sue quietis exstincti sunt. Hinc namque est quod nonnulli inquieti spiritus, dum plus exquirunt contemplando quam capiunt, usque ad peruersa dogmata erumpunt; et dum ueritatis discipuli esse humiliter negligunt, magistri errorum fiunt. Hinc per semetipsam ueritas dicit: Si oculus tuus dexter scandalizat te, erue eum, et proiice abs te. Bonum  est tibi cum uno oculo in uitam intrare, quam duos oculos habentem mitti in gehennam ignis . Due quippe uite, actiua uidelicet et contemplatiua, cum conseruantur in mente, quasi duo oculi habentur in facie. Dexter namque oculus uita contemplatiua est, sinister actiua. Sed sunt nonnulli, ut diximus, qui discrete intueri summa et spiritalia nequaquam possunt, et tamen alta contemplationis assumunt, atque idcirco in perfidie foueam, [c 1Kb] intellectus praui errore dilabuntur. Hos itaque contemplatiua uita ultra uires assumpta, [d 1Kb] cogit a ueritate cadere, quos in statu sue rectitudinis humiliter poterat sola actiua custodire. Quibus recte hoc quod prefati sumus, ueritas dicit: Si oculus tuus dexter scandalizat te, erue eum, et proiice abs te. Bonum tibi est cum uno oculo  in uitam intrare, quam duos oculos habentem mitti in gehennam ignis. Ac si aperte diceret: Cum ad contemplatiuam uitam idonea discretione non sufficis, solam securius actiuam tene. Cumque in hoc, quod pro magno eligis, deficis, eo contentus esto, quod pro minimo attendis; ut si per contemplatiuam uitam a ueritatis cognitione compelleris cadere, regnum celorum per solam actiuam ualeas saltem luscus intrare. Hinc rursum dicit: Qui scandalizauerit unum de pusillis istis qui in me credunt, expedit eti ut suspendatur mola asinaria in collo eius, et demergatur in profundum maris . Quid per mare, nisi presens seculum; quid per molam asinariam, nisi actio terrena signatur? Que dum colla mentis per stulta desideria stringit, hanc in laboris circuitum  mittit. Sunt itaque nonnulli qui dum terrenas actiones deserunt, et ad contemplationis studia, humilitate postposita, ultra intelligentie uires surgunt, non solum se in errorem deiiciunt, sed infirmos quosque a gremio unitatis diuidunt. Qui ergo unum de minimis scandalizat, melius illi fuerat, alligata collo mola asinaria, in mare proiici, quia nimirum peruerse menti expeditius esse potuisset, ut occupata mundo terrena negotia ageret, quam per contemplationis studia ad multorum perniciem uacaret. Rursum, nisi quibusdam mentibus contemplatiua uita potius quam actiua congrueret, nequaquam per Psalmistam Dominus diceret: uacate et uidete, quoniam ego sum Deus .

[uet. XXuII.] 58. Quid ualeant timor et amor ad  contemplationem.---Sed inter hec sciendum est quia sepe et pigras mentes amor ad opus excitat, et inquietas in contemplatione timor refrenat. Anchora enim cordis est pondus timoris; et plerumque fluctu cogitationum quatitur, sed per discipline sue uincula retinetur; neque hoc tempestas sue inquietudinis ad naufragium pertrahit, quia in diuini amoris littore perfecta caritas astringit. Unde necesse est 209 ut quisquis ad contemplationis studia properat, semetipsum prius subtiliter interroget, quantum amat. Machina quippe mentis est uis amoris, que hanc  dum a mundo extrahit, in alta sustollit. Prius ergo discutiat, si summa inquirens diligit, si diligens timet, si nouit incognita aut amando comprehendere, aut non comprehensa timendo uenerari. In contemplatione etenim mentem si amor non excitat, teporis sui torpor obscurat; si timor non aggrauat, sensus hanc per inania ad nebulam erroris leuat; et cum clausa ei secretorum ianua tardius aperitur, ab ea longius ipsa sua presumptione repellitur; quia irrumpere appetit hoc, quod non inueniens querit; cumque superba mens errorem pro ueritate percipit, quo quasi intus gressum porrigit, foras tendit. Hinc est enim quod legem daturus Dominus, in igne fumoque descendit ; quia et humiles per claritatem sue ostensionis illuminat, et superborum  oculos per caliginem erroris obscurat. Prius igitur mens ab appetitu glorie temporalis, atque ab omni carnalis concupiscentie delectatione tergenda est, et tunc [a 1Kb] ad aciem contemplationis erigenda. Unde et cum lex accipitur, populus a monte prohibetur, ut uidelicet qui infirmis adhuc mentibus terrena desiderant, considerare sublimia non presumant. Unde et recte dicitur: Si bestia tetigerit montem, lapidabitur . Bestia enim montem tangit, cum mens irrationabilibus desideriis subdita ad contemplationis alta se erigit. Sed lapidibus percutitur, quia summa non sustinens, ipsis superni ponderis ictibus necatur.

59. Que ad eam assequendam perfectio necessaria.---Qui igitur culmen apprehendere perfectionis nituntur,  cum contemplationis arcem tenere desiderant, prius se in campo operis per exercitium probent, ut sollicite sciant si nulla iam mala proximis irrogant, si irrogata a proximis equanimiter portant, si obiectis bonis temporalibus nequaquam mens letitia soluitur, si subtractis non nimio merore sauciatur; ac deinde perpendant si cum ad semetipsos introrsus redeunt, in eo quod spiritalia rimantur, nequaquam secum rerum corporalium umbras trahunt, uel fortasse tractas manu discretionis abigunt; si incircumscriptum lumen uidere cupientes, cunctas circumscriptionis sue imagines deprimunt; et in eo quod super se contingere appetunt, uincunt quod sunt. [uet. XXuIII.] Unde recte nunc dicitur: Ingredieris in abundantia sepulcrum. uir quippe perfectus sepulcrum  in abundantia ingreditur, quia prius actiue uite opera congregat, et postmodum carnis sensum per contemplationem mortuum, huic mundo funditus occultat. Unde et apte subditur: Sicut infertur aceruus tritici in tempore suo .

60. Actio contemplationem debet antecedere.---Actionis namque tempus primum est, contemplationis extremum. Unde necesse est ut perfectus quisque prius uirtutibus mentem exerceat, atque hanc postmodum in horreum quietis condat .  Hinc est enim quod is quem legio demonum Domino iubente dereliquit, ad Saluatoris sui pedes [b 1Kb] residet, uerba doctrine percipit, et de regione sua simul discedere cum salutis auctore concupiscit; sed tamen ei ipsa que salutem contulit ueritas dicit: Reuertere primum in domum 210 tuam, et narra quanta tibi fecerit Dominus. Cum enim quamlibet parum de diuina cognitione percipimus, redire ad humana iam nolumus, et proximorum necessitatibus onerari recusamus; quietem contemplationis querimus, nichilque aliud, nisi hoc quod sine labore reficit, amamus. Sed sanatos nos ueritas ad domum mittit, narrare que nobiscum acta sunt precipit, ut uidelicet prius mens exsudet in opere, et postmodum refici debeat per contemplationem.

 [Rec. XuIII.] 61. Contemplationis et actionis figure Rachel et Lia, Maria et Martha. uite actiue magna merita, contemplatiue potiora.---Hinc est quod Iacob pro Rachel seruit, et Liam accipit, eique dicitur Non est consuetudinis in terra nostra ut minores ante tradamus ad nuptias quam maiores . Rachel [c 1Kb] namque, uisum principium; Lia autem laboriosa dicitur. Et quid per Rachelem, nisi contemplatiua; quid per Liam, nisi actiua uita designatur? In contemplatione quippe principium, quod Deus est, queritur; in operatione autem sub graui necessitatum fasce laboratur. Unde et Rachel pulchra, sed sterilis; Lia autem lippa est, sed fecunda, quia nimirum mens cum contemplandi otia appetit, plus uidet, sed minus Deo filios generat; cum uero ad  laborem se predicationis dirigit, minus uidet, sed amplius parit. Post Lie ergo complexus ad Rachelem Iacob peruenit, quia perfectus quisque ante actiue uite ad fecunditatem iungitur, et post contemplatiue ad requiem copulatur. Quia enim contemplatiua uita minor quidem tempore, sed merito maior est quam actiua, sacri Euangelii uerbis ostenditur, in quo due mulieres diuersa egisse referuntur. Maria quippe Redemptoris nostri uerba audiens, ad pedes illius residebat; Martha autem corporalibus ministeriis insistebat. Cumque contra Marie otium Martha quereretur, audiuit: Martha, Martha, sollicita es, et turbaris erga plurima. Porro unum est necessarium. Maria optimam partem elegit, que non auferetur ab ea . Quid enim  per Mariam, que uerba Domini residens audiebat, nisi contemplatiua uita exprimitur? Quid per Martham exterioribus obsequiis occupatam, nisi actiua uita signatur? Sed Marthe cura non reprehenditur, Marie uero etiam laudatur, quia magna sunt actiue uite merita, sed contemplatiue potiora. Unde nec auferri unquam Marie pars dicitur, quia actiue uite opera cum corpore transeunt, contemplatiue autem gaudia melius ex fine conualescunt. Quod bene ac breuiter Ezechiel propheta exprimit, cum uolantia  animalia contemplatus ait: Et similitudo manus hominis subtus [a 1Kb] pennas eorum erat . Quid enim per pennas animalium, nisi contemplationes possumus sentire sanctorum, quibus ad summa transuolant, et terrena deserentes, sese in celestibus librant? Quid per manus, nisi operationes accipimus? Quia cum in proximi amore se dilatant, bona que preualent etiam corporaliter administrant. Sed manus eorum sub pennis sunt, quia actionis sue opera uirtute contemplationis uincunt.

[uet. XXIX.] 62. Sepulcri nomine requies eterna potest intelligi.---Potest etiam per sepulcrum non solum in hac uita nostra contemplatio, sed requies eterne et intime retributionis intelligi; in qua tanto uerius quiescitur, quanto in nobis corruptionis uita perfectius  necatur. In abundantia ergo sepulcrum 211 ingreditur, qui post congesta uite presentis opera, mutabilitati sue plene mortuus, in secreto ueri luminis occultatur. Unde et per Psalmistam dicitur: Abscondes eos in abdito uultus tui, a conturbatione hominum . Quod bene etiam comparatio adiuncta commendat, cum subditur: Sicut infertur aceruus tritici in tempore suo. Frumentum quippe in segete sole tangitur, quia in hac uita, humana anima respectu superni luminis illustratur; pluuias accipit, quia ueritatis eloquio pinguescit; uentis concutitur, quia tentationibus exercetur; et secum crescentes paleas portat, quia nequiorem contra se quotidie uitam peccantium tolerat; atque ad aream deductum triturationis pondere premitur, ut a palearum connexione soluatur; quia mens nostra  celesti discipline supposita, dum correctionis flagella percipit, a societate carnalium [b 1Kb] mundior recedit; et relictis paleis ad horreum ducitur, quia foris remanentibus reprobis, electa anima ad superne mansionis eterna gaudia subleuatur. Bene ergo dicitur: Ingredieris in abundantia sepulcrum, sicut infertur aceruus tritici in tempore suo; quia dum post afflictionem iusti premia patrie celestis inueniunt, quasi post pressuras ad horreum grana deferuntur; et in alieno  quidem tempore percussiones sentiunt, sed [c 1Kb] in suo a percussione requiescunt. Electis quippe tempus alienum est uita presens, unde et quibusdam adhuc infidelibus ueritas dicit: Tempus meum nondum uenit, tempus autem uestrum semper est paratum . Et rursum: Hec est hora uestra, et potestas tenebrarum . Sepulcrum ergo in tempore suo sicut frumenti aceruus ingreditur, quia ille eternam requiem 212 percipit, qui prius hic, ut ab exurendis paleis liber sit, discipline pressuras sentit. Eliphaz uero, quia et in locutionis sue serie tabernaculum, lapides, bestias, semen, herbas, sepulcrumque nominauit, quod non hec iuxta litteram dixerit, ipse innuit, qui post cuncta illico subiungit.



CAPUT XXXuIII.

 uERS. 27.---Ecce hoc, ut inuestigauimus, ita est.

63. uerba Eliphaz spiritaliter intelligenda sunt.---Liquet profecto quod in his uerbis nichil ab eo iuxta superficiem dicitur, quia nimirum ante faciem non iacet quod inuestigatur. Qui ergo hec inuestigasse se indicat, quia in uerbis exterioribus interiora quesierit demonstrat. Sed post cuncta ad stultitiam iactantie peruenit, quia protinus subdit:



CAPUT XXXIX.

IBID.---Quod auditum, mente pertracta.

64. Grauis eius imperitia est uelle docere meliorem.---Quantalibet doctrina mens polleat, grauis eius imperitia est uelle docere meliorem. Unde et ea que ab amicis recte prolata sunt, ab interno [d 1Kb] arbitro non recta iudicantur. In eo namque uim sue rectitudinis  amittunt, quod auditori non congruunt; quia et medicamina uires perdunt, cum sanis membris apponuntur. In omni ergo quod dicitur, necesse est ut causa, tempus et persona pensetur; si uerba sententie ueritas roborat, si hanc tempus congruum postulat, si et ueritatem sententie, et congruentiam temporis persone qualitas non impugnat. Ille enim laudabiliter spicula emittit, qui prius hostem quem feriat conspicit. Male namque arcus ualidi cornua subigit, qui sagittam fortiter dirigens ciuem ferit.



LIBER SEPTIMUS. Totum caput sextum, tribus postremis uersibus exceptis, partim allegorice, partim moraliter explicat.



CAPUT PRIMUM.


211 1. Iob flagellis et conuiciis probatus. Si qua loquitur que impatientiam sonant, hec non humano pensanda iudicio, sed diuino.---Quorumdam mentes plus flagella, quam conuicia cruciant; quorumdam uero plus conuicia quam flagella castigant. Nam  sepe contra nos quibuslibet penis durius tormenta uerborum seuiunt; cumque nos ad defensionem erigunt, in impatientiam sternunt. Unde beato Iob ne deesse tentatio ulla potuisset, non solum hunc flagella desuper feriunt sed grauiora plagis amicorum colloquia affligunt; ut sancti uiri anima hinc inde  pulsata, ad motum iracundie et elationis erumperet, et [a 1Kb] quidquid mundum uixerat, per contumaciam superbe locutionis inquinaret. Sed tactus plagis gratias retulit; lacessitus uerbis recta respondit; et percussus innotescit, quam pro minimo salutem carnis habuerit. Loquens quoque indicat, quam sapiens tacebat. Sed quedam eius uerbis admista sunt, que apud humana iudicia patientie limitem transire uideantur: que nos uere intelligimus, si superni sententiam iudicis in eorum examinatione pensamus. Ipse quippe beatum Iob et prius contra aduersarium pretulit, dicens: uidisti seruum meum Iob, quod non ei similis est super terram; uir simplex [b 1Kb] et rectus, ac timens Deum, et recedens a malo ? Ipse post probationem amicos eius redarguit, dicens: 212  Non estis locuti coram me rectum, sicut seruus meus Iob . Restat ergo ut cum mens in beati Iob sermonibus fluctuat, eorum pondus ex eiusdem historie initio ac fine perpendat. Ab eterno enim iudice nec casurus laudari potuit, nec lapsus preferri. Si igitur in ambiguitatis tempestate deprehensi, prima huius historie et postrema conspicimus, nauis cordis considerationis sue funibus, quasi a prora et puppi, restringitur, ne in erroris saxa perducatur. Nullis ergo ignorantie nostre procellis obruimur, si tranquillum superne sententie littus tenemus. Ecce enim dicit quod questione non modica lectoris animum moueat. Sed quis hoc non rectum dicere audeat, quod in Dei auribus rectum sonat?



CAPUT II [Rec. II].

 CAP. uI. uERS. 2, 3.---Utinam appenderentur peccata mea, quibus iram merui, et calamitas quam patior, in statera: quasi arena maris hec grauior appareret.

SENSUS TYPICUS. 2. Christus libra est in qua et quod meremur, et quod pro nobis passus est, pensantur. Pene nostre grauitatem nobis notam fecit.---Quis alius statere nomine, nisi Dei et hominum mediator exprimitur? qui ad pensandum uite nostre meritum uenit, ac secum iustitiam simul et misericordiam detulit; sed misericordie lance preponderans, culpas nostras parcendo leuigauit. In manu etenim Patris, quasi statera miri libraminis factus, hinc in se calamitatem nostram, 213 et illinc peccata suspendit. Sed grauis ponderis calamitatem moriendo innotuit, et apud misericordiam leue esse peccatum relaxando  monstrauit. [c 1Kb] Qui hoc primum gratie contulit, quia penam nostram nobis cognoscibilem fecit. Homo namque ad contemplandum auctorem conditus, sed exigentibus meritis ab internis gaudiis deiectus, in erumnam corruptionis ruens, cecitatem exsilii sustinens,  culpe sue supplicia et tolerabat, et nesciebat; ita ut exsilium patriam crederet, et sic sub corruptionis pondere quasi in salutis libertate gauderet. Sed is, quem intus homo reliquerat, assumpta carne, foris apparuit Deus; cumque se exterius prebuit, expulsum foras hominem ad interiora reuocauit, ut iam damna sua uideat, [d 1Kb] iam penam sue cecitatis ingemiscat. Calamitas ergo hominis in statera grauis apparuit, quia malum quod pertulit nonnisi in presentia Redemptoris agnouit; lucem quippe nesciens, damnationis sue tenebras uoluptuose tolerabat. Sed postquam uidit quod diligeret, intellexit etiam quod doleret; et graue sensit quod pertulit, quia dulce innotuit quod amisit. uir igitur sanctus colloquentis amici sententiis a claustris silentii excussus, et prophetici  spiritus affluentia repletus, dicat sua, dicat humani generis uoce: Utinam appenderentur peccata mea, quibus iram merui, et calamitas quam patior, in statera, quasi arena maris hec grauior appareret. Ac si aperte diceret: Damnationis nostre malum leue creditur, quia necdum cognita Redemptoris equitate pensatur. Sed utinam ueniat, et erumnam tanti exsilii misericordie sue lance suspendat, et quid post exsilium requiramus edoceat. Si enim innotescit quid amisimus, graue esse insinuat quod toleramus. [uet. II.] Bene autem hec eadem peregrinationis nostre calamitas maris arene comparatur. Arena etenim maris, undarum estu exterius pellitur, quia et delinquens homo, [e 1Kb] quoniam tentationum fluctus mobiliter pertulit, extra se ab intimis exiuit. Magni  autem arena maris est ponderis; sed calamitas hominis arena maris grauior dicitur, quia dura fuisse pena ostenditur, dum per misericordem iudicem [f 1Kb] culpa leuigatur. Et quia quisquis gratiam Redemptoris agnoscit, quisquis reditum ad patriam diligit, eruditus sub pondere peregrinationis gemit, post statere desiderium recte subiungitur:



CAPUT III.

uERS. 2.---Unde et uerba mea dolore sunt plena.

3. Gemere hic non cessat qui se exsulem nouit.---Qui peregrinationem pro patria diligit, dolere etiam inter dolores nescit. Iusti autem uerba dolore plena sunt, quia quo usque presentia tolerat, ad aliud loquendo suspirat; omne quod peccans pertulit, conspicit; atque ut ad statum beatitudinis redeat,  sollicite iudicia quibus affligitur pensat. Unde subditur:



CAPUT Iu.

uERS. 4.---Quia sagitte Domini in me sunt.

4. Sagittis predicatio uel pena signatur.---Sagittarum  quippe nomine aliquando predicationis uerba, aliquando animaduersionis sententie designantur. Predicationis namque eloquia sagittis exprimuntur, quia in eo quod uitia feriunt, 214 male uiuentium corda transfigunt. De his sagittis uenienti Redemptori dicitur: Sagitte tue acute, potentissime; populi sub te cadent in corde . De quo Isaias dicit: Mittam ex eis qui saluati fuerint ad gentes in mare, in Africam, [a 1Kb] et in Lydiam, tenentes sagittam, in Italiam, in Greciam . Rursum sagittis, animaduersionis percussio designatur, sicut Ioas regi per Eliseum dicitur: Iace sagittam. Quo iaciente ait: Percuties Syriam, donec consumas eam . uir igitur sanctus quia peregrinationis sue erumnam respicit, quia sub percussionibus Dominice animaduersionis  ingemiscit, dicat: Unde et uerba mea dolore sunt plena, quia sagitte Domini in me sunt [Rec. III.] Ac si aperte diceret: Ego in exsilii damnatione non gaudeo, sed sub iudicio positus doleo, quia uim percussionis agnosco. Plerique autem sunt quos tormenta cruciant, sed non emendant. Quo contra apte subiungitur:



CAPUT u [uet. III].

IBID.---Quarum indignatio ebibit spiritum meum.

5. Iusti penis quas sustinent emendantur.---Quid enim est spiritus hominis, nisi spiritus elationis? Sagitte autem Domini spiritum hominis ebibunt, cum superne animaduersionis sententie afflictam mentem ab elatione compescunt. Sagitte Domini spiritum hominis ebibunt, quia intentum exterioribus introrsus  trahunt. [b 1Kb] Epotatus namque Dauid spiritus fuerat, cum dicebat: In deficiendo in me spiritum meum, et tu cognouisti semitas meas . Et rursum: Negaui consolari animam meam, memor fui Dei, et delectatus sum, exercitatus sum, et defecit paulisper spiritus meus . Sagittarum ergo indignatio iusti spiritum ebibit, quia superne sententie electos, quos in peccatis inueniunt, dum uulnerant, immutant; ut duritiam suam transfixa mens deserat, atque ex salutifero uulnere [c 1Kb] sanguis confessionis currat. Pensant namque unde, quo lapsi sunt, pensant a quanta beatitudine ad que corruptionis sue tormenta ceciderunt; et non solum gemunt in his que sustinent, sed insuper metuunt hoc quod districtus iudex delinquentibus de gehenne ignibus minatur. Unde recte subiungitur:



CAPUT uI.


IBID.---Et terrores Domini militant contra me.

6. Deum presentes penas dolent, pauent futuras.---Iustorum mens non solum perpendit quod tolerat, sed etiam pauet quod restat; uidet qualia in hac uita patitur; metuit ne post hanc grauiora patiatur. Luget  quia in huius cecitatis exsilio a paradisi gaudiis cecidit; timet ne et cum exsilium relinquetur, mors eterna subsequatur. Iam ergo sententiam tolerat in pena; sed minas adhuc uenturi iudicis formidat ex culpa. Hinc Psalmista ait: In me pertransierunt ire tue, et terrores tui conturbauerunt me . Interni quippe iudicis postquam ire pertranseunt, etiam terrores conturbant, quia iam aliud damnatione patimur, et adhuc aliud de eterna ultione formidamus. uir igitur sanctus, perpendens mala que tolerat, dicat: Sagitte Domini in me sunt, quarum indignatio ebibit spiritum meum. Sed, grauiora in perpetuum metuens, adiungat: Et terrores militani contra me. Ac si aperte diceret: Percussus quidem de presentibus doleo; 215 sed hoc in dolore fit  grauius, quia et in pena positus, adhuc supplicia eterna pertimesco. Sed quia iam statere interuentum desiderat, iam mala in quibus humanum genus cecidit pensat, quamuis in gentili natione positus, munere tamen prophetici spiritus plenus; quo ardore Redemptoris aduentum uel gentilitas, uel Iudea sitiat, uerbis sequentibus demonstrat, dicens:



CAPUT uII [Rec. Iu].

uERS. 5.---Nunquid rugiet onager cum habuerit herbam? aut mugiet bos cum ante presepe plenum steterit?

7. Gentilitatis et Iudee in Redemptoris aduentum desideria.---Quid namque per onagrum, id est, agrestem asinum, nisi gentilis populus designatur? quem sicut natura extra stabula discipline edidit, ita uagus  in uoluptatum suarum campo permansit. Quid per bouem [d 1Kb] nisi plebs Iudaica figuratur, que, iugo dominationis superne supposita, ad spem proselytos colligens, per corda que ualuit uomerem legis traxit. Sed beati Iob uita attestante cognoscimus, ut exspectasse Redemptoris aduentum multos etiam ex gentibus credamus. Et nascente Domino, Simeone in spiritu in templum ueniente, didicimus quanto desiderio ex plebe Isrelitica sancti uiri incarnationis eius mysterium uidere cupierunt. Unde et per eumdem Redemptorem discipulis dicitur: Multi, dico uobis, iusti et prophete desiderauerunt uidere que uidetis, et non uiderunt . [uet. Iu.] Herba ergo onagri, et fenum bouis est hec ipsa Mediatoris incarnatio, per quam simul gentilitas et Iudea satiatur. Quia enim  per prophetam dicitur: Omnis caro fenum , uniuersitatis conditor, ex nostra substantia carnem sumens, fenum fieri uoluit, ne nostra in perpetuum caro fenum remaneret. Tunc ergo herbam onager inuenit, cum gentilis populus gratiam diuine incarnationis accepit. Tunc bos uacuum presepe non habuit, cum plebi Iudaice eius carnem exspectanti  lex exhibuit, quem diu [a 1Kb] exspectanti prophetauit. Unde et natus Dominus in presepe ponitur, ut uidelicet signaretur quia sancta animalia, que ieiuna diu apud legem inuenta sunt, incarnationis eius feno satiantur. Presepe enim natus impleuit, qui cibum semetipsum mentibus mortalium prebuit, dicens: Qui comedit carnem meam, et bibit sanguinem meum, in me manet, et ego in eo . Sed quia diu et electorum gentilium uota dilata sunt, et ex Hebraico populo sancti quique longo tempore redemptionem suam exspectando gemuerunt, beatus Iob, bene prophetie mysteria enarrans, ex utraque natione causas afflictionis insinuat, dicens: Nunquid rugiet onager cum habuerit herbam? aut mugiet bos cum ante presepe plenum steterit? Ac si aperte dicat:  Idcirco gentilitas gemit, quia eam necdum Redemptoris sui gratia reficit; atque ideo Iudea mugitus dilatat, quia, legem tenens, sed legis auctorem non uidens, stans ante presepe ieiunat. Que nimirum lex, quia ante Mediatoris aduentum nequaquam spiritaliter, sed carnaliter tenebatur, recte subiungitur:



CAPUT uIII [Rec. u].

uERS. 6.---Aut poterit comedi insulsum, quod non est sale conditum?

8. Lex carnaliter intellecta insulsa, a Christo sale condita.---In lege sal littere est uirtus intelligentie occulte. Quisquis ergo, obsequiis carnalibus intentus, hanc intelligere spiritaliter noluit, quid aliud quam insulsum cibum comedit? Sed hoc in 216 cibo sal cognita ueritas misit, cum latere in lege saporem  occulte intelligentie docuit dicens: Si crederetis Moysi, crederetis forsitan et mihi, de me enim ille scripsit . Et rursum: Habete sal in uobis, et pacem habete inter uos . Sed quia ante Mediatoris aduentum Iudea legem carnaliter tenuit, preceptis eius dura iubentibus gentilitas subdi recusauit. Insulsum ergo cibum comedere noluit, quia prius quam Spiritus condimentum perciperet seruare uim littere expauit. Quis namque gentilium hoc quod illic precipitur ferret, filiorum carnem pro obsequio religionis incidere, uerborum culpas morte resecare? Unde et bene adhuc subditur:



CAPUT IX.

IBID.---Aut gustare aliquis potest quod gustatum affert mortem?

 9. Lex carnaliter degustata, prius erat mortifera.---Lex namque carnaliter degustata mortem detulit, quia commissa delinquentium dura animaduersione distrinxit; mortem detulit, quia et per preceptum culpam innotuit, et hanc per gratiam non deleuit, Paulo attestante, qui ait: Nihil ad perfectum perduxit lex . Et rursum: Lex quidem sancta, et mandatum sanctum et iustum et bonum. Et paulo post: Peccatum, ut appareat peccatum, per bonum mihi operatum est mortem . Ad Christum uero conuersa gentilitas, quia hunc [b 1Kb] sonare per  uerba legis intelligit, angustata desideriis suis, eum quem uehementer diligit inter precepta carnalia spiritaliter requirit. [uet. u, Rec. uI.] Unde et ex uoce mox Ecclesie per prophetie spiritum subditur:



CAPUT X.

uERS. 7.---Que prius tangere nolebat anima mea, nunc, pre angustia, cibi mei sunt.

10. uerba Iob spiritali intellectu esse grauida. Gentes legis cibum quesiture, et Iudei gentium societatem non dedignature predicuntur.---ualde namque in errorem labitur qui beati Iob uerba ad solam prolata historiam suspicatur. uir enim sanctus, et tot conditoris sui preconiis fultus, quid magnum, uel potius quid uerum diceret, si insulsum cibum comedi non  posse dixisset? Aut quis eius esui mortifera alimenta obtulerat, ut subiungat: Aut potest aliquis gustare quod gustatum affert mortem? Que si de amicorum colloquiis dicta sentimus, ab intellectu hoc sententia subiuncta compescimur, qua ait: Que prius tangere nolebat anima mea, nunc, pre angustia, cibi mei sunt. Absit enim ne uir sanctus, in status sui incolumitate constitutus, amicorum suorum aliquando dicta despexerit, qui, sicut ipso attestante post didicimus, et seruis humilis fuit. uerba ergo eius a mysteriis non uacant, que, sicut ex fine historie discimus, et internus arbiter laudat. Que nequaquam etiam cum tanta ueneratione usque ad mundi extrema decurrerent, si intellectu mystico grauida non fuissent.

11. Beatus igitur Iob, quia membrum sancte est Ecclesie, eius etiam loquatur ex uoce, dicens: Que  prius tangere nolebat anima mea, nunc pre angustia, cibi mei sunt, quia nimirum amoris sui estibus anxia cibum Scripture ueteris conuersa gentilitas esurit, quem dudum superba despexit. Que tamen et Iudee uocibus congruunt, si paulo consideratius disserantur. Ipsa quippe ex eruditione legis, ex unius Dei cognitione sal habuit, [c 1Kb] et cunctas gentes tanquam animalia bruta despexit. Sed quia societatem gentilium ad semetipsam recipere preceptis legis erudita contempserat, 217 quid aliud quam insulsum cibum sumere fastidiebat? Diuina quippe sententia, proposita morte, uetuerat ne plebs Isrelitica fedus cum alienigenis iungeret, et uitam sancte religionis inquinaret . Unde et subditur: Aut gustare aliquis potest quod gustatum affert mortem? Sed quia  ad Redemptoris fidem hec eadem Iudea ex electorum parte conuersa est, lucem quam cognouerat predicare per sanctos apostolos sue prolis infidelibus satagebat. Eius autem predicationis obsequium Hebreorum superbia repulit. Unde mox ad collectionem gentium exhortationis sue uerba declinauit, sicut et per eosdem apostolos dicitur: uobis oportebat primum loqui uerbum Dei; sed quoniam repulistis illud, et indignos uos iudicastis eterne uite, ecce conuertimur ad gentes . Unde hoc quoque loco apte subiungitur: Que prius tangere nolebat anima mea, nunc  pre angustia, cibi mei sunt. Iudea quippe, uitam gentilium dedignata, eam dudum quasi tangere noluit, cuius societatem recipere spreuit; sed ad Redemptoris gratiam ueniens, ab Isrelitis infidelibus repulsa, dum per sanctos apostolos ad collectionem se gentium dilatat, quasi hoc in cibum esuriens accipit, quod indignum prius fastidiosa despexit. Predicationis enim sue angustias pertulit, que apud Hebreos despici quod loquebatur uidit. Sed pre angustia cibos quos dudum contempserat comedit, que, repulsa Iudeorum duritia, gentiles suscipere populos quos despexerat concupiscit. Quia igitur hec figuraliter diximus, restat nunc ut moraliter inquiramus.

SENSUS MORALIS.---12. uir sanctus, Redemptoris aduentum sub statere appellatione desiderans, dum  [a 1Kb] se per eloquium aperit, nos ad uiuendi studium erudit; dum sua narrat, quedam nostra indicat; dum de se que recognoscamus insinuat, nos ad spem trepidos infirmosque confirmat. Iam quippe per fidem Mediatoris uiuimus, et tamen adhuc pro [b 1Kb] expurgatione uitiorum dura animaduersionis intime flagella sustinemus. Unde et post statere desiderium subdit:



CAPUT XI.

uERS. 4.---Quia sagitte Domini in me sunt, quarum indignatio ebibit spiritum meum.

13. Boni flagellis ac iudicii terrore configuntur. Prestat tamen agi amore.---Sed ecce, ut superius dictum est, et diuine correptionis percussione configimur, et tamen adhuc illud grauius est quod de terrore  uenturi iudicis ex eterna animaduersione formidamus. Unde protinus subinfertur: Et terrores Domini militant contra me. Debet tamen a metu et dolore animus excuti, et ad sola eterne patrie desideria extendi. Tunc enim nobilitatem nostre regenerationis ostendimus, si eum ut patrem diligimus, quem nunc seruili mente ut dominum formidamus. Unde et per Paulum dicitur: Non accepistis spiritum seruitutis iterum in timore, sed accepistis spiritum adoptionis filiorum, in quo clamamus, Abba pater . Pondus itaque formidinis mens electi postponat, in uirtute se amoris exerceat, renouationis sue dignitatem desideret, ad conditoris sui speciem anhelet; quem quo usque conspicere non ualet, eternitatem eius necesse est, id est, intimum cibum suum esuriens,  exspectet. Unde et apte subditur:



CAPUT XII [uet. uI].

uERS. 5.---Nunquid rugiet onager cum habuerit herbam? aut mugiet bos cum ante presepe plenum steterit?

14. Onager fidelem plebem, bos ordinem ecclesiasticum designat. Utrisque hic gemendi causa de dilata Dei uisione.---Qui alii onagri appellatione signati sunt, nisi hi qui, in campo fidei constituti, nullius officii loris 218 ligantur? uel quos bouis significatio exprimit, nisi hos quos intra sanctam Ecclesiam ad predicationis officium suscepti ordinis iugum premit?  Herba uero onagri et pabulum bouis est interna refectio populi fidelis. Alii namque more bouis intra Ecclesiam suscepti officii loris tenentur; alii more onagri sacri ordinis stabula nesciunt, et in campo proprie uoluntatis degunt. Sed cum quis ex uita seculari interne uisionis desiderio estuat, cum refectionis intime pabulum concupiscit, cum ieiunum se in peregrinationis huius cecitate considerans, quibus ualet fletibus reficit, quasi herbam non inueniens onager rugit. Alius quoque necessitatem suscepti ordinis tolerat, in labore predicationis exsudat, et per eternam iam contemplationem refici appetit; sed quia Redemptoris sui speciem necdum conspicit, quasi bos ad presepe uacuum ligatus gemit. Quia enim, longe ab interna sapientia positi, eterne hereditatis uiriditatem non cernimus, uelut bruta animalia,  a desiderata herba ieiunamus. De qua nimirum herba Redemptoris uoce dicitur: Per me si quis introierit, saluabitur, et ingredietur, et egredietur, et pascua inueniet . Sed plerumque, quod esse amantibus grauius solet, sanctis bonorum studiis malorum uita contradicit; et cum mens ad celeste desiderium rapitur, bene cepta intentio, interrumpentibus stultorum uerbis ac moribus, reuerberatur; ita ut que iam per contemplationis adnisum ad summa euolauerat, ad expugnandam prauorum stultitiam sese in infimis contra certamina accingat. Unde et subditur:



CAPUT XIII.

uERS. 6.---Aut poterit comedi insulsum quod non est sale conditum? Aut potest aliquis gustare quod gustatum  affert mortem?

15. Electis quam grauia sint uerba moresque carnalium.---uerba quippe moresque carnalium quasi cibum se nostris mentibus ingerunt, ut in delectationis uentre rapiantur. Sed electus quisque insulsum non comedit, quia prauorum dicta factaque diiudicans, ab ore cordis repellit. Paulus ad esum mentium inferri insulsa prohibuit, cum discipulis dixit: Sermo uester semper in gratia sale sit conditus . Et Psalmiste quoque uerba reproborum in cordis ore insulsa sapuerant, cum dicebat: Narrauerunt mihi iniqui fabulationes, sed non ita ut lex tua, Domine . Sepe autem uerba carnalium dum se importune nostris auribus ingerunt, in corde bellum tentationis gignunt; et quamuis hec et ratio  respuat, et lingua reprehendat, cum labore tamen intus uincitur quod foris cum auctoritate iudicatur. Unde necesse est ut nec ad aures ueniat quod mens a cogitationis aditu uigilans repellat. Sancti igitur uiri, cum eternitatis desideriis anhelant, in tantam altitudinem uite se subleuant, ut audire iam que mundi sunt graue sibi ac deprimens pondus credant. ualde namque insolens atque intolerabile estimant quidquid illud non sonat quod intus amant.

[uet. uII.] 26. Non omnium est ad cruciatus corporis pro Deo subeundos accingi.---Sed sepe mens iam per desiderium ad sublimia rapitur, iam funditus a  stulta terrenorum hominum locutione separatur, nec tamen adhuc pro amore ueritatis ad perferendos presentis uite cruciatus accingitur; iam superna appetit, iam in infimis stulta contemnit, sed necdum se ad perferende aduersitatis tolerantiam dirigit. Unde et subditur: Aut potest aliquis gustare quod gustatum affert mortem?



CAPUT XIu.

17. Proximorum infirma tolerando, ad cruciatus subeundos roboramur.---Durum quippe est appetere quod cruciat, 219 sequi quod uitam fugat. Sed plerumque mens iusti ad tantum se uirtutis culmen extendit, ut et apud se in interne rationis arce presideat, et quorumdam foris stultitiam tolerando conuertat. Quos enim ad fortia trahere nitimur, eorum  necesse est ut infirma toleremus, quia nec iacentem erigit, nisi qui status sui rectitudinem per compassionem flectit. Cum uero aliene infirmitati compatimur, ualentius a nostra roboramur; ut amore futurorum mens ad presentia aduersa se preparet, et cruciatus corporis quos timebat exspectet. Auctis namque desideriis celestibus angustatur; cumque eterne patrie quanta sit dulcedo considerat, pro ea presentis uite amaritudines ardenter amat. Unde post insulsi cibi fastidium, post impossibilem mortis gustum, recte subiungitur:



CAPUT Xu [Rec. uII].

uERS. 7.---Que prius tangere nolebat anima mea, nunc, pre angustia, cibi mei sunt.

18. Pre amore celestis patrie exsilii penas amamus.---Mens enim iusti proficiens, que prius, dum  sola propria curaret, ferre aliena fastidiebat, que minus alienis compatiens, conualescere contra aduersa non poterat, cum ad toleranda proximi infirma se attrahit, ad aduersa superanda conualescit; ita ut pro amore ueritatis presentis uite cruciatus tanto post [a 1Kb] fortius appetat, quanto prius infirma fugiebat. Inclinatione namque sua erigitur, attractione tenditur, compassione roboratur; cumque in amorem proximi se dilatat, quasi ex meditatione colligit quanta fortitudine in auctorem surgat. Charitas namque, que nos ad uim compassionis humiliat, altius in culmine contemplationis leuat; et multiplicata iam maioribus desideriis estuat, iam peruenire ad uitam spiritus, etiam per cruciatus corporis, anhelat. Quod ergo prius tangere nolebat, hoc post pre angustia  comedit, qui desideria sua uix capiens, et ipsas quas dudum timuerat, iam pre amore celestis patrie penas amat. Si enim mens in Deum forti intentione dirigitur, quidquid sibi in hac uita amarum fit, dulce estimat, omne quod affligit requiem putat; transire et per mortem appetit, ut obtinere uitam plenius possit; funditus in infimis exstingui desiderat, quo uerius summa conscendat. Sed hec de cuiuslibet iusti animo, hec de beati Iob mente mentior, nisi ipse subiungat:



CAPUT XuI.

uERS. 8-10.---Quis det ut ueniat petitio mea, et  quod exspecto tribuat mihi Dominus; et qui cepit, ipse me conterat; soluat manum suam, et succidat me, et hec mihi sit consolatio, ut affligens me dolore, non parcat?

19. Exemplum Iob suum percussorem benedicentis. Conterit nos Deus, conterit et diabolus, diuersis exitibus.---Sed fortasse hec per contumaciam expetit, fortasse in eo quod se perfecte exstingui desiderat, iniustitiam ferientis accusat. Absit hoc. Nam qua mente id expetat, uerbis sequentibus demonstrat, dicens: Nec contradicam sermonibus sancti. Nequaquam ergo de iniustitia percutientis murmurat, qui percussorem suum et inter uerbera sanctum uocat. Sciendum uero est quia aliquando nos aduersarius, aliquando autem conterit Deus. Ex contritione autem aduersarii a uirtute deficimus; per contritionem uero Domini fracti, a uitiis in uirtute roboramur. Hanc  contritionem Propheta prospexerat, cum dicebat: Reges eos in uirga ferrea, et tanquam uas figuli conteres eos . In uirga nos ferrea Dominus regit et conterit, [b 1Kb] quia 220 dispensationis sue forti rectitudine cum nos interius reficit, exterius affligit. Nam quo uirtutem carnis humiliat, intentionem spiritus exaltat. Unde et hec eadem contritio figuli uasi comparatur, sicut et per Paulum dicitur: Habemus thesaurum istum in uasis fictilibus . Qui simul contritionem et regimen exprimens, ait: Licet is qui foris est noster homo corrumpitur, tamen is qui intus est renouatur de die in diem . [uet. uIII.] Sanctus igitur uir, qui appropinquare Deo etiam per flagella desiderat, per spiritum humilitatis dicat:



CAPUT XuII.


uERS. 9.---Qui cepit, ipse me conterat.

20. Efferentem se de uirtutibus Deus misericorditer corripit.---Plerumque enim uitiorum contritionem in nobis agere Dominus inchoat; sed cum mens ex ipso exordio prouectus extollitur, cumque se iam quasi de uirtutibus erigit, seuienti contra se aduersario aditum pandit, qui cordis intima penetrans, omne quod in ea de studio bone inchoationis inuenerit, confringit; tantoque se uehementius in eius confractione exhibet, quanto et grauius, quia uel ad modicum fuerat prouectus, dolet. Unde et teste Euangelio, uoce ueritatis, ad neglectam domum conscientie spiritus immundus qui solus exiit cum spiritibus septem redit . Ne ergo post diuine correptionis  exordia antiquus hostis subripiat, atque ad uirtutum confractionem trahat, sanctus uir congrue exorat, dicens: Qui cepit, ipse me conterat. Ac si aperte didicat: Hoc, quod in me exorsus est perficere feriendo non desinat, ne desertum me aduersario ad contritionem tradat. Unde et apte subditur:



CAPUT XuIII.

IBID.---Soluat manum suam, et succidat me.

21. Quam timendum ne ad ferienda nostra uitia ligatam manum teneat.---Sepe namque fiducia longe prosperitatis inflati, in quodam [c 1Kb] statu elationis erigimur.  Cumque nos extolli conditor conspicit, sed amorem suum erga nos per uerbera non exercet, quasi ad ferienda nostra uitia manum ligatam tenet. An non affectus sui manum ligauerat cum peccanti populo dicebat: Iam non irascar tibi ; et: Zelus meus recessit a te ? [a 1Kb] Soluat ergo manum dicitur, exerceat affectum. Recte autem subiungitur: Et succidat me. Cum enim securos nos ac de uirtutum affluentia elatos, repentinus uel flagelli dolor, uel infirmitatis tentatio percutit, protinus a status sui uertice mentis nostre elatio succisa cadit, ut de semetipsa nichil audeat, sed, infirmitatis sue ictu prostrata, manum leuantis querat. Hinc est quod sancti uiri cum de occulta erga se dispositione suspecti sunt, plus prospera ipsa pertimescunt, tentari appetunt, flagellari concupiscunt,  quatenus incautam mentem metus et dolor erudiat, ne in hac peregrinationis uia, hoste ex insidiis erumpente, sua eamdem deterius securitas sternat. Hinc Psalmista ait: Proba me, Domine, et tenta me . Hinc iterum dicit: Ego ad flagella paratus sum . Quia enim sancti mentis sue correptionis uulnus sine putredine non esse considerant, libenter se sub manu medici ad sectiones parant, ut, aperto uulnere, uirus peccati exeat, quod sana cute intus occidebat. Unde et adhuc subditur:



CAPUT XIX.

uERS. 10.---Et hec mihi sit consolatio, ut affligens me dolore, non parcat.

 22. Sancti timent prospera, cupiunt flagella.---Electi qui cum perpetrasse se illicita nouerunt, sed perscrutantes inueniunt quia nulla pro illicitis aduersa perpessi sunt, ui immense formidinis 221 tabescunt, pauore estuant, sinistris agitati suspicionibus laborant, ne in eternum se gratia deseruerit, quos in presenti uita mali sui retributio nulla custodit; timent ne ultio que suspenditur grauior in fine seruetur; feriri paterna correptione desiderant, et dolorem uulneris medicamina salutis putant. Recte ergo nunc dicitur: Hec mihi sit consolatio, ut affligens me dolore non parcat. Ac si aperte diceretur: Qui ideo hic quibusdam parcit, ut eos in perpetuum feriat; ideo hic me feriat, ut non parcendo, in perpetuum parcat. Ex afflictione enim me consolor, quia corruptionis humane  putredinem sciens, ad spem salutis ex uulnere certus reddor. Quod quia non tumenti sed humili mente edidit, subiungendo, ut prediximus, patefacit, dicens:



CAPUT XX.

IBID.---Nec contradicam sermonibus sancti.

23. Deus sepe tacitus loquitur operibus.---Plerumque ad nos uerba Dei non sunt dictorum sonitus, sed effectus operationum. In eo enim nobis loquitur quod  erga nos tacitus operatur. Beatus igitur Iob sermonibus Dei contradiceret, si de eius percussionibus murmuraret. Sed quid de percussore suo sentiat, indicat, qui  quem ferientem tolerat, sanctum uocat. Sequitur:



CAPUT XXI [uet. IX, Rec. uIII].

uERS. 11.---Que est enim fortitudo mea, ut sustineam; aut quis finis meus, ut patienter agam?

24. Que iustorum fortitudo, que reproborum.---Sciendum quod alia iustorum, atque alia est fortitudo reproborum. Iustorum quippe fortitudo est carnem uincere, propriis [b 1Kb] uoluntatibus contraire, delectationem uite presentis exstinguere, huius mundi aspera pro eternis premiis amare, prosperitatis blandimenta contemnere, [c 1Kb] aduersitatis metum in corde  superare. Reproborum uero fortitudo est transitoria sine cessatione diligere, contra flagella conditoris insensibiliter perdurare, ab amore rerum temporalium nec ex aduersitate quiescere, ad inanem gloriam etiam cum uite detrimento peruenire, malitie augmenta exquirere, bonorum uitam non solum uerbis ac moribus, sed etiam gladiis impugnare, in semetipsis spem ponere, iniquitatem quotidie sine ullo desiderii defectu perpetrare. Hinc est quod per Psalmistam dicitur ad electos: uiriliter agite, et confortetur cor uestrum, omnes qui speratis in Domino . Hinc per prophetam reprobis dicitur: ue qui potentes estis ad potandum uinum, et uiri fortes ad miscendam ebrietatem . Hinc per Salomonem dicitur quod sancti quique sine ulla debilitate  desiderii internam requiem contemplantur: En lectulum Salomonis, sexaginta fortes ambiunt, ex fortissimis Isrel . Hinc Psalmista contra reprobos in passione positi uoce Redemptoris insinuans, ait: Ecce occupauerunt animam meam, irruerunt in me fortes . Quam bene utramque fortitudinem Isaias complexus est, dicens: Qui confidunt in Domino, mutabunt fortitudinem . Quia enim nequaquam sument, sed mutabunt dixit, profecto patenter innotuit aliam esse que [d 1Kb] ponitur, et aliam que inchoatur.

25. In quibus fortis est reprobus, segnis est iustus.---An non etiam reprobi fortes sunt, qui ad presentis uite concupiscentiam tot laboribus currunt, periculis se audenter obiiciunt, pro lucris contumelias libenter  ferunt, ab appetitus sui libidine 222 nulla uicti contrarietate resiliunt, percussionibus durescunt, et mala mundi tolerant pro mundo, eiusque, ut ita dixerim, gaudia querentes perdunt, nec tamen hec perdendo fatigantur? Unde bene ex humani generis uoce per Ieremiam dicitur: Inebriauit me absinthio . Ebrius quippe quod patitur nescit. Absinthio ergo est ebrius, qui, pre amore presentis seculi a sensu rationis alienus, dum quidquid pro  mundo sustinet, leue deputat, laboris amaritudinem quam tolerat ignorat, quia nimirum delectabiliter ad cuncta ducitur, in quibus penaliter fatigatur. At contra uir iustus ad mundi pericula pro mundo toleranda esse debilis studet, finem suum [a 1Kb] conspicit, uita presens quam sit transitoria attendit, et pro ea exterius labores perpeti renuit, cuius intrinsecus delectationem uicit. Beatus igitur Iob, presentis uite aduersitatibus pressus, dicat ex sua, dicat ex omnium uoce iustorum: Que est enim fortitudo mea, ut sustineam? aut quis finis meus, ut patienter agam? Ac si aperte insinuet, dicens: Mala mundi pro mundo tolerare nequeo, quia iam in eius desiderio fortis non sum. Dum enim presentis uite finem conspicio, cur pondus eius patior, cuius appetitum calco? Et quia iniusti  quique, ut diximus, tanto fortius labores illius perferunt, quanto auidius eius delectatione pascuntur, recte mox eamdem reproborum fortitudinem subdit, dicens:



CAPUT XXII [uet. X, Rec. IX].

uERS. 12.---Nec fortitudo lapidum fortitudo mea, nec caro mea enea est.

26. Ad percussionem Dei alii sunt lapides sine sono, alii es sonans sine sensu. Iob non per insaniam, sed per salutis statum fortis.---Quid hoc loco ere ac lapidibus, nisi insensibilium hominum corda signantur, qui sepe et supernos ictus accipiunt, et tamen nulla discipline percussione mollescunt? Quo contra electis per prophetam, pollicente Domino, dicitur: Tollam a uobis cor lapideum, et dabo uobis cor carneum . Paulus quoque ait: Si linguis hominum  loquar et angelorum, caritatem autem non habeam, factus sum uelut es sonans, aut cymbalum tinniens . Scimus autem quoniam percussi lapides clarum sonum reddere nequeunt; es uero cum percutitur, canorus ualde sonitus ex eius percussione formatur. Quod quia, ut lapides, uita caret, sensum in sonitu non habet. Et sunt nonnulli qui, lapidibus similes, ita ad pietatis precepta duruerunt, ut cum eos percussio superne animaduersionis examinat, nequaquam sonitum humilis confessionis reddant. Quidam uero a metallo eris in nullo discrepantes, cum flagella superne percussionis accipiunt, pie confessionis sonitum emittunt; sed quia humilitatis uoces ex corde non proferunt, ad statum salutis reducti, nesciunt quod promiserunt. Illi ergo, more lapidum percussi, nec uoces habent; isti autem  in nullo eris imitationem fugiunt, qui, in percussione positi, bona que non sentiunt loquuntur. Illi [b 1Kb] uenerationi ferientis et uerba denegant; isti, pollicentes quod non impleant, sine uita clamant. uir igitur sanctus, reproborum duritiam inter uerbera fugiens, dicat: Nec fortitudo lapidum fortitudo mea, nec caro mea enea est. Ac si aperte fateatur, dicens:  Reproborum similitudinem sub discipline uerbere fugio, quia nec more 223 lapidum ita obdurui, ut sub percussionis stimulo a ministerio confessionis obmutescam; nec rursus quasi es uocem confessionis resono, et sensum uocis ignoro. Sed quia ad percussionem reprobi debiliter fortes sunt, electi autem ualenter infirmi, beatus Iob dum fortem se per insaniam non esse asserit, fortem se per statum salutis innotescit. [uet. XI. Unde ergo hanc eamdem fortitudinem percepit, insinuet, ne si sibi uires quas habet arroget, potenter ad mortem currat. Plerumque enim uirtus habita deterius quam si deesset interficit; quia dum ad sui confidentiam mentem erigit, hanc elationis gladio transfigit; cumque eam quasi roborando uiuificat, eleuando necat; ad interitum  uidelicet pertrahit quam per spem propriam ab interne fortitudinis fiducia euellit. Sed quia beatus Iob et uirtute pollet, et in semetipso fiduciam non habet, atque, ut ita dixerim, uires infirmus habet, apte subiungit, dicens:



CAPUT XXIII.

uERS. 13.---Ecce non est auxilium mihi in me.

27. Quia uires suas non sibi, sed Deo ascribit.---Patet iam ad cuius spem percussi animus recurrat, cum in se sibi esse auxilium denegat. Sed quia infirmum se in semetipso insinuat, ad maioris adhuc fortitudinis meritum, quomodo etiam a proximis destituatur adiungat,---IBID.:---Necessarii quoque mei recesserunt a me. Sed ecce despectus exterius, intus solio iudicii presidet. Nam cum derelictum se asserit,  protinus ad sententiam erumpit, dicens:



CAPUT XXIu [Rec. X].

uERS. 14.---Qui tollit ab amico suo misericordiam, timorem Domini derelinquit.

28. Amor Dei et amor proximi quid sibi inuicem prestent.---Quis hoc loco amici nomine nisi quilibet proximus designatur, qui eo nobis fideliter iungitur, quo, percepto nunc a nobis bono opere, ad obtinendam post eternam patriam ueraciter auxiliatur? Quia autem duo sunt precepta caritatis, Dei uidelicet amor et proximi, per amorem Dei amor proximi gignitur, et per amorem proximi amor Dei nutritur. Nam qui amare Deum negligit, profecto diligere proximum nescit; et tunc plenius in Dei dilectione proficimus, si in eiusdem dilectionis gremio prius proximi  caritate lactamur. [c 1Kb] Quia enim amor Dei amorem proximi generat, dicturus per legem Dominus, Diliges proximum tuum , premisit, dicens: Diliges Dominum Deum tuum : ut scilicet in terra pectoris nostri prius amoris sui radicem figeret, quatenus per ramos postmodum dilectio fraterna germinaret. Et rursum quia  amor Dei ex proximi amore [a 1Kb] coalescit, testatur Ioannes, dicens: Qui non diligit fratrem suum quem uidet, Deum quem non uidet, quomodo potest diligere ? Que tamen diuina dilectio per timorem nascitur, sed in affectum crescendo permutatur.

29. Proximi dilectio in eius erumnis probatur. Amicum in aduersis despicientis quanta iniquitas.---Sepe uero omnipotens Deus ut quantum quisque a caritate eius ac proximi longe sit, uel in ea quantum profecerit innotescat, miro ordine cuncta dispensans, alios flagellis deprimit, alios successibus fulcit. Et cum quosdam temporaliter deserit, in quorumdam cordibus quod malum latet ostendit. Nam plerumque ipsi nos miseros insequuntur, qui felices sine comparatione  coluerunt. Cum enim quis positus in prosperitate diligitur, incertum ualde est utrum prosperitas an persona diligatur. Amissio autem felicitatis interrogat uim dilectionis. Unde bene quidam sapiens dicit: Non agnoscitur in bonis amicus, et non 224 absconditur in malis inimicus . Nec prosperitas quippe amicum indicat, nec aduersitas inimicum celat, quia et ille sepe prosperitatis nostre reuerentia tegitur, et iste ex confidentia aduersitatis aperitur. uir igitur iustus in flagellis positus dicat: Qui tollit ab amico suo misericordiam, timorem Domini derelinquit, quia nimirum qui ex aduersitate proximum despicit, aperte conuincitur quod hunc in prosperis non amauit. Et cum omnipotens Deus [b 1Kb] ideo quosdam percutiat, ut et percussos erudiat, et non percussis occasionem boni operis prebeat,  quisquis percussum despicit, occasionem a se uirtutis repellit; et tanto se nequius contra auctorem erigit, quanto hunc nec pium in salute propria, nec iustum in alieno uulnere agnoscit. Intuendum uero est quod beatus Iob sic sua loquitur, ut totius quoque electi populi per eum uita signetur. Quia enim eiusdem populi membrum est, cum que ipse patitur narrat, ea etiam que sustinet ille denuntiat, dicens:



CAPUT XXu.

uERS. 15.---Fratres mei preterierunt me sicut torrens, qui raptim transit in conuallibus.

30. Reprobi cur a iustis dicantur et fratres, et pretereuntes. Torrenti recte comparantur. uita breui et  fugitiua transeunt ad eterna tormenta.---Reproborum mens quia sola presentia diligit plerumque nunc tanto aliena existit a uerbere, quanto post extranea remanet ab hereditate; et superba iustos despicit, quos paterna misericorditer seueritas affligit. Sepe uero reprobi eamdem fidem qua uiuimus retinent, eadem fidei sacramenta percipiunt, eiusdem religionis unitate continentur; sed tamen compassionis uiscera nesciunt, caritatis uim, qua in Deum flagramus et proximum, non agnoscunt. Recte ergo et fratres et pretereuntes uocantur, quia ex uno matris  nobiscum gremio per fidem prodeunt, sed in uno caritatis studio erga Deum et proximum non figuntur. Unde apte etiam torrenti qui raptim transit in conuallibus comparantur. Torrens namque ex montanis ad ima defluit, et collectus hiemalibus pluuiis, estiuis solibus arescit. Qui enim terrena diligentes spem superne patrie deserunt, quasi ex montibus ualles petunt; quos tamen hiems presentis uite multiplicat, sed [c 1Kb] estas uenturi iudicii exsiccat, quia cum sol superne districtionis incanduerit, reproborum letitiam in ariditatem uertit. Bene ergo dicitur: Raptim transit in conuallibus. Torrentem quippe ad conualles raptim transire est prauorum mentes ad ima desideria sine ullo obstaculo ac difficultate descendere. [uet. XII.] Omnis enim ascensus in labore est, descensus  in uoluptate, quia per adnisum gressus ad superiora tenditur, per remissionem uero ad inferiora declinatur. Ad montis enim uerticem saxum subuehere magni laboris est, idemque a summis ad ima dimittere labor non est. Sine mora uidelicet proruit, qui magnis conatibus ad summa peruenit. Longo studio seges seritur, sole atque imbre diutino nutritur, sed tamen una et subita scintilla consumitur. Paulisper edificia ad alta proficiunt, sed repentinis casibus terram petunt. Robusta arbor in era per tarda incrementa se erigit; sed quidquid diu ad alta protulit, semel et simul cadit. Quia igitur ascensus in labore est, descensus in uoluptate, recte nunc dicitur: Fratres mei preterierunt me sicut torrens, qui raptim transit in conuallibus. Quod tamen sentiri et aliter  potest.

225 31. Si enim conualles ima penarum loca intelligimus, iniusti quique sicut torrens raptim ad conualles transeunt, quia in hac uita, quam totis desideriis appetunt, diu stare nequaquam possunt. Nam quot dies etatis accipiunt, quasi tot quotidie gressibus ad finem tendunt. Augeri sibi optant tempora, sed quia concessa subsistere nequeunt, quot augmenta uiuendi percipiunt, [d 1Kb] de uiuendi spatio totidem perdunt. Momenta ergo temporum quo sequuntur fugiunt, quo accipiunt amittunt. Raptim itaque ad conualles transeunt, qui in longum quidem uoluptatum desideria pertrahunt, sed ad inferni claustra repente deducuntur. Quia enim hoc etiam tempus, quod qualibet longeuitate extensum est, si fine clauditur,  longum non est; ex fine miseri colligunt breue fuisse quod amittendo tenuerunt. Unde bene et per Salomonem dicitur: Si multis annis uixerit homo, et in his omnibus letatus fuerit, meminisse debet tenebrosi temporis, et dierum multorum, qui cum uenerint, uanitatis arguentur preterita . Stulta etenim mens cum malum repente inuenerit, quod nequaquam preterit, eternitatem eius tolerando intelligit, quia quod preterire potuit uanum fuit. Sciendum uero est quod plerique agere recta desiderant, sed sunt nonnulla que infirmis eorum mentibus ex  presenti uita contradicant; cumque aduersa in infimis perpeti metuunt, in superni iudicii rectitudinem offendunt. Unde recte subiungitur:



CAPUT XXuI [Rec. XI].

uERS. 16.---Qui timent pruinam, irruit super eos nix.

32. Qui temporalium damnorum metu iustitiam deserunt, incident in eterna mala.---Pruina quippe inferius gelascit, nix autem de superioribus ruit. Et sepe nonnulli dum temporalia aduersa pertimescunt [a 1Kb] districtioni se eterne animaduersionis obiiciunt. De quibus bene per Psalmistam dicitur: Illic trepidauerunt timore, ubi non erat timor . Iste namque ueritatem iam libere defendere appetit, sed tamen in ipso suo appetitu trepidus indignationem potestatis humane pertimescit; cumque in terra  hominem contra ueritatem pauet, eiusdem ueritatis iram celitus sustinet. Ille, peccatorum suorum conscius, ea que possidet indigentibus iam largiri desiderat, sed tamen ne datis rebus egeat ipse formidat. Cumque carnis subsidia reseruando trepidus preparat, ab alimentis misericordie animam necat; et cum pati in terra inopiam metuit, eternam sibi abundantiam superne refectionis abscindit. Recte ergo dicitur: Qui timent pruinam, irruit super eos nix, quia qui conculcanda ab infimis metuunt, a summis metuenda patiuntur; et cum transire nolunt quod calcare poterant, iudicium de supernis excipiunt, quod tolerare nequaquam possunt. Sed hec agentes, mundi gloriam temporaliter obtinent. Quid autem tempore uocationis sue facturi sunt cum cuncta simul  pauidi deserunt que hic cum graui timore seruauerunt? Unde et apte subditur:



CAPUT XXuII.

uERS. 17.---Tempore quo fuerint dissipati peribunt.

33. Quantus eorum pauor, iudicio appropinquante.---Quos enim presentis uite sollicitudo ordinat, amissio dissipat; et tunc etiam exterius pereunt, qui intus dudum eterna negligendo perierunt. 226 De quibus recte additur: Et ut incaluerint, soluentur de loco suo. [uet. XIII.] Iniquus enim quisque cum incaluerit, de loco suo soluitur, [b 1Kb] quia iudicio intime districtionis appropinquans, cum iam [c 1Kb] per cognitionem pene feruere ceperit, ab ea, cui dudum inheserat, carnis sue delectatione separatur. Hinc est  enim quod per prophetam contra reprobos dicitur: Et tantummodo sola uexatio intellectum dabit auditui , quia uidelicet eterna non intelligunt, nisi cum pro temporalibus iam sine emendatione puniuntur. Tunc mens estuat, et infructuose  penitentie se ignibus inflammat, duci ad supplicium timet, presentem uitam ex desiderio retinet; sed de loco suo soluitur, quia oblectamenta carnis deserens, eius duritia per supplicium liquatur. Sed quia iniqui omnes quid abstractionis sue tempore patientur audiuimus, adhuc aliqua quibus in libertatis sue spatio implicantur audiamus. Sequitur:



CAPUT XXuIII [uet. XIu, Rec. XII].

uERS. 18.---Inuolute sunt semite gressuum eorum.

34. Nihil prodest recta proponere, nisi propositi simus tenaces.---Omne quod inuoluitur in semetipsum replicatur. Et sunt nonnulli qui seducentibus uitiis obuiare quasi tota intentione deliberant, sed irruente tentationis articulo, in deliberationis proposito non perdurant. Alius namque, prauo [d 1Kb] ausu  superbie inflatus, cum magna esse premia humilitatis considerat, aduersum semetipsum se erigit, et quasi tumorem turgidi fastus deponit, exhibere se quibuslibet contumeliis humilem promittit; sed cum repente hunc unius iniuria uerbi pulsauerit, ad consuetam protinus elationem redit, sicque ad tumorem ducitur, ut nequaquam quia humilitatis bonum concupierat recordetur. [e 1Kb] Alius auaritia estuans, augendis facultatibus anhelat. Is cum preterire omnia uelociter conspicit, uagantem per concupiscentias mentem figit, decernit iam nichil appetere, et adepta tantummodo sub magni moderaminis freno possidere; sed cum repente fuerint oculis oblata que placeant, in ambitione protinus mens anhelat, semetipsam  non capit, adipiscendi hec occasionem querit, et oblita continentie quam secum pepigerat, cogitationum se stimulis per desideria acquisitionis inquietat. Alius luxurie tabe polluitur, et longa iam consuetudine captus tenetur; quanta autem castitatis sit munditia conspicit, et a carne uinci turpe deprehendit. Restringere ergo uoluptatum fluxa deliberat, et resultare consuetudini quasi totis se uiribus parat. Sed uel obiecta oculis specie, uel ad memoriam reducta, cum [f 1Kb] subita tentatione concutitur, protinus a pristina preparatione dissipatur; et qui contra hanc clypeum deliberationis erexerat, delectationis iaculo confossus iacet; sicque eum luxuria eneruem superat, ac si nulla contra eam intentionis arma preparasset. Alius ire flammis accenditur, et usque ad inferendas proximis contumelias effrenatur. Cum uero nulla furoris  animum occasio pulsat, quanta sit mansuetudinis uirtus, quanta patientie [g 1Kb] altitudo considerat, seque etiam contra contumelias patientem parat; sed cum parua quamlibet commotionis occasio nascitur, 227 repente ad uoces et contumelias medullitus  inflammatur; ita ut non solum ad memoriam patientia promissa non redeat, sed et semetipsam mens et ea que loquitur conuicia non agnoscat. Cumque furori plene satisfecerit, quasi post exercitium in tranquillitatem redit; et tunc se ad silentii claustra recolligit, cum lingue non patientia, sed procacitatis sue satisfactio frenum posuit. uix igitur sero post conuicia illata se cohibet, quia et a cursu sepe spumantes equos non presidentis dextera, sed campi terminus cercet. Bene ergo de reprobis dicitur: Inuolute sunt semite gressuum eorum, quia recta quidem deliberando appetunt, sed ad consueta semper mala replicantur; et quasi extra se tensi, ad semetipsos per circuitum redeunt, qui bona quidem cupiunt, sed a malis nunquam recedunt. Esse quippe humiles,  sed tamen sine despectu; esse contenti propriis, sed sine necessitate; esse casti, sed sine maceratione corporis; esse patientes, sed sine contumeliis uolunt; cumque adipisci uirtutes querunt, sed labores uirtutum fugiunt, quid aliud quam [a 1Kb] et belli certamina in campo nesciunt, et triumphare in urbibus de bello concupiscunt.

[uet. Xu.] 35. Dum aliqui uitia quedam domant, alia negligunt, etiam subactis mox succumbunt.---Quamuis hoc, quod eorum semite inuolute memorantur, adhuc intelligi et aliter possit. Sepe namque nonnulli contra quedam se uitia uehementer accingunt, sed quedam subigere negligunt; cumque se contra ista non erigunt, et illa contra se reparant que subegerunt. Alius namque iam carnem a luxuria  edomuit, sed tamen adhuc mentem ab auaritia non refrenauit; cumque se in mundo pro exercenda auaritia retinet, cumque a terrenis actibus non recedit, erumpente occasionis articulo, etiam in luxuriam labitur, quam iam subegisse uidebatur. Alius auaritie estum uicit, sed nequaquam uim luxurie subdidit; cumque explende luxurie pretium preparat, iugo quoque auaritie, quam dudum edomuit, cordis ceruicem subdit. Alius rebellantem iam impatientiam strauit, sed inanem gloriam necdum uicit, et cum se per hanc mundi honoribus inserit, confixus causarum stimulis ad impatientiam captus redit; cumque inanis gloria ad defensionem sui animum erigit, et illam uictus tolerat, quam superauit. Alius inanem gloriam subdidit, sed tamen impatientiam necdum strauit; et cum multa resistentibus per impatientiam minatur,  erubescens non implere quod loquitur, sub inanis glorie iugum reuocatur; et hoc uictus per aliud tolerat, quod plene se uicisse gaudebat. Sic ergo ope uicaria fugitiuum suum uitia retinent, et quasi iam amissum sub dominii sui iure recipiunt, atque ad uindictam sibi uicissim tradunt. Peruersis itaque inuolute sunt gressuum semite, quia etsi deuicta una nequitia pedem leuant, regnante tamen altera, hunc in ea etiam quam deuicerant implicant.

36. Peccans se implicat, dum culpa una occasio est  alterius ac plurium consequentium. Quasi homo in bestiam desinit, dum sub obtentu rationis contra rationem peccat.---Aliquando uero inuolutis gressuum semitis et nulla culpa deuincitur, et alia per aliam perpetratur. Nam sepe furto negationis fallacia iungitur, et sepe culpa fallacie periurii reatu cumulatur. Sepe quodlibet uitium impudenti presumptione committitur, et sepe  etiam de commisso uitio superbitur. 228 Nam quamuis de uirtute nasci elatio soleat, nonnunquam tamen [b 1Kb] stulta mens de perpetrata se nequitia exaltat. Sed cum culpa culpe adiungitur, quid aliud quam inuolutis semitis atque innodatis uinculis prauorum gressus ligantur? Unde bene contra peruersam mentem sub Iudee specie per Isaiam dicitur: Erit cubile  draconum, et pascua struthionum, et occurrent demonia onocentauris, et pilosus clamabit alter ad alterum . Quid namque per dracones nisi malitia, quid uero struthionum nomine nisi hypocrisis designatur? Struthio quippe speciem uolandi habet, sed usum uolandi non habet, quia et hypocrisis cunctis intuentibus imaginem de se sanctitatis insinuat, sed tenere uitam sanctitatis ignorat. In peruersa igitur mente draco cubat, et struthio pascitur, quia et latens malitia callide tegitur, et intuentium oculis simulatio bonitatis antefertur. Quid uero onocentaurorum nomine, nisi et lubrici figurantur et elati? Greco quippe eloquio asinus dicitur, et appellatione asini luxuria designatur, propheta attestante, qui ait: Ut carnes asinorum, carnes eorum  . Tauri autem uocabulo ceruix superbie demonstratur, sicut uoce Dominica de Iudeis superbientibus per Psalmistam dicitur: Tauri pinques obsederunt me . Onocentauri ergo sunt qui, subiecti luxurie uitiis, inde ceruicem erigunt, unde humiliari debuerunt. Qui, carnis sue uoluptatibus seruientes, expulsa longe uerecundia, non solum se amittere rectitudinem non dolent, sed adhuc etiam de opere confusionis gaudent. Onocentauris autem demonia occurrunt, quia maligni spiritus ualde eis ad uotum deseruiunt quos de his gaudere conspiciunt que flere debuerunt. Ubi apte subiungitur: Et pilosus clamabit alter ad alterum Qui namque alii pilosi appellatione figurantur, nisi hi quos Greci [c 1Kb] Panas, Latini incubos uocant? quorum nimirum forma ab  humana effigie incipitur, sed bestiali extremitate terminatur. Pilosi ergo nomine cuiuslibet peccati asperitas designatur, quod et si quando quasi ab obtentu rationis incipit, semper tamen ad irrationabiles motus tendit; et quasi homo in bestiam desinit, dum culpa, per rationis imaginem inchoans, usque ad irrationabilem effectum trahit. Nam sepe edendi delectatio seruit gule, et seruire se simulat indigentie nature; cumque uentrem in ingluuiem extendit, membra in luxuriam erigit. Pilosus autem alter ad alterum clamat, [d 1Kb] cum perpetrata nequitia ad aliam  perpetrandam prouocat, et quasi quadam cogitationis uoce, commissa iam culpa, culpam adhuc que committatur inuitat. Sepe namque, ut diximus, gula dicit: Si abundanti alimento corpus non reficis, in nullo utili labore subsistis. Cumque mentem per desideria carnis accenderit, mox quoque luxuria uerba proprie suggestionis facit, dicens: Si misceri Deus homines corporaliter nollet, membra ipsa ceundi apta usibus non fecisset. Cumque hec quasi ex ratione suggerit, mentem ad libidinum effrenationem trahit. Que sepe deprehensa, patrocinium mox fallacie et negationis inquirit; reamque se esse non estimat, si mentiendo uitam defendat. Pilosus ergo alter ad alterum clamat, quando sub aliqua ratiocinandi specie 229 peruersam mentem culpa subsequens  ex occasione culpe precedentis illaqueat. Cumque hanc peccata dura atque aspera deprimunt, quasi conuocati in ea concorditer pilosi dominantur; sicque fit ut semper se gressuum semite deterius inuoluant, dum mentem reprobam culpa per culpam ligat.

[uet. XuI, Rec. XIII.] 37. Peccandi consuetudo aliquando preceditur mentis cecitate, et hanc aliquando precedit.---Sed inter hec sciendum est quod aliquando prius oculus intellectus obtunditur, et postmodum captus animus per exteriora desideria uagatur, ut ceca mens quo ducitur nesciat, et carnis sue illecebris sese libenter subdat. Aliquando uero prius desideria carnis ebulliunt, et post longum usum illiciti operis oculum cordis claudunt. Nam sepe mens  recta cernit, nec tamen audenter contra peruersa se erigit; et renitens uincitur, dum, hoc ipsum quod agit diiudicans, carnis sue delectatione superatur. Quia enim plerumque prius oculus contemplationis amittitur, et post per carnis huius desideria mundi laboribus animus subiugatur, testatur Samson ab Allophylis captus, qui postquam oculos perdidit, ad molam deputatus est, quia nimirum maligni spiritus, postquam tentationum stimulis intus aciem contemplationis effodiunt, foras in circuitum laborum mittunt. Rursum, quia sepe et recta operatio exterius perditur, et tamen adhuc rationis lumen in corde retinetur, propheta Ieremias insinuat, qui dum Sedechie captiuitatem narrat, ordinem captiuitatis interne denuntiat, dicens: Et occidit rex Babylonis filios Sedechie in  Reblatha in oculis eius, et omnes nobiles Iuda occidit rex Babylonis, oculos quoque Sedechie eruit . Rex Babylonis est antiquus hostis, possessor intime confusionis, qui prius filios ante intuentis oculos trucidat, quia sepe sic bona opera interficit, ut hec se amittere ipse qui captus est dolens cernat. [a 1Kb] Nam gemit plerumque animus; et tamen, carnis sue delectationibus uictus, bona que genuit amans perdit, ea que patitur damna considerat, nec tamen uirtutis brachium contra regem Babylonis leuat. Sed dum uidens nequitie perpetratione percutitur, ad hoc  quandoque peccati usu perducitur, ut ipso quoque rationis lumine priuetur. Unde Babylonis rex, exstinctis prius filiis, Sedechie oculos eruit, quia malignus spiritus, subductis prius bonis operibus, post et intelligentie lumen tollit. Quod recte Sedechias in Reblatha patitur. [b 1Kb] Reblatha quippe, multa hec, interpretatur. Ei enim quandoque et lumen rationis clauditur, qui prauo usu ex iniquitatis sue multitudine grauatur. [uet. XuII.] Quomodo autem culpa prodeat, uel quibuslibet ex occasionibus erumpat, reproborum tamen semite semper inuolute sunt, ut prauis concupiscentiis dediti, aut bona nulla appetant, aut appetentes infirmo desiderio, ad hec nequaquam mentis liberos gressus tendant. Recta enim aut non incipiunt, aut, in ipso fracti itinere, ad hec minime  pertingunt. Unde fit plerumque ut [c 1Kb] ad morem suum lassati redeant, seseque ab intentione animi in carnis uoluptatibus sternant, sola que transeunt cogitent, nulla que 230 secum permaneant curent. Unde apte subditur:



CAPUT XXIX.

IBID.---Ambulabunt in uacuum, et peribunt.

38. Transitoriis bonis inhiantium uacuus labor.--- In uacuum quippe ambulant qui nil secum de fructu sui laboris portant. Alius namque adipiscendis honoribus exsudat, alius multiplicandis facultatibus estuat, alius promerendis laudibus anhelat; sed quia cuncta hec hic quisque moriens deserit, labores in uacuum perdidit, qui secum ante iudicem nichil tulit. Quo contra bene per legem dicitur: Non apparebis  in conspectu Domini uacuus . Qui enim promerende uite mercedem bene agendo non prouidit, in conspectu Domini uacuus apparet. Hinc de iustis per Psalmistam dicitur: uenientes autem uenient in exsultatione, portantes manipulos suos . Ad examen quippe iudicii portantes manipulos ueniunt qui in semetipsis recta opera quibus uitam mereantur ostendunt. Hinc de unoquoque electo Psalmista iterum dicit: Qui non accepit in uanum animam suam . In uanum namque animam suam accipit, qui, sola presentia cogitans, que se sequantur in perpetuum non attendit. In uanum animam suam accipit qui, eius uitam negligens, ei curam carnis anteponit. Sed animam suam iusti in uanum non accipiunt, quia intentione continua  ad eius utilitatem referunt quidquid corporaliter operantur, quatenus et transeunte opere, operis causa non transeat, que uite premia post uitam parat. Sed hec curare reprobi negligunt, quia profecto, ambulantes in uacuum, uitam sequentes fugiunt, inuenientes perdunt. Melius uero a prauorum imitatione compescimur, si eorum damna ex fine pensamus. Unde bene etiam cum exhortatione subiungitur:



CAPUT XXX [Rec. XIu].

uERS. 19. Considerate semitas Themam, itinera Saba, et exspectate paulisper.

 39. Aliqui honestatis nomine in seculi retibus illaqueantur. In his sunt qui curam rei familiaris gerunt, aut qui propinquos inordinate diligunt.---Theman quippe Auster, Saba autem rete interpretatur. Quid hic per Austrum, qui [a 1Kb] afflata teporibus membra dissoluit, nisi fluxa uiuendi remissio, quid per rete nisi actionis obligatio demonstratur? Qui enim dissoluta mente ea que [b 1Kb] eterna sunt appetunt, [c 1Kb] ne gressu libero ad Deum prodeant, ipsi se suis inordinatis conatibus ligant; [d 1Kb] cumque se fluxis conuersationis sue actibus implicant, [e 1Kb] quasi remansuros in retis maculis pedes ponunt. Ut enim paulo superius quosdam ad deuictas iam culpas retrahi per aperta quedam et non deuicta uitia diximus, ita nonnulli ad ea que reliquerant redeunt per quedam que uel honestatis  nomine, uel laudis honore, palliantur. Nam sunt plerique qui iam aliena non appetunt, atque ab huius mundi iurgiis inchoato quietis amore diuiduntur, erudiri sacris eloquiis sitiunt, uacare supernis contemplationibus concupiscunt; nec tamen perfecta animi libertate curam rerum familiarium deserunt, cui sepe dum licite seruiunt, etiam illicitis huius mundi iurgiis implicantur; cumque terrenas res studiose tueri desiderant, cordis requiem deserunt, quam querebant; et cum substantia fugiens continua prouisione protegitur, conceptus in animo diuine 231 scientie sermo dissipatur, quia, iuxta ueritatis sententiam , obortum semen spine opprimunt, cum uerbum Dei a memoria importune terrenarum rerum sollicitudines expellunt.  Dissolutis itaque gressibus in rete ambulant, qui dum mundum perfecte non deserunt, semetipsos gradiendo obligant, ne gradiantur.

40. Et sunt plerique qui non solum aliena non appetunt, uerum etiam cuncta que possederant in mundo derelinquunt, semetipsos despiciunt, nullam presentis uite gloriam requirunt, ab huius mundi se actionibus separant, et pene quidquid prosperitatis [f 1Kb] arriserit calcant. Sed tamen adhuc uinculo carnalis cognationis obligati, dum amori propinquitatis indiscrete deseruiunt, ad ea sepe per effectum cognationum redeunt, que iam et cum proprio despectu subegerunt. Cumque plus quam necesse est carnis propinquos diligunt, retracti exterius, a cordis parente diuiduntur. Nam sepe quosdam uidemus, quantum ad proprium studium spectat, iam presentis  uite desideria non habere, mundum et opere et professione reliquisse; sed tamen pro inordinatis affectibus propinquorum pretoria irrumpere, terrenarum rerum iurgiis uacare, libertatem intime quietis  relinquere, et mundi studia in se iam dudum destructa reparare. Quo itaque isti nisi in rete ambulant, quos a presenti seculo inchoata iam uite perfectio soluerat, sed inordinatus amor terrene cognationis ligat?

41. Propinquos Dei causa ebemus despicere, odisse, nescire.---Qui enim districto studio, et non dissolutis gressibus eterne sponsionis premium sequuntur, sicut semetipsos pro diuino amore despiciunt, sic cuncta, quibus se sentiunt prepediri, postponunt; et cum pro Deo necesse est ut quibus ualent cunctis inseruiant, pro Deo priuata obsequia etiam propinquis negant. Hinc est enim quod quidam cum diceret: Permitte mihi prius ire et sepelire patrem meum , ueritatis ore protinus audiuit: Sine  ut mortui sepeliant mortuos suos, tu autem uade, annuntia regnum Dei . Qua in re notandum est quia electus discipulus dum a parentis sepultura compescitur, hoc deuotum quemque exhibere patri mortuo ex affectu carnali propter Dominum non licet, quod propter Dominum et exteris debet. [uet. XuIII.] Hinc rursum ueritas dicit: Si quis uenit ad me, et non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus . Quo in loco uidelicet, dum propinquorum odio anime quoque nostre odium subinfertur, patenter ostenditur quia sic propinquos, sicut nosmetipsos odio habere precipimur, ut hos ad eterna rapientes, eorumque carnalem gratiam cum prepedit postponentes,  discamus temperata eos discretionis arte et conuenienter diligere, et salubriter odio habere, quatenus sic sciat per amorem odium surgere, ut ualeamus eos uerius per odium amare. Hinc rursum per Moysen dicitur: Qui dixerit patri suo et matri sue, Nescio uos, et fratribus suis, Ignoro illos, et nescierunt filios suos, hi custodierunt eloquium tuum et pactum tuum, et seruauerunt iudicia tua . Ille enim scire Deum familiarius appetit, qui pre amore pietatis nescire desiderat quos carnaliter sciuit. 232 Graui etenim damno scientia diuina minuitur, si cum carnis notitia partitur. Extra cognatos ergo quisque ac proximos debet fieri, si uult parenti omnium uerius iungi, quatenus eosdem quos propter Deum [g 1Kb] utiliter negligit tanto [h 1Kb] solidius diligat,  [i 1Kb] quanto in eis affectum solubilem copule carnalis ignorat.

42. Propinquis plus ceteris prodesse debemus, modo hinc noster ad Deum progressus nil retardetur. Qui debemus erga eos benigne affici, nec tamen ab itinere  quod ad Deum ducit declinare.---Debemus quidem et temporaliter his quibus uicinius iungimur plus ceteris prodesse, quia et flamma admotis rebus incendium porrigit, sed hoc ipsum prius ubi nascitur incendit. Debemus copulam terrene cognationis agnoscere; sed tamen hanc, cum cursum mentis prepedit, ignorare, quatenus fidelis animus in diuino studio accensus, nec ea que sibi sunt in infimis coniuncta despiciat, et, hec apud semetipsum recte ordinans, summorum amore transcendat. Solerti ergo cura prouidendum est ne carnis gratia subrepat, atque a recto itinere cordis gressum deflectat, ne uim superni amoris impediat, et surgentem mentem superimposito pondere deorsum premat. Sic etenim quisque propinquorum debet necessitatibus compati, ut tamen  per compassionem non sinat uim sue intentionis impediri, ut affectus quidem mentis uiscera repleat, sed tamen a spiritali proposito non auertat. Neque enim sancti uiri ad impendenda necessaria propinquos carnis non diligunt, sed amore spiritalium ipsam in se dilectionem uincunt, quatenus sic eam discretionis moderamine temperent, ut per hanc in paruo saltem ac minimo a recto itinere non declinent. Quos bene nobis per significationem uacce innuunt, que, sub arca Domini ad montana tendentes, affectu simul et rigido sensu gradiuntur, sicut scriptum est: Tollentes duas uaccas que lactabant uitulos, iunxerunt ad plaustrum, uitulosque earum clauserunt domi, et posuerunt arcam Dei super plaustrum . Et paulo post: Ibant in directum uacce per uiam que  ducit Bethsames, et itinere uno gradiebantur, pergentes et mugientes, et non declinantes neque ad dexteram, neque ad sinistram . Ecce enim, reclusis domi uitulis, uacce que sub arca Domini ad plaustrum religantur, gemunt et pergunt, dant ab intimis mugitus, et tamen ab itinere non demutant gressus. Amorem quidem per compassionem sentiunt, sed colla posterius non deflectunt. Sic sic necesse est ut incedere debeant qui, sacre legis iugo suppositi, iam per internam scientiam Domini arcam portant, quatenus per hoc quod propinquorum necessitatibus condolent a cepto rectitudinis itinere non declinent. Bethsames quippe domus solis dicitur. Arca ergo Domini superposita Bethsames pergere est cum superna scientia ad eterne lucis habitaculum propinquare.  Sed tunc uere Bethsames tendimus, cum uiam rectitudinis gradientes, ad uicina erroris latera nec pro affectu [a 1Kb] pignorum declinamus. Quorum nimirum gratia mentem nostram tenere debet, sed reflectere non debet, ne hec eadem mens aut si affectu non tangitur, dura sit; aut plus tacta, si inflectitur, remissa.

[uet. XIX.] 43. Propinquorum gratia tenere debet, reflectere non debet.---Intueri libet beatum Iob, in quo diuini timoris iugum colla cordis attriuerat, sub  quanto discretionis moderamine diuine sententie arcam portat. 233 Amissis namque uitulis mugit, quia, audita morte filiorum, in terram tonso capite corruit ; sed recto tamen itinere mugiens graditur, quia os eius in gemitu ad Dei laudes aperitur, cum protinus dicit: Dominus dedit, Dominus abstulit, sicut Domino placuit, ita factum est; sit nomen Domini benedictum . Sed indiscrete mentes hanc uiuendi regulam nesciunt, et quo uias Dei dissolute appetunt, eo ad mundi itinera stulte replicantur.

44. Teporis damna in aliis uisa pius mouere solent.---Recte igitur sanctus uir post Theman semitas, Saba itinera memorat, quia quos Auster reprobi teporis soluerit, hos nimirum rete implicationis tenet.  Bene autem prauorum facta describens considerare hec admonet, quia peruersa agendo diligimus, sed hec uisa in aliis diiudicamus; et que in nobis minus diiudicanda credimus, quam sint turpia in aliorum actione cognoscimus; sicque fit ut ad semetipsam mens redeat, et agere quod reprehendit erubescat. Quasi enim a speculo feda facies displicet, cum mens a uita simili in se ipsa quod auersetur uidet. Ait ergo: Considerate semitas Theman, itinera Saba, et exspectate paulisper. Ac si aperte diceret: Damna alieni teporis attendite, et tunc spem de eternis firmius sumetis, si recto cordis oculo quod in aliis displiceat uidetis.

[uet. XX.] 45. uite huius breuitas quam utiliter attendatur.---Bene autem dicitur: Exspectate paulisper.  Sepe etenim dum presentis uite breuitas quasi diu perseueratura diligitur, ab eterna spe animus frangitur, et delectatus presentibus, desperationis sue caligine reuerberatur. Cumque longum putat quod ad uiuendum sibi spatium restat, [b 1Kb] repente uitam deserens, eterna inuenit, que uitare iam nequeat. Hinc est enim quod per quemdam sapientem dicitur: ue his qui perdiderunt sustinentiam . Sustinentiam uidelicet perdunt qui, dum diu se immorari uisibilibus estimant, spem inuisibilium derelinquunt. Cumque mens in presentibus figitur, uita terminatur; et repente ad supplicia improuisa perueniunt, que, decepti suis presumptionibus, aut nunquam se contingere, aut tarde crediderunt. Hinc ueritas dicit: uigilate itaque, quia nescitis diem neque  horam . Hinc rursum scriptum est: Dies Domini sicut fur in nocte, ita ueniel . Quia enim ad rapiendam animam propinquans minime conspicitur, furi in nocte comparatur. Tanto igitur debet quasi semper ueniens metui, quanto a nobis non [c 1Kb] ualet uentura presciri. Unde et sancti uiri, quia breuitatem uite indesinenter ascipiunt, quasi quotidie morientes uiuunt; et tanto se [d 1Kb] solidius mansuris preparant, quanto et nulla esse transitoria semper ex fine pensant. Hinc quippe Psalmista,  ueloci cursu fugere uitam peccatoris aspiciens, ait: Pusillum adhuc, et non erit peccator . Hinc iterum dicit: Homo sicut fenum dies eius . Hinc Isaias ait: Omnis caro fenum, et gloria eius [a 1Kb] sicut flos feni . Hinc mentes presumentium Iacobus corripit dicens: Que est uita uestra? uapor est ad modicum parens . Recte ergo dicitur: Exspectate paulisper, quia et immensum est quod sine termino sequitur, et parum est quidquid finitur. Longum quippe nobis 234 uideri non debet [b 1Kb] quod cursu sui temporis tendit ut non sit; quod dum per momenta ducitur, ipsa hoc momenta sua [c 1Kb] que differunt impellunt; atque unde teneri cernitur, inde agitur ne teneatur. Bene autem beatus Iob, postquam breuitatem presentis uite despiciens  intulit, contra iniquos protinus in uoce omnium electorum surgit, adiungens:



CAPUT XXXI.

uERS. 20.---Confusi sunt, quia speraui.

46. Reprobos pudore afficit bonorum constantia.---Cum bonis mala reprobi ingerunt, si hos a spe intima labefactari conspiciunt, effectu deceptionis hilarescunt. Lucrum namque maximum, erroris sui propagationem deputant, quia habere se ad perditionem socios exsultant. Cum uero bonorum spes interius figitur, et nequaquam malis exterioribus ad ima reclinatur, prauorum mentem confusio occupat, quia dum peruenire ad afflictorum intima nequeunt, incassum se existere crudeles erubescunt. Sanctus igitur uir dicat ex uoce sua, dicat ex uniuersalis Ecclesie  afflicte gementisque constantia, que inter aduersa reproborum superne retributionis gaudium sine ullo mentis defectu desiderat, atque ad uitam moriendo perdurat: Confusi sunt, quia speraui. Ac si aperte dicat: Quia duris persecutionibus reprobi uim mei rigoris non emolliunt, erubescentes procul dubio laborem sue crudelitatis perdunt. Unde et mox uenture retributionis bona quasi iam presentia conspicit, et qui reatus in iudicio [d 1Kb] reprobos maneat attendit, subdens:



CAPUT XXXII.

IBID.---uenerunt quoque usque ad me, et pudore cooperti sunt.

47. Reproborum trepidatio in iudicio.---Usque ad sanctam quippe Ecclesiam in diem iudicii reprobi  ueniunt, quia usque ad eius tunc conspiciendam gloriam perducuntur, ut ad maiora reatus sui supplicia repulsi uideant quod perdiderunt. Tunc uero iniquos pudor cooperit, cum eos in conspectu iudicis testis conscientia addicit. Tunc iudex exterius cernitur, sed accusator interius toleratur. Tunc omnis ante oculos culpa reducitur, et mens super gehenne incendia suo grauius igne cruciatur. De quibus recte per Prophetam dicitur: Domine, exaltetur manus tua, ut non uideant, uideant et confundantur  Intellectum quippe reproborum nunc merita  obscurant, sed tunc cognitio reatus illuminat, ut et modo sequenda non uideant, et tunc ea postquam amiserint cernant. Nunc quippe eterna intelligere negligunt, uel appetere intellecta contemnunt; sed tunc ea intelligentes procul dubio desiderantesque conspiciunt, cum desiderata assequi nequaquam possunt.

[uet. XXI.] 48. Amici Iob ex eius in Deum fiducia pudore suffusi.---Que etiam beati Iob uerba amicis eius specialiter congruunt, qui duris obiurgationibus sancti uiri animum labefactare conabantur. Ait enim: Confusi sunt, quia speraui. Ac si aperte diceret: Dum me stultis increpationibus ad desperationem flectere nequeunt, ipsi temeritatis sue insania confunduntur. uenerunt quoque usque ad me, et pudore cooperti sunt. Ac si dicat: uidentes corporis  uulnera, [e 1Kb] sed mentis constantiam nescientes, dum me de iniustitia increpare ausi sunt, usque ad me necdum uenerunt; sed dura me inuectione 235 pulsantes, dum stare animum inter aduersa deprehendunt, quasi ad me uenientes erubescunt. Eo enim ad me ueniunt quo me in intimis cognoscunt; ibique eos pudor cooperit, ubi me stantem fortiter exterior iactura non tangit. Sunt uero nonnulli qui timere Deum nesciunt, nisi cum uel in se experta, uel in aliis cognita aduersitate terrentur, quos prospera per audaciam eleuant, contraria per infirmitatem turbant. Ex quorum scilicet numero amicos suos esse beatus Iob redarguit, cum protinus subdit, dicens:



CAPUT XXXIII.

uERS. 21.---Nunc uenistis, et modo uidentes plagam  meam timetis.

49. Deus etiam in prosperis metuendus.---Ac si aperte dicat: Ego tunc Deum timui, cum, fultus prosperis, flagellorum detrimenta non sensi. uos autem qui ex amore Deum non metuistis, ex sola eum uerberis percussione formidatis. Sequitur:



CAPUT XXXIu.

uERS. 22, 23.---Nunquid dixi: Afferte mihi, et de substantia uestra donate mihi? uel: Liberate me de manu hostis, et de manu robustorum eruite me?

50. Ecclesia ab iis qui praua de fide asserunt, que de moribus uera docent, audire non uult. Maligni spiritus absque carnis infirmitate sunt conditi.---Si ad personam sancte Ecclesie hec uerba referuntur, quia amicos beati Iob hereticorum tenere speciem  diximus, recte se asserit eorum substantia non indigere. Hereticorum quippe substantia carnalis sapientia non inconuenienter accipitur, qua dum peruerse fulciuntur, quasi in uerbis se diuites ostendunt; quam eo sancta Ecclesia non querit, quo hanc spiritali intellectu transcendit. Sepe uero heretici, cum peruersa de fide asserunt, nonnulla contra antiquum hostem subtilia de carnis tentationibus loquuntur. Nam nonnunquam eo in se quasi sana membra operationis ostendunt, quo in fide uulnerati serpentis morsu in capite tenentur. Sed sancta Ecclesia  audire ab his subtilia de tentationibus non uult, qui dum uera quedam de conuersatione asserunt, ad falsa perfidie perducunt. Unde recte nunc dicitur: Nunquid dixi: Afferte mihi, et de substantia uestra donate mihi? uel: Liberate me de manu hostis, et de manu robustorum eruite me? Manum quippe hostis Satane fortitudinem uocat, et manum robustorum uires malignorum spirituum appellat. Quos idcirco robustos memorat, quia dum absque carnis infirmitate sunt conditi, prauis eorum adnisibus imbecillitas adiuncta non obuiat. Hoc uero quod subditur:



CAPUT XXXu.

uERS. 24.---Docete me, et ego tacebo; et si quid forte ignoraui, instruite me.

51. Sub cuius distinctionis libramine pendeat,  incertum uidetur; utrum ad hoc subiunctum sit, quod intulerat: Nunquid dixi? an certe disiuncta a superioribus sententia promitur qua per increpationem dicatur: Docete me, et ego tacebo; et si quid forte ignoraui, instruite me. Quod tamen utrique distinctioni conuenit, quia ab intellectus sani tramite per neutram recedit. Sed quia hec in transcursu per allegoriam diximus, restat ut moraliter historie uerba perscrutemur

[uet. XXII, Rec. Xu.]---SENSUS MORALIS. 52. Pauperis, oppressi, ac stulti propter Deum qualis sit animus.---Beatus Iob rerum damna pertulerat, malignorum spirituum percussionibus traditus dolores uulnerum sentiebat; sed, sapientem Dei stultitiam diligens, stultam mundi sapientiam mentis despectu  calcauerat. Igitur contra mundi diuites 236 pauper, contra potentes oppressus, contra sapientes stultus dicitur. Tria respondit, quia nec pauper eorum substantiam, nec oppressus adiutorium contra robustos, nec stultus doctrinam sapientie carnalis querit. Sanctus etenim uir, quia mente super semetipsum rapitur, et pauper inopia non angustatur, et oppressus nichil patitur, et uoluntarie stultus carnalem sapientiam non miratur. Hinc est enim quod oppressus alius pauper dicit: Aporiamur, sed non destituimur; persecutionem patimur, sed non derelinquimur; deiicimur, sed non perimus . Hinc est [a 1Kb] quod sapientiam sancte stultitie insinuans, ait: Que stulta sunt mundi, elegit Deus, ut confundat sapientes . Et: Si quis uidetur inter uos sapiens in hoc seculo, stultus fiat, ut sit sapiens . Hinc et gloriam oppressionis, et diuitias desiderate paupertatis aperiens, dicit: Quasi morientes, et ecce uiuimus; ut castigati, et non mortificati; quasi tristes, semper autem gaudentes; sicut egentes, multos autem locupletantes; tanquam nichil habentes, et omnia possidentes .

53. Sanctorum exterius oppressorum sublimitas. Et  in arguendis potestatibus libertas.---Libet inter hec oculos mentis attollere, [b 1Kb] et electos Dei exterius oppressos quante intrinsecus arci presideant uidere. Cuncta quippe que foris eminent, occultis eorum obtutibus per despectum iacent. Nam, super se interius rapti, in alto animum figunt; et queque in hac uita patiuntur, quasi longe infra labentia atque a se aliena conspiciunt; atque, ut ita dixerim, dum mente extra carnem fieri decertant, pene ipsa que tolerant ignorant. In horum profecto oculis quidquid temporaliter eminet altum non est. Nam, uelut in magni uertice montis siti, presentis uite [c 1Kb] plana despiciunt, seque ipsos per spiritalem celsitudinem transcendentes, subiecta sibimet intus uident, queque per carnalem gloriam foris tument. Unde et nullis contra  ueritatem potestatibus parcunt; sed quos attolli per elationem conspiciunt, per spiritus auctoritatem premunt. Hinc est enim quod, a deserto Moyses ueniens, Aegypti regem ex auctoritate aggreditur, dicens: Hec dicit Dominus Deus Hebreorum: Usquequo non uis subiici mihi? Dimitte populum meum, ut sacrificet mihi . Cui dum plagis pressus Pharao diceret: Ite, sacrificate Deo uestro in terra ista , aucta protinus auctoritate respondit: Non potest ita fieri; [d 1Kb] abominationes Aegyptiorum immolabimus Domino Deo nostro ? Hinc est quod peccantem regem Nathan aggreditur, cui prius similitudinem perpetrate preuar cationis obiiciens, eumque reum per proprii iudicii uocem tenens, protinus adiunxit, dicens: Tu es ille uir, qui fecisti hanc rem  . Hinc est quod uir Dei, ad destruendam idololatriam Samariam missus, Ieroboam rege super altare thura iaciente, non regem ueritus, non formidine mortis pressus, contra altare intrepidus auctoritatem libere uocis exercuit, dicens: Altare, altare, hec dicit Dominus Deus: Ecce filius nascetur domui Dauid, Iosias nomine, et immolabit super te sacerdotes excelsorum . Hinc est quod Achab superbus, idolorum seruitio subactus, cum increpare Eliam presumeret, dicens: Tune es ille uir, qui conturbas Isrel ? Elias protinus superbi regis stultitiam, obiurgationis libere auctoritate percussit, dicens: Non ego turbaui Isrel, sed tu et domus patris tui, qui dereliquistis 237 mandata Domini, et secuti estis Baalim.  Hinc est quod Eliseus, ueram magistri celsitudinem sequens, [e 1Kb] Ioram filium Achab ad se cum Iosaphat rege uenientem ex reatu perfidie confudit, dicens: Quid mihi et tibi est? uade ad prophetas patris tui et matris tue . Et: uiuit Dominus exercituum, in cuius conspectu sto, quod si non uultum Iosaphat regis Iude erubescerem, nec attendissem quidem te, nec respexissem . Hinc est quod  isdem uir Naaman ad se cum equis et curribus uenientem ante ostium domus fixit, et talentorum copia ac uestium fulto non occurrit; non ianuam domus aperuit, sed ut lauari septies in Iordane debuisset per nuntium iussit . Unde et isdem Naaman iratus recedebat dicens: Putabam quod egrederetur ad me . [a 1Kb] Hinc est quod Petrus, cum eum sacerdotes ac principes etiam per flagella seuientes in nomine Iesu loqui prohiberent, cum magna protinus auctoritate respondit, dicens: Si iustum est in conspectu Dei uos potius audire quam Deum, iudicate. Non enim possumus que uidimus et audiuimus non loqui . Hinc est quod Paulus cum residentem contra ueritatem sacerdotum principem cerneret, eumque minister illius alapa  percussisset, non maledictum perturbatus intulit, sed repletus Spiritu libera uoce prophetauit, dicens: Percutiet te Deus, paries dealbate. Et tu sedens [b 1Kb] iudicans me secundum legem, et contra legem iubes me percuti ? Hinc est quod Stephanus contra uim persequentium auctoritatem uocis exerere nec moriturus expauit, dicens: Dura ceruice [c 1Kb] et incircumcisi cordibus et auribus, uos Spiritui sancto resistitis, sicut patres uestri et uos .

[uet. XXIII.] 54. Hec sanctorum libertas ex zelo ueritatis existit, non ex uitio elationis.---Sed quia sancti uiri ad uerba tante altitudinis zelo ueritatis, non autem uitio elationis exsiliunt, ipsi patenter indicant, qui factis dictisque aliis et quanta humilitate polleant, et erga eos quos redarguunt quanta caritate  ferueant manifestant. Superbia quippe odium generat, humilitas amorem. uerba itaque que amor exasperat profecto ex fonte humilitatis manant. Quomodo ergo Stephanus proferre increpationem per elationem potuit, qui pro eisdem quos increpauerat, ad deteriora crescentibus, seque lapidantibus, flexis genibus [d 1Kb] orauit, dicens: Domine, ne statuas illis hoc peccatum ? [e 1Kb] Quomodo Paulus contra gentis sue sacerdotem ac principem asperitatis uerba superbiens intulit, qui humilitate se etiam discipulorum seruitio substernit, dicens: Non enim nosmetipsos predicamus, sed Dominum nostrum Iesum Christum, nos autem seruos uestros per Christum ? Quomodo Petrus per elationem principibus restitit, quorum errori compatiens reatum uelut excusat, dicens: Scio quia per ignorantiam fecistis, sicut et principes  uestri. Deus autem, qui prenuntiauit per os omnium prophetarum pati Christum suum, impleuit sic . Quos ad uitam misericorditer trahit, dicens: Penitemini igitur et conuertimini, ut deleantur peccata uestra . Quomodo Eliseus uidere Naaman ex elatione noluit, qui non solum se conspici, sed teneri etiam a muliere permisit? de qua scriptum est: Cumque uenisset ad uirum Dei in 238  montem, apprehendit pedes eius; et accessit Giezi, ut amoueret eam, et ait homo Dei: Dimitte eam, anima enim eius in amaritudine est . Quomodo Elias superbo regi increpationis uerba per tumorem intulit, qui ante eius currum humiliter cucurrit, sicut scriptum est: Accinctisque lumbis, currebat ante Achab ? Quomodo uir Dei Ieroboam presentiam ex elatione despexit, qui arentem dexteram eius saluti pristine protinus ex pietate reparauit? sicut scriptum est: Cumque audisset rex sermonem hominis Dei, quem inclamauerat contra altare in Bethel, extendit manum suam de altari, dicens: Apprehendite cum; et exaruit manus eius . Et paulo post: Orauit uir Dei faciem Domini; et reuersa est manus regis ad eum, et  facta est sicut prius fuerat . Quia enim superbia gignere uirtutes nescit, quanta ex humilitate prodit uox increpationis ostenditur, quam signa comitantur. Quomodo Nathan contra Dauid regem per uerba increpationis tumuit, qui cum increpanda culpa deesset, in terram se in conspectu eius [f 1Kb] pronus strauit, sicut scriptum est: Nuntiauerunt regi dicentes: Adest Nathan propheta. Cumque introisset ante conspectum regis, adorauit eum pronus in terra ? Quomodo Moyses regi Aegyptio libere resistens eum despicere potuit, qui, Deo familiariter colloquens, sequentem se Iethro cognatum suum humilis adorauit ? Cuius etiam consilio tantam obedientiam prebuit, ut post secreta Dei colloquia magnum lucrum duceret quod  foris ab ore hominis audiret.

[uet. XXIu.] 55. Qui alios arguunt, seipsos non palpent.---Ex aliis ergo sanctorum factis discimus quid de aliis pensare debeamus. Sancti enim uiri, nec ex elatione sunt liberi, nec ex timore submissi; sed cum rectitudo eos ad libertatem uocis erigit, consideratio infirmitatis proprie in humilitate custodit. Culpas quippe delinquentium etsi ex alto increpantes feriunt, semetipsos tamen apud se subtilius iudicantes, quasi in abiectis ponunt; et quo praua in aliis insequuntur, eo [g 1Kb] ad reprimendos se atrociores redeunt; rursusque quo sibimet meliora agentibus nequaquam parcunt, eo uigilantius aliena facta reprehendunt. Quid enim de humana potentia mirari exterius poterunt, qui semetipsos quoque despiciunt,  etiam cum intime pene iam arcem sublimitatis apprehendunt. Idcirco igitur bene foris diiudicant altitudinem terrene celsitudinis, quia intus oculum non grauat pondus tumoris. Unde et beatus Iob, cum in amicis dura loquentibus terrenam prudentiam, uires, substantiamque despiceret, dicens: Nunquid dixi: Afferte mihi, et de substantia uestra donate mihi? uel: Liberate me de manu hostis; et de manu robustorum eruite me? Docete me, et ego tacebo; et si quid forte  ignoraui, instruite me; quid de semetipso sentiat, paulo inferius manifestat, dicens: Super pupillum irruitis . Luce itaque clarius patet quante se infirmitatis conspiciat, quem pupillum uocat. Sequitur:



CAPUT XXXuI [Rec. XuI].

uERS. 25.---Quare detraxistis sermonibus ueritatis, cum e uobis nullus sit qui possit arguere?

56. Mundus esse debet qui alios uult corrigere.---Mundus [a 1Kb] ipse esse a uitiis debet qui curat aliena corrigere, ut terrena non cogitet, ut desideriis 239 infimis non succumbat; quatenus tanto perspicacius aliis fugienda uideat, quanto hec ipse per scientiam et uitam uerius declinat, quia nequaquam pure maculam in membro considerat oculus quem puluis  grauat, et superiectas sordes tergere non ualent manus que lutum tenent. Quod, iuxta antique translationis seriem, bene ad Dauid erga exteriora bella laborantem per significationem diuina uox innuit, cum dicit: Non tu edificabis mihi templum, quia uir sanguinum es . Dei autem templum edificat, qui corrigendis atque instituendis proximorum mentibus uacat. Templum quippe Dei nos sumus, qui ad ueram uitam ex eius inhabitatione construimur, Paulo attestante, qui ait: Templum Dei sanctum est, quod estis uos . Sed uir sanguinum templum Deo edificare prohibetur, quia qui adhuc actis carnalibus incumbat necesse est ut instruere spiritaliter proximorum mentes erubescat. Bene ergo dicitur:  Quare detraxistis sermonibus ueritatis, cum e uobis nullus sit qui possit arguere? Ac si aperte diceretur: Qua temeritate audita reprehenditis, qui, percussionis mee causas ignorantes, adhuc reprehensibilia profertis. Sequitur:



CAPUT XuII [Rec. XuII].

uERS. 26.---Ad increpandum tantum eloquia concinnatis, et in uentum uerba profertis.

57. Locutionum duo genera hominibus noxia.---Duo sunt genera locutionum importuna ualde et noxia generi humano, unum quod curat etiam peruersa laudare, aliud quod studet semper etiam recta corripere. Illud deorsum cum fluuio ducitur, hoc uero contra fluenta ueritatis obserare et alueum conatur. Illud metus premit, hoc elatio erigit. Illud gratiam  ex fauoribus captat, hoc ira ut ex certamine ostendatur exagitat. Illud in promptu subiacet, hoc semper e diuerso tumet. Ex huius ergo qualitate beatus Iob amicos suos fuisse redarguit, cum dicit: Ad increpandum tantum eloquia concinnatis. Sed unde usque ad iniuste increpationis audaciam peruenitur, protinus innotuit, cum subiunxit: Et in uentum uerba profertis. In uentum enim uerba proferre est otiosa dicere. Nam sepe dum ab otiosis uerbis nequaquam lingua compescitur, ad temeritatem quoque stulte  increpationis effrenatur. Quibusdam enim ruine sue gradibus desidiosa mens [b 1Kb] in foueam lapsus impellitur. Nam dum otiosa uerba cauere negligimus, ad noxia peruenimus, ut prius loqui aliena libeat, et postmodum detractionibus eorum uitam, de quibus loquitur, lingua mordeat, quandoque autem usque ad apertas contumelias erumpat. Hinc [c 1Kb] irarum seminantur stimuli, oriuntur rixe, accenduntur faces odiorum, pax tota exstinguitur cordium. Unde bene per Salomonem dicitur: Qui dimittit aquam caput est iurgiorum . Aquam quippe dimittere est linguam in fluxum eloquii relaxare. Quo contra et in bonam partem asserit, dicens: Aqua profunda, uerba ex ore uiri . Qui ergo dimittit aquam, caput est iurgiorum, quia qui linguam non  refrenat, concordiam dissipat. Unde e diuerso scriptum est: Qui imponit stulto silentium, iras mitigat .

[uet. XXu.] 58. Multiloquii mala. Otiosum uerbum. ---Quia autem multiloquio quisque seruiens rectitudinem iustitie tenere non possit, testatur Propheta, quia ait: uir linguosus non dirigetur super terram . Hinc Salomon iterum ait: In multiloquio 240 peccatum non deerit . Hinc Isaias dicit: [d 1Kb] Cultus iustitie silentium , uidelicet indicans quia mentis iustitia desolatur, quando ab immoderata locutione non parcitur. Hinc Iacobus dicit: Si quis putat se religiosum esse, non refrenans linguam suam, sed seducens cor suum, huius uana est religio . Hinc  rursum ait: Sit autem omnis homo uelox ad audiendum, tardus autem ad loquendum . [e 1Kb] Hinc iterum adiungit: Lingua inquietum malum, plena ueneno mortifero . Hinc per semetipsam nos ueritas admonet, dicens: Omne uerbum otiosum quod locuti fuerint homines, reddent de eo rationem in die iudicii . Otiosum quippe uerbum est quod aut ratione iuste necessitatis, aut intentione pie utilitatis caret. Si ergo ratio de otioso sermone exigitur, pensandum ualde est que pena illud multiloquium sequatur, in quo etiam per superbie uerba peccatur.

59. Sine silentii censura mens tota patet hosti. ---Sciendum quoque est quod ab omni rectitudinis statu depereunt, qui per noxia uerba dilabuntur. Humana  etenim mens, aque more, et circumclusa ad superiora colligitur, quia illud repetit unde descendit; et relaxata deperit, quia se per infima inutiliter spargit. Quot enim superuacuis uerbis a silentii sui censura dissipatur, quasi tot riuis extra se ducitur. Unde et redire interius ad sui cognitionem non sufficit, quia per multiloquium exterius sparsa, uim intime considerationis amittit. Totam se igitur insidiantis hostis uulneribus detegit, quia nulla se munitione custodie circumcludit. Unde scriptum est: Sicut  urbs patens, et absque murorum ambitu, ita uir qui non potest in loquendo cohibere spiritum suum . Quia enim murum silentii non habet, patet inimici iaculis ciuitas mentis; et cum se per uerba extra semetipsam eiicit, apertam se aduersario ostendit, quam tanto ille sine labore superat, quanto et hec eadem que uincitur contra semetipsam per multiloquium pugnat.

60. Silentii immoderati incommoda.---Sed inter hec sciendum est quia cum pauore nimio a locutione restringimur, interdum plus quam necesse est intra claustra silentii coarctamur; et dum lingue uitia incaute fugimus, occulte deterioribus implicamur. Nam sepe dum ab eloquio immoderate compescimur, graue multiloquium in corde toleramus, ut eo plus  cogitationes in mente ferueant, quo illas uiolenta custodia indiscreti silentii angustat; et plerumque tanto latius diffluunt, quanto se esse securiores estimant, quia foris a reprehensoribus non uidentur. Unde mens nonnunquam in superbiam tollitur, eosque quos loquentes audit quasi infirmos conspicit. Cumque os corporis claudit, quantum se uitiis superbiendo aperiat non agnoscit. Linguam etenim premit, cogitationem erigit; et cum se per negligentiam minime considerat, tanto apud se cunctos liberius, quanto et secretius accusat. [uet. XXuI.] Plerumque autem nimis taciti cum nonnulla iniusta patiuntur, eo in acriorem dolorem prodeunt, quo ea que sustinent non loquuntur. Nam si illatas molestias lingua tranquille diceret, a conscientia dolor emanaret. uulnera  enim clausa plus cruciant, [a 1Kb] quia cum putredo, que intrinsecus feruet, eiicitur, ad salutem dolor aperitur. Plerumque nimis taciti dum quorumdam mala respiciunt, et tamen in silentio 241 linguam premunt,  quasi conspectis uulneribus usum medicaminis subtrahunt. Eo enim mortis auctores fiunt, quo uirus quod poterant eiicere loquendo noluerunt. Unde et immoderatum silentium si in culpa non esset, propheta non diceret: ue mihi quia tacui .

61. Lingua per disciplinam retineatur, et ex necessitate laxetur.---Quid ergo inter hec, nisi studiose lingua sub magni moderaminis libratione frenanda est, non insolubiliter obliganda, ne aut laxata in uitium defluat, aut restricta etiam ab utilitate torpescat? Hinc namque per quemdam dicitur: Sapiens tacebit usque ad tempus , ut nimirum cum opportunum considerat, postposita censura silentii, loquendo que congruunt, in usum se utilitatis impendat. Hinc Salomon ait: Tempus tacendi, et tempus  loquendi . Discrete quippe uicissitudinum pensanda sunt tempora, ne aut cum restringi 242 lingua debet, per uerba se inutiliter soluat; aut cum loqui utiliter potest, semetipsam pigre restringat. Quod bene Psalmista considerans breui postulatione complexus est dicens: Pone, Domine, custodiam ori meo, et ostium circumstantie labiis meis . Ostium namque aperitur et clauditur. Qui ergo ori suo nequaquam poni obstaculum, sed ostium petiit, aperte docuit quod et per disciplinam retineri lingua debeat, et ex necessitate laxari, quatenus os discretum et congruo tempore uox aperiat, et rursum congruo taciturnitas claudat. Quod quia uel amici beati Iob, uel omnes heretici, quorum hi speciem tenent, seruare nesciunt, in uentum  uerba proferre perhibentur, quia nimirum dicta que discretionis pondus non solidat aura leuitatis portat.



LIBER OCTAuUS. Postremam capitis sexti partem, a 27 uersu, et cum septimo totum octauum, enarrat. In hac porro enarratione a uersu 11 capitis octaui ad finem usque, de hypocrisis uitio copiose edisserit.



CAPUT PRIMUM.


241 1. Iob humilitas et amor in persecutores. Quo Ecclesie caritas erga hereticos adumbratur.---Precedenti iam libello tractauimus, quod beatus Iob uim nobis humilitatis sue innotescit, dicens:

CAP. uI, uERS. 27.---Super pupillum irruitis, et subuertere nitimini amicum uestrum.

Quante namque infirmitatis se perpendat insinuat, quem pupillum uocat; quia uero ab amore recedere etiam lesa caritas nescit, et subuerti uelle se queritur, et tamen amicum se esse testatur. Cuius uerba, ut sepe iam diximus, sic eidem specialiter congruunt, ut tamen per hec ex prophetico spiritu etiam sententia fidelis populi, ex uoce Ecclesie uniuersalis,  exprimatur, qui hereticorum contrarietatem tolerans, et infirmum se per humilitatem conspicit, et tamen a seruande dilectionis magnitudine non recedit. Sancte quippe Ecclesie populus, quia mortui patris est filius, pupillus non incongrue dicitur; cuius resurgentis uitam iam quidem per fidem sequitur, sed necdum per speciem contemplatur. Super pupillum uero heretici irruunt, cum humilitatem fidelis populi importunis falsisque allegationibus affligunt. Et tamen amicus est quem nituntur euertere, quia fidelis Dei populus ipsos quoque [a 1Kb] quos persequentes tolerat amando non desinit ad ueritatem uocare. Sed inter hec sciendum est quia sancti uiri nec sustinere falsa per infirmitatem metuunt, nec lesi unquam a ueritate conticescunt. Unde subditur:



CAPUT II.


uERS. 28.---uerumtamen quod cepistis explete; prebete aurem et uidete an mentiar.

2. Charitati uere contra aduersarios adesse debent patientia et benignitas.---Quia enim aduersa perpeti non timet, dicat: uerumtamen quod cepistis, explete. Quia uero ipsis suis persecutoribus ueritatis predicamenta non subtrahit, adiungat: Prebete aurem, et uidete an mentiar. Ac si aperte diceret: Nec ante illatas molestias trepido, nec ingratis auditoribus correptionis adiutoria abscondo, quia et malis pressus exerceor, et ipsis meis persecutoribus 242 benigne impensus cresco. Mens quippe sanctorum in hoc tentationum prelio et munita patientie clypeo, et gladiis amoris accincta, ad perferenda mala sumit  fortitudinem, et ad rependenda bona [a 1Kb] exerit benignitatem, quatenus et odiorum tela potenter excipiat, et amoris iacula ualenter reddat. Nequaquam quippe ad bella armatus pergit [b 1Kb] qui aut clypeum sumens, gladiis non utitur, aut utens gladiis clypeo non munitur. Unde et miles Dei, aduersitatis bello deprehensus, et scutum patientie debet anteferre, ne pereat; et ad predicandum promptus amoris inferre iacula, ut uincat. Cuius armature summam Paulus breuiter insinuat, dicens: Charitas patiens est, benigna est . Cum uero unum ex utroque defuerit, caritas non est, si, uidelicet, malos aut absque benignitate tolerans, non amat, aut rursum, sese sine patientia exhibens, negligit tolerare quos amat. Ut ergo a nobis caritas uera teneatur, necesse est quatenus et benignitati patientia, et rursum patientie  benignitas suffragetur, ut magnum quoddam in corde nostro edificium construens, et benignitatis arcem patientia solidet, et patientie fundata edificia benignitas exornet. Beatus igitur Iob promptus ad patientiam dicat: uerumtamen quod cepistis, explete; benignitate preditus adiungat: Prebete aurem, et uidete an mentiar.

3. Ecclesia errantes studet rationibus reuocare.---Quia uero sancta Ecclesia ex magisterio humilitatis instituta, recta que errantibus dicit, non quasi ex auctoritate precipit, sed ex ratione persuadet, bene nunc dicitur: uidete, an mentiar. Ac si aperte dicat: Ea que assero nequaquam mihi ex auctoritate credite, sed an uera sint ex ratione pensate. Que et si quando dicit quod ratione comprehendi non ualet,  ne de occultis humana ratio queri debeat, rationabiliter suadet. Sed sepe heretici, dum occasionem ratiocinationis accipiunt, ad iurgia contentionis effrenantur. Unde et apte mox subditur:



CAPUT III.

uERS. 29.---243 Respondete, queso, absque contentione.

4. Heretici rixas, non rationes exquirunt.---Neque  enim heretici inquisitionibus suis ueritatem conantur assequi, sed uictores uideri. Cumque foris ostendi sapientes appetunt, intus per stultitiam elationis sue uinculis ligantur. Unde fit ut contentionum certamina exquirant, et de Deo, qui pax nostra est, loqui pacfice nesciant, atque ex pacis negotio rixe inuentores fiant. Quibus bene per Paulum dicitur: Si quis autem uidetur esse contentiosus, nos talem consuetudinem non habemus, neque Ecclesia Dei . Recte autem subditur:



CAPUT Iu.

IBID.---Et loquentes id quod iustum est, iudicate.

5. Nil inconsulte loquendum.---Is namque qui loquitur, [c 1Kb] dum de uerbis suis auditoris sententiam exspectat, quasi eius iudicio supponitur a quo auditur.  Qui igitur in dictis suis reprobari metuit, ipse prius debet examinare quod dicit, quatenus inter cor et linguam equus quidam discretusque arbiter sedeat, subtiliter pensans, si recta uerba cor offerat, que, utiliter suscipiens, ad auditorum iudicium lingua perducat. Beatus igitur Iob sua contra amicos agens, sed contra hereticos nostra denuntians, precipitationem loquentium reprehendat, atque ad eorum mentem uerba colligat, dicens: Loquentes id quod iustum est, iudicate. Ac si aperte diceret: [d 1Kb] Si in eo quod ad nos egressum locutionis exitis, reprehendi non uultis, intus iustitie libram tenete, ut tanto foris quod dicitur ex ueritatis pondere placeat, quanto hoc interius trutina discretionis pensat. Et quia hi erga aliena dicta rectum iudicium exerunt, qui iudicare prius propria sciunt, postquam dixit, Loquentes id  quod iustum est, iudicate, apte mox subdit:



CAPUT u.

uERS. 30.---Et non inuenietis in lingua mea iniquitatem, nec in faucibus meis stultitia personabit.

6. Dictorum suorum censor rectius iudicat de alienis. Prius falsa refellenda, quam uera doceantur.--- Ac si aperte diceret: Si subtilius uestra perpenditis, uerius aliena pensatis, et cum rectum ceperit esse quod dicitis, iustum cognoscetis quod auditis. Nequaquam quippe mea uobis lingua stultitiam resonat, si a uestra conscientia non procedat. Sic sancta Ecclesia studet prius assertiones hostium falsas ostendere, et tunc predicamenta ueritatis aperire, quia cum recta se tenere estimant, recta que audiunt contumaciter impugnant. Ante ergo necesse est ut errorem  suum heretici sentiant, [e 1Kb] ne audite ueritati contradicant, quia et camporum sentes si arator uomeris scissione non eruit, terra accepta semina in segetem non producit; et cum putredinem medicus uulneris apertione non eiicit, nequaquam in loco putredinis sana caro coalescit. Prius ergo peruersa destruens, dicat: Loquentes id quod iustum est iudicate; post autem recta insinuans, adiungat: Et non inuenietis  in lingua mea iniquitatem, nec in faucibus meis stultitia personabit. [uet. III.] Solent autem heretici alia aperte dicere, [a 1Kb] alia in occultis tenere. Per linguam quippe aperta locutio, per fauces uero occulta tractatio designatur.

7. Ecclesia non alia aperte profert, alia celat, hereticorum more.---Sancte ergo Ecclesie nec in lingua iniquitas, nec stultitia in faucibus resonat, quia ea que per publicam locutionem predicat, etiam per intimam fidem seruat; nec in aperto aliud docet, atque in occultis aliud retinet, sed et quod sentit 244 loquendo [b 1Kb] eiicit, et quod loquitur uiuendo custodit; ac de sapientie superne conuiuio quidquid per linguam predicationis [c 1Kb] emanat, hoc per fauces tacite exspectationis degustat. Sed beatus Iob unum scilicet  membrum uniuersalis Ecclesie, sua insinuans, atque electorum omnium corda manifestans, omne quod sentit aperiat, ut mentis eius rectitudinem attestatio locutionis innotescat. Sequitur:



CAPUT uI [uet. Iu, Rec. III].

CAP. uII, uERS. 1.---Militia est uita hominis super terram.

8. uita nostra, et militia et tentatio eodem sensu. Ipsa sibi tentatio est.---Hoc in loco translatione ueteri nequaquam militia uita hominis, sed tentatio uocatur. Sed si utriusque uerbi sensus aspicitur, diuersum quidem est quod exterius resonat, sed unum eumdemque concorditer intellectum format. Quid enim nisi pugna contra malignos spiritus, nomine tentationis exprimitur? Et quid appellatione militie, nisi contra hostes exercitium designatur? Tentatio itaque  ipsa militia est, quia dum contra malignorum spirituum insidias uigilat, in bellorum procinctu procul dubio exsudat. Notandum uero, quod hec eadem uita hominis non tentationem habere dicitur, sed ipsa tentatio esse perhibetur. Sponte quippe a statu conditionis lapsa, et corruptionis sue putredini subdita, dum sibi ex semetipsa molestias gignit, hoc est iam facta quod tolerat. Quia enim statum [d 1Kb] mentis inclinata deseruit, quid in se nisi motum uarietatis inuenit? Unde nunc etsi ad summa appetenda se erigit, mutabilitatis lubrice impulsu protinus ad semetipsam cadit. uult in contemplatione stare, sed non ualet. Cogitationis gressum figere nititur, sed infirmitatis sue lapsibus eneruatur. Que nimirum mutabilitatis sue onera quia uolens expetiit, nolens portat. Quietus  homo possidere carnem potuit, si bene ab auctore conditus, possideri uoluisset. Cumque se erigere contra conditorem studuit, in semetipso protinus carnis contumeliam inuenit. Sed quia cum culpa simul ab origine etiam pena propagatur, inserto infirmitatis uitio nascimur, et quasi nobiscum hostem deducimus, quem cum labore superamus. Ipsa ergo hominis uita tentatio est, cui ex semetipsa nascitur unde perimatur. Que etsi semper ex uirtute succidit, quod ex infirmitate generat, semper  tamen ex infirmitate generat, quod ex uirtute succidat.

9. Quot modis tentemur; qui tentationi uni succedat altera.---Sic itaque humana uita tentatio est, ut etsi iam ab iniquitatis perpetratione compescitur, in ipsis tamen bonis operibus, modo malorum memoria, modo seductionis caligine, modo intentionis sue interruptione fuscetur. Alius namque a luxuria carnem iam refrenat, sed tamen adhuc luxurie phantasmata tolerat, quia que uolens fecit, horum inuitus meminit, et penam sustinet, quod uoluptatem putauit. Quia uero ad deuictam culpam retrahi metuit, uentrem mire abstinentie [e 1Kb] uigore restringit, uultusque ex abstinentia pallescit; cumque in facie pallor aspicitur, reuerenda ab hominibus uita laudatur; moxque  inanis gloria ad abstinentis animum cum uerbis fauoris uenit, quam concussa mens dum subiicere non ualet, eum per quem uenerat tergere a facie pallorem querit; sicque fit ut, infirmitatis nexibus ligata, aut pallorem abstinentie fugiens, iterum per alimenta subdi luxurie 245 metuat, aut, impulsum luxurie per abstinentiam superans, pallorem suum inani glorie militare pertimescat. Alius, lapsum superbie superans, toto iam desiderio statum humilitatis apprehendit; cumque superbientes quosdam usque ad oppressionem innocentium erumpere conspicit, zeli excitatione succensus, postponere aliquatenus cogitur quod decreuit, uim rectitudinis exerit, prauisque non mansuetudine, sed auctoritate contradicit. Unde plerumque fit ut aut humilitatis studio  zelum rectitudinis deserat, aut rursum zelo rectitudinis turbet humilitatis studium quod tenebat. Cumque seruari simul et zeli auctoritas, et propositionis humilitas [f 1Kb] uix possit, sibimetipsi homo ex perturbatione incognitus redditur, ita ut uehementer ambigat, ne apud seductum animum aut superbia se auctoritatem zeli insinuet, aut torpor pauidus humilitatem fingat. Alius, quanta sit fallacie culpa considerans, munire se arce ueritatis decernit, ut ex ore iam falsus sermo non prodeat, seseque funditus a mendacii transgressione disiungat. Sed fit plerumque ut cum uerum dicitur, uita proximi grauetur; cumque ingerere alteri lesionem metuit, ad hoc quod dudum presserat fallacie uitium, quasi ex studio pietatis redit; sicque fit ut etsi malitia mentem non teneat, in  ea tamen ueritatis radium umbra mendacii obscuret. Unde et sepe quia percontatus quisque conticescere non ualet, aut, falsum dicens, suam mentem trucidat, aut, uera loquens, proximi uitam grauat. Alius, amore conditoris sui excitatus, a terrenis cogitationibus mentem curat assidua oratione suspendere, atque hanc in secreta quietis intime securitate collocare; sed in ipso sue orationis ascensu, dum cleuari ab infimis nititur, infimorum phantasmate reuerberatur; atque ad intuendam lucem mentis oculus tenditur,  sed ex corporeo usu, surgentibus rerum terrenarum imaginibus, obscuratur. Unde fit plerumque ut intendentis animus, ipsa sua infirmitate fatigatus, aut, orationem deserens, desidia torpeat, aut, si diu in oratione permanserit, ante oculos eius [a 1Kb] obortarum imaginum caligo densescat.

[uet. u.] 10. Ex occasione uirtutum deterius aliquando ruimus.---Bene ergo dicitur: Tentatio est uita hominis super terram, quando ibi quoque reatum descensionis inuenit, ubi se prouectum comprehendere ascensionis putauit; et inde mens confunditur, unde surgere a confusione nitebatur, ut per hoc ad semetipsam diuerberata redeat, per quod semetipsam iam collecta et coadunata transibat. Iste, ab eruditione diuine legis alienus, ignorantia sua deprimitur,  ne quid obtinende salutis operetur. Ille diuine legis scientia preditus, dum sibi pre ceteris gaudet intellectum suppetere, quia priuato gaudio exsultat, percepti intellectus in se munera dissipat; et inde in iudicio ceteris deterior exhibetur, unde clarior ceteris ad tempus ostenditur. Hunc quia uirtutum dona non subleuant, etiam uiam simplicem rectitudinis declinat; et uelut extraneum se a celesti munere deputans, quasi eo securius praua agit, quo superni doni sublimia munera non percepit. Illum prophetie spiritus replet, ad prescientiam subleuat, eique uentura queque iam presentia ostentat. Sed dum sepe et 246 in multis super semetipsum tollitur, ut futura ueraciter contempletur, mens, in sui confidentiam deducta, eum qui haberi semper non potest semper sibi  adesse prophetie spiritum estimat; cumque omne quod senserit prophetiam putat, quia sibi hanc et cum non habet tribuit, et in quantum habere potuit amittit. Sicque fit ut inde post [b 1Kb] aliorum merita tristis redeat, unde estimatione omnium letus preibat. Tentatio est ergo uita hominis super terram, que aut aliena a uirtutibus ad celeste premium surgere non ualet, aut ditata donis spiritalibus aliquando deterius ex occasione uirtutum ruit.

[uet. uI.] 11. uita nostra militia, quia ut hec, crescendo decrescit ac finitur.---Quia autem paulo superius hoc esse tentationem quod militiam diximus, sciendum summopere est quod quiddam nobis appellatione militie amplius quam nomine tentationis innuitur. Hoc namque nostro intellectui expressione  militie augetur, quod nimirum per militiam ad finem quotidie tenditur; cumque per ordinem militie locus crescit, tota simul hominum militia deficit. Militia ergo est uita hominis super terram, quia et, sicut superius diximus , unusquisque dum quotidie ad uite terminum per temporum augmenta tendit, augendo uitam, uiuere desinit. Dies quippe exspectat ut ueniant; sed cum ad augmentum uite ueniunt, iam ab augmento uite subtrahuntur,  quia et itinerantis gressus dum in anteriora proficit, quod restat iter decrescit. uita ergo nostra militia est, que quo ad augmentum ducitur, eo ut non sit finitur. Bene igitur dicitur: Militia est uita hominis super terram, quia dum per spatia temporum crescere appetit, [c 1Kb] ab eodem spatio, quod perdendo colligit, crescendo pertransit. Unde apte quoque ipse militie cursus exprimitur, cum protinus subinfertur:



CAPUT uII.

IBID.---Et sicut dies mercenarii dies eius.

12. Electus, mercenarii instar, dies suos cito euolui optat. In alieno laborat. Curat ne ullus dies uacuus labatur ab opere.---Dies suos mercenarius euolui citius exoptat, ut ad laboris sui premium sine tarditate  perueniat. Dies itaque hominis uera et eterna sapientis recte mercenarii diebus comparantur, quia presentem uitam, uiam non patriam, militiam non palmam deputat; et eo se abesse longius a premio conspicit, quo tardius ad finem uenit. Considerandum quoque est quod mercenarius in alienis laboribus exsudat, sed tamen sibi premium proprium preparat. uoce autem Redemptoris nostri dicitur: Regnum meum non est de hoc mundo . Omnes ergo qui, spe celestium prediti, exercitio uite presentis atterimur, in alieno laboramus. Nam sepe et reprobis seruire cogimur, mundo que mundi sunt reddere coarctamur; et alieno quidem labore fatigamur, sed tamen premia nostra percipimus; et per hoc peruenimus ad propria, quod pure ministramus  aliena. Quo contra quibusdam ueritas dicit: Si in alieno fideles non fuistis, quod uestrum est quis [d 1Kb] dabit uobis ? [uet. uII.] Sciendum quoque est quod mercenarius sollicite curat inspicere ne unquam dies uacuus labatur ab opere, et exspectatus finis temporis ne inanis ueniat ad remunerationem. In laboris namque studio conspicit quid percipere in tempore remunerationis possit. Nam cum opus crescit, premii fiducia proficit; cum uero opus torpuerit, spes a remuneratione 247 lassescit. Unde et electus quisque uitam suam quasi mercenarii dies pensans, tanto fidentius spe tendit ad premium, quanto nunc robustius perdurat ad laboris incrementum; qui sit decursus presentis temporis pensat, dies cum operibus numerat, ne a labore uacua  transeant uite momenta formidat; aduersis gaudet, passione reficitur, merore refouetur, quia subsequentis uite premiis tanto se remunerari largius conspicit, quanto pro amore illius quotidianis se mortibus uerius impendit. Hinc namque est quod ciues superne patrie conditori eius Psalmiste uocibus dicunt: Propter te morte afficimur tota die . Hinc Paulus ait: Quotidie morior propter uestram gloriam, fratres . Hinc iterum  dicit: Ob quam causam hec patior, sed non confundor; scio enim cui credidi, et certus sum quia potens est depositum meum seruare in illum diem . Sancti igitur uiri quot labores nunc ueritati commendantes exhibent, tot iam remunerationis sue pignora intra spei cubiculum clausa tenent. [a 1Kb] Sed grauis nunc sentitur estus in opere, ut quandoque refrigerium percipiatur ex quiete. Unde et apte mox subditur:



CAPUT uIII [Rec. Iu.].

uERS. 2, 3.---Sicut seruus desiderat umbram, et sicut mercenarius prestolatur finem operis sui, sic et ego habui menses uacuos, et noctes laboriosas enumeraui mihi.

13. Requiem eternam desiderat. Seruus est, non liber,  quoad corruptioni subiacet.---Umbram quippe seruo desiderare est post tentationis estum, sudoremque operis, eterni refrigerii requiem querere. Hanc namque umbram seruus ille desiderauerat qui dicebat: Sitiuit anima mea ad Deum uiuum; quando ueniam, et parebo ante faciem Dei ? Et rursum: Heu me! quod incolatus meus prolongatus est . Qui quasi a labore [b 1Kb] acri estum fugiens, atque ad obtinendam requiem refrigerii tegmen querens, iterum dicit: Ingrediar in locum tabernaculi admirabilis, usque ad domum Dei . Hanc umbram comprehendere Paulus anhelabat, desiderium habens dissolui, et cum Christo esse . Ad hanc umbram ex desiderii iam perfectione peruenerant qui dicebant: Nos qui  portauimus pondus diei et estus . Bene autem qui desiderare umbram dicitur, seruus uocatur, quia electus quisque quousque infirmitatis conditione constringitur, sub dominantis corruptionis iugo, quasi sub estus anxietate retinetur. Qui nimirum cum corruptione exutus fuerit, tunc sibimetipsi liber et tranquillus innotescit. Unde et recte etiam per Paulum dicitur: Ipsa creatura liberabitur a seruitute corruptionis, in libertatem glorie filiorum Dei . Electos enim nunc pena corruptionis aggrauat, sed tunc incorruptionis gloria exaltat; et quantum ad presentis necessitatis pondera nunc in Dei filiis de libertate nichil ostenditur, tantum uero ad subsequentis libertatis gloriam, tunc in Dei famulis de seruitute nichil apparebit. Creatura ergo, seruitute corruptionis exuta, et dignitate libertatis  accepta, in filiorum Dei gloriam uertitur, quia, unita Deo per spiritum, quasi hoc ipsum quod creatura est transisse ac subegisse declaratur. Sed qui adhuc umbram desiderat seruus est, quia quousque estum tentationum tolerat, iugum misere conditionis portat. Ubi apte subditur: Et sicut mercenarius prestolatur finem operis sui.

248 [Rec. u.] 14. Electorum labor intuitu mercedis leuatur.---Mercenarius etenim cum facienda opera  conspicit, mentem protinus ex longinquitate et pondere laboris addicit; cum uero lassescentem animum ad considerandum operis premium reuocat, uigorem mox animi ad exercitium laboris reformat, et quod graue perpendit ex opere, leue existimat ex remuneratione. Sic sic electi quique cum mundi huius aduersa patiuntur, cum [c 1Kb] honestatis contumelias, rerum damna, cruciatus corporis tolerant, esse grauia quibus exercentur pensant, sed cum mentis oculos ad eterne patrie considerationem tendunt, ex comparatione premii, quam sit leue quod patiuntur inueniunt. Quod enim ualde esse importabile ex dolore ostenditur, consideratione prouida ex remuneratione leuigatur. Hinc est quod Paulus semper se ipso robustior contra aduersa erigitur, quia nimirum finem sui operis sicut mercenarius prestolatur. Graue  namque quod sustinet estimat, sed leue hoc per premii considerationem pensat. Ipse quippe quam sit graue quod patitur indicat , qui in carceribus abundantius, in plagis supra modum, in mortibus frequenter se fuisse testatur; qui a Iudeis quinquies quadragenas una minus accepit, qui ter uirgis cesus, semel lapidatus est, ter naufragium passus, nocte et die in profundo maris fuit; qui pericula fluminum, latronum, ex genere, ex gentibus, in ciuitate, in solitudine, in mari, in falsis fratribus pertulit; qui in labore et erumna, in ieiuniis multis, in fame et siti, in frigore et nuditate laborauit; qui foris pugnas, intus timores sustinuit; qui ultra uires grauatum se asserit, dicens: Supra modum grauati sumus, supra uirtutem, ita ut tederet nos etiam uiuere  . Sed quomodo remunerationis linteo sudores tanti laboris tergat, ipse denuntiat, dicens: Non sunt condigne passiones huius temporis [d 1Kb] ad futuram gloriam, que reuelabitur in nobis . Finem itaque operis quasi mercenarius prestolatur qui, dum prouectum remunerationis considerat, uile existimat quod pene deficiens laborat. Apte autem subditur: Si et ego habui menses uacuos, et noctes laboriosas enumeraui mihi.

15. Electis sunt menses uacui, et noctes laboriose, patientibus inopiam et aduersa, ac premium necdum tenentibus.---Electi quippe conditori rerum seruiunt, et sepe rerum inopia coangustantur; per amorem Deo inherent, et tamen uite presentis subsidiis egent. Qui igitur per actiones suas presentia non  querunt, a mundi compendiis menses uacuos ducunt. Noctes quoque laboriosas tolerant, quia aduersitatum tenebras non solum usque ad inopiam, sed sepe usque ad corporis cruciatum portant. [e 1Kb] Despectum namque egestatemque perpeti laboriosum bonis mentibus non est; sed cum usque ad afflictionem carnis aduersitas uertitur, labor procul dubio ex dolore sentitur. [uet. uIII] Potest etiam non inconuenienter intelligi quod sanctus quisque menses uacuos  sicut mercenarius ducit, quia laborem iam sustinet, sed premium necdum tenet; hoc tolerat, illud exspectat. Noctes uero laboriosas enumerat, quia aduersitates sibi presentis temporis sese in uirtutibus exercendo coaceruat. Nam si proficere in mente non appetit, minus fortasse aspera que mundi sunt sentit.

16. Ecclesia in membris infirmis menses uacuos, in fortibus noctes laboriosas habet. Labor pro seculo inanis ex fine dignoscitur.---Que tamen sententia si ad uocem sancte 249 Ecclesie ducitur, intellectus eius paulo subtilius indagatur. Ipsa quippe uacuos menses habet, [a 1Kb] que in infirmis suis membris terrenas actiones absque uite premio defluentes sustinet. Ipsa noctes laboriosas enumerat, que in membris fortibus  multiplices tribulationes portat. In hac etenim uita quedam laboriosa sunt, quedam uacua, quedam uero uacua simul et laboriosa. Amore quippe conditoris presentis uite tribulationibus exerceri laboriosum quidem est, sed uacuum non est. Amore autem seculi uoluptatibus solui uacuum quidem est, sed non laboriosum. Amore uero eiusdem seculi aduersa aliqua perpeti et uacuum simul est et laboriosum, quia et ex aduersitate mens afficitur, et remunerationis premio non repletur. In his itaque sancta Ecclesia qui in ea iam positi adhuc uoluptatibus defluunt, et proinde fructu boni operis non ditantur, menses uacuos ducit, quia uite tempora sine retributionis munere expendit. In his uero qui, eternis desideriis dediti mundi huius aduersa patiuntur, laboriosas noctes  enumerat, quia tribulationum tenebras quasi in caligine uite presentis portat. In his autem qui et transeuntem mundum diligunt, et tamen eius contrarietate fatigantur, simul menses uacuos et noctes laboriosas tolerat, quia eorum uitam et retributio subsequens nulla remunerat, et presens tribulatio angustat. Recte autem nequaquam dies, sed in eis menses uacuos habere se perhibet. Mensium quippe nomine dierum collectio et summa signatur. Per diem ergo unaqueque actio exprimitur, per menses autem actionum finis innuitur. Et sepe cum in hoc mundo aliquid agimus, intenta spei alacritate suspensi, hoc ipsum quod agimus uacuum non putamus; sed postquam ad actionum terminum peruenimus, non obtinentes que appetimus, laborasse nos  in uacuum dolemus. Non solum igitur dies, sed et menses uacuos ducimus, cum nos in terrenis actionibus sine fructu laborasse, non ex actionum principio, sed fine pensamus. Cum enim labores nostros aduersitas sequitur, quasi uite nostre uacui menses arguuntur, quia ex completione actionum agnoscitur quam frustra in actionibus sudabatur.

17. De inani hoc labore Ecclesia ingemiscit.---Sed quia in sacro eloquio nonnunquam nox pro ignorantia ponitur, Paulo attestante, qui uenturam uitam scientibus discipulis dicit: Omnes uos filii lucis estis,  et filii diei; non sumus noctis neque tenebrarum ; quibus premisit: uos autem, fratres, non estis in tenebris, ut uos dies illa tanquam fur comprehendat ; potest hoc in loco ex eorum persona uox sancte Ecclesie accipi, qui post ignorantie sue caliginem ad amorem rectitudinis redeunt, et, ueritatis radiis illustrati, fletibus diluunt quod errauerunt. Illuminatus etenim quisque respicit quam turpe fuerit quod presentis uite amore laborauit. [uet. IX.]. In eis ergo sancta Ecclesia, in quibus ad uitam reuertitur laborem suum estuanti seruo et desideranti finem mercenario comparat, dicens: Sicut seruus desiderat umbram et sicut mercenarius prestolatur finem operis sui: sic et ego habui menses uacuos, et noctes laboriosas enumeraui mihi. In comparatione  etenim duo sunt que premisit; in expressione etiam fatigationis duo protinus subdidit. Ad estuantem quippe menses uacuos reddidit, quia quo magis eternum 250 refrigerium queritur, eo magis conspicitur quam uacue pro uita ista laboratur. Ad prestolantem uero laboriosas noctes subintulit, quia quo magis ex termino operis premium quod assequamur inspicimus, eo magis ingemiscimus diu nos nescisse quod querimus. Unde et ipsa penitentis cura uigilanter exprimitur, ut laboriosas noctes enumerasse diceretur, quia quanto uerius ad Deum reuertimur, tanto subtilius labores, quos per ignorantiam in hoc mundo pertulimus, dolendo pensamus. Nam quo unicuique plus dulce fit quod de eternis desiderat, eo ei magis graue ostenditur quod pro  presentium amore tolerabat. Si uero ad solam historiam sequentia uerba pensantur, per hec procul dubio animus dolentis exprimitur qualiter per diuersos [b 1Kb] motus desiderii, mestitia impellente, uariatur. Nam subditur.



CAPUT IX.

uERS. 4.---Si dormiero, dicam: [c 1Kb] Quando surgam? et rursum exspectabo uesperam.

18. Dolens presentia despicit, exspectat futura.---In nocte quippe dies queritur, in die uespera desideratur, quia nimirum dolor non permittit placere que adsunt; cumque mentem per experimentum presentium afficit, semper hanc quasi consolante desiderio ad alia per exspectationem tendit. Sed quia et afflicta mens per appetitum ducitur, et tamen dolor  eius etiam seductus desideriis non finitur, recte subiungitur,---IBID.:---Replebor doloribus usque ad tenebras. Causa autem eiusdem doloris exprimitur, cum protinus subinfertur:



CAPUT X [Rec. uI].

uERS. 5.---Induta est caro mea putredine, et sordibus pulueris, cutis mea aruit, et contracta est.

19. Hominis lapsi instabilitas.---Sed hec subtilius congruentiusque disserimus, si ad premisse expositionis ordinem redeamus. Somno namque torpor otii, surrectione autem exercitatio actionis exprimitur.  uespere quoque nomine, quia somno congruit, rursus otii desiderium figuratur. Sancta uero Ecclesia quousque uitam corruptionis ducit, flere mutabilitatis sue damna non desinit. Ad hoc namque homo conditus fuerat, ut, stante mente, in arcem se contemplationis erigeret, et nulla hunc corruptio a conditoris sui amore declinaret. Sed in eo quod ab ingenita standi soliditate uoluntatis pedem ad culpam mouit, a dilectione conditoris in semetipsum protinus cecidit. Amorem uero Dei, ueram scilicet stationis arcem deserens, nec in se consistere potuit, quia, lubrice mutabilitatis impulsu, infra se per corruptionem proruens, etiam a semetipso [a 1Kb] dissensit. Qui nunc, quia conditionis sue soliditate non figitur, alternantis semper desiderii motu uariatur, ut et  quietus actionem desideret, et occupatus ad otium anhelet. Quia enim fixa mens stare cum potuit noluit, stare iam non ualet etiam cum uolet. Conditoris quippe sui contemplationem deserens, salutis sue fortitudinem perdidit, et quolibet posita, semper egra alium locum querit. uarietatem ergo humane mentis exprimens, dicat: Si dormiero, dicam: Quando surgam? et rursum exspectabo uesperam. Ac si aperte diceret: Nihil perceptum menti sufficit, quia ipsum qui uere sufficere potuit amisit. In somno namque surrectionem desidero, in surrectione uesperam exspecto, quia et quietus exercitium actionis appeto, et exercitatus otium quietis quero.

251 [uet. X.] 20. Iusto etiam querendum a peccato surgere. Ne extollatur, aduersis muniri cupit.  ---Quod tamen intelligi et aliter potest. Dormire namque est in peccatis iacere. Si enim somni [b 1Kb] appellatio culpa non esset, nequaquam Paulus discipulis diceret: Euigilate, iusti, et nolite peccare . Unde et auditorem suum admonet, dicens: Surge qui dormis, et exsurge a mortuis, [c 1Kb] et illuminabit te Christus . Et rursum: Hora est iam nos de somno surgere . Unde et Salomon peccantem increpat, dicens: Usquequo, piger, dormis ? Electus igitur quisque cum peccati somno premitur, ad iustitie uigilias exsurgere conatur. Sed sepe cum surrexerit, ipsa se extolli magnitudine uirtutum sentit. Unde et tentari se presentis uite aduersitatibus post uirtutes desiderat, ne peius ex confidentia uirtutum cadat. Si enim  seruari se melius per tentationem non cognosceret, nequaquam Psalmista diceret: Proba me, Domine, et tenta me . Bene ergo nunc dicitur: Si dormiero, dicam: Quando surgam? et rursum exspectabo uesperam, quia et in peccati somno [d 1Kb] lumen iustitie queritur; et cum uirtutum prospera mentem eleuant, adiutrix aduersitas desideratur, ut profecto animus, cum uirtutum suarum gaudio plus quam  debet attollitur, per contrarietatem presentis uite edito merore solidetur. Unde et nequaquam Formidabo uesperam dicitur, sed Exspectabo. Exspectamus etenim prospera, formidamus aduersa. uir igitur iustus uesperam exspectat, quia cum exerceri hunc tribulatione necesse est, ipsa ei fit aduersitas prospera.

21. Tentationi peccati nunquam hic non est obnoxius. Tentationes non timet, sed contra eas se parat.---Potest, uespere nomine, etiam peccati tentatio designari, que sepe tanto acrius mentem lacessit, quanto et eamdem mentem spiritus ad superna altius euehit. Nequaquam enim sic in hac uita per exercitationem iustitie peccatum deseritur, ut in eadem iustitia inconcusse maneatur, quia etsi iam a cordis  habitaculo culpam rectitudo eliminat, ipsa tamen culpa que repellitur, cogitationis nostre foribus assidens, ut sibi aperiatur pulsat. Quod Moyses quoque spiritaliter innuit, cum facta corporaliter temporum momenta narrauit, dicens: [e 1Kb] Facta est lux; atque paulo post subiiciens: Factum est uespere . Creator quippe omnium, humane culpe prescius, tunc expressit in tempore quod nunc uersatur in mente. Lux quippe ad uesperum ducitur, quia nimirum lumen rectitudinis umbra sequitur tentationis. Sed quia electorum lux tentatione non exstinguitur, nequaquam nox, sed uespera facta perhibetur, quia nimirum sepe tentatio [f 1Kb] in corde rectorum lumen iustitie abscondit, sed non interimit; quasi ad pallorem trepidationis pertrahit, sed funditus non  exstinguit. Electi ergo post somnum surrectionem appetunt, post surrectionem uesperam prestolantur, quia et de peccato ad iustitie lumen euigilant, et in ipso iustitie lumine positi, semper se contra illecebras tentationum parant. Quas nimirum non timent, sed exspectant, quia utilitati sue rectitudinis etiam tentamenta proficere non ignorant.

22. Nullus hic salute integra potitur.---Quantalibet autem contra corruptionem suam uirtute contenderint, habere integram [g 1Kb] salutem 252 nequeunt, quousque dies presentis uite finiatur. Unde et subditur: Et replebor doloribus usque ad tenebras. Modo namque aduersa irruunt: modo ipsa quoque prospera, callida hilaritate blandiuntur. Modo surgentia uitia bellum carnis excitant, modo deuicta animum  ad elationem uocant. Bonorum igitur uita usque ad tenebras doloribus repletur, quia quousque tempus corruptionis agitur, interna externaque afflictione concutitur, et salutis securitatem non inuenit, nisi cum diem funditus tentationis relinquit. Unde bene et hec eadem dolorum causa protinus subinfertur, cum dicitur: Induta est caro mea putredine et sordibus pulueris. [uet. XI.] Ut enim paulo superius  diximus, soliditatem ingenitam [a 1Kb] uoluntarie homo deseruit, et sese in corruptionis uoraginem mersit; unde nunc uel per immunda opera labitur, uel per cogitationes illicitas fedatur. Ut enim ita dixerim, culpe sue penaliter subdita, ipsa iam natura nostra facta est extra naturam; et remissa usque ad peruersa opera ducitur, restricta autem peruersorum operum importuna cogitatione fuscatur. Per expletionem ergo actionis illicite carnem putredo afficit, per leuitatem uero cogitationis improbe quasi ante oculos puluis surgit. Consentiendo uitiis putredine atterimur, uitiorum uero imagines in corde tolerando sordibus pulueris fedamur. Ait ergo: Induta est caro mea putredine et sordibus pulueris. Ac si aperte diceret: Carnalem uitam, quam patior, aut tabes  lubrice operationis polluit, aut ex uitiorum memoria caligo misere cogitationis premit.

23. Ecclesie caro in lubricis membris putrescit, in querentibus terram sordescit.---Quod tamen si ex uoce Ecclesie uniuersalis accipimus, aliquando hanc procul dubio carnis putredine, aliquando autem grauari sordibus pulueris inuenimus. Multi quippe in ea sunt qui, dum amori carnis inseruiunt, fetore luxurie computrescunt. Et sunt nonnulli qui a uoluptate quidem carnis abstinent, sed tamen tota mente in terrenis actibus iacent. Dicat ergo sancta Ecclesia unius membri sui uocibus, dicat quid de utroque genere hominum tolerat: Induta est caro mea putredine et sordibus pulueris. Ac si aperte insinuet, dicens: Sunt plerique qui mihi per fidem membra sunt,  sed tamen sana uel munda per actionem non sunt, quia aut, uicti desideriis turpibus, ad corruptionis putredinem defluunt, aut, terrenis actibus dediti, puluere [b 1Kb] consperguntur. In illis enim quos lubricos tolero carnem uidelicet putrescentem gemo, in istis autem quos terram querentes patior [c 1Kb] quid aliud quam fedatam puluere porto?

24. Ecclesie cutis qui solis exterioribus curis inseruiunt: unde arescat.---Unde et apte simul de utrisque subiungitur: Cutis mea aruit, et contracta est. In sancte quippe Ecclesie corpore hi qui solis exterioribus curis inseruiunt, congrue cutis uocantur. Que nimirum cutis arescendo attrahitur, quia mentes carnalium, dum presentia diligunt, et quasi iuxta posita concupiscunt, ad futura tendi per longanimitatem  nolunt. Qui dum interne spei pinguedinem negligunt, ut attrahantur arefiunt, quia si eorum corda desperatio non siccaret, nequaquam 253 estus hec pusillanimitatis attraheret. Hanc namque attractionem Psalmista formidauerat cum, siccitatem  mentis [d 1Kb] metuens, dicebat: [e 1Kb] Sicut adipe et pinguedine repleatur anima mea . Adeps quippe pinguedinis animam replet, cum hanc contra presentium desideriorum estum superne spei infusio refouet. Cutis ergo arescens attrahitur cum cor rebus exterioribus deditum, atque ex desperatione siccatum, in auctoris sui amorem non tenditur, sed in semetipso, ut ita dixerim, rugosa cogitatione replicatur.

25. Amore presentium non tenetur, qui uite huius breuitatem recogitat.---Pensandum uero est quod carnales mentes idcirco presentia diligunt, quia uita carnis quam fugitiua sit minime perpendunt. Nam si uelocitatem transitus eius aspicerent, hanc etiam prosperantem minime amarent. Sancta autem Ecclesia  in electis suis quotidie quantus sit rebus exterioribus cursus conspicit, et idcirco in intimis pedem sollicite intentionis figit. Unde et apte subditur:



CAPUT XI [Rec. uII].

uERS. 6.---Dies mei uelocius transierunt quam a texente tela succiditur.

26. Tempus carnis tele apte comparatur.---Congrua ualde similitudine tempus carnis tele comparatur, quia sicut tela filis, sic uita mortalis diebus singulis proficit; sed [f 1Kb] quo ad augmentum proficit, eo ad incisionem tendit, quia, sicut et superius diximus , cum tempora percepta pretereunt, uentura breuiantur, et de uniuerso uite spatio eo fiunt pauciora que ueniunt, quo multa sunt que  transierunt. Tela quippe infra supraque ligata, duobus lignis innectitur, ut texatur; sed quo inferius texta inuoluitur, eo superius texenda [g 1Kb] deplicatur; et unde se ad augmentum multiplicat, inde fit minus quod restat. Sic nimirum uite nostre tempora et transacta quasi inferius inuoluimus, et uentura a superiori deplicamus, quia quo plus fiunt preterita, minus esse incipiunt futura. Sed quia nec tela ad expressionem nostri temporis sufficit, nam eius quoque festinationem uite nostre uelocitas transit, recte nunc dicitur: Dies mei uelocius transierunt, quam a texente tela succiditur. Tela quippe tarditatem prouectus habet, uita autem presens moram defectus non habet. In illa namque cum laborantis manus [h 1Kb] figitur, aduentus terminus elongatur; in ista uero, quia tempus  semper desinens indesinenter consumimus, ad finem nostri itineris etiam quiescendo peruenimus, et per cursum nostri transitus etiam dormientes imus. Electi igitur, quia presentis uite momenta decurrere sub festinatione conspiciunt, nequaquam in hoc tante  mobilitatis itinere cordis intentionem figunt. Unde et apte protinus subditur:

IBID.---Et consumpti sunt absque ulla spe.

27. Electi mortem cogitant etiam sani, reprobi nequidem cum imminet.---Reproborum mens erga dies uite presentis tanto amore constringitur, ut sic semper hic appetant uiuere, quatenus, si ualeant, uiuendi cursum desiderent nunquam finire. Cogitare quippe uentura despiciunt, spem totam in rebus transeuntibus ponunt, habere nulla nisi que pretereunt concupiscunt. Cumque nimis transeuntia cogitant, et mansura nullatenus sperant, sic cecitate 254 insensibili cordis oculus clauditur, ut eterne luci nullatenus intendatur. Unde fit ut sepe iam corpus molestia quatiat, et uicina mors uirtutem uitalis spiritus  incidat, nec tamen curare que mundi sunt desinant. Iamque eos ultor ad iudicium pertrahit; et tamen ipsi, ordinatione sollicita rebus transeuntibus occupati, nichil aliud cogitant nisi in hoc mundo adhuc qualiter uiuant. Relinquendo omnia quasi [a 1Kb] possidendo disponunt, quia spes uiuendi non frangitur, etiam cum uita terminatur. Iam ad iudicium trahuntur per sententiam, et tamen adhuc habendis rebus inherent per curam. Dura etenim mente abesse mors longe creditur, etiam cum sentitur. Sicque a carne anima soluitur, ut erga presentia immoderato amore se retinens, dum ad eternum supplicium ducitur, hoc ipsum quoque nesciat quo ducitur; et deserens que amare cum termino noluit, repente sine termino inuenit que nunquam preuidit. At contra rectorum mens ad  eternitatis intentionem tenditur, etiam cum presens eam feliciter uita comitatur. Magna carnis salute utitur, nec tamen eius fiducia animus retardatur. [b 1Kb] Nullum adhuc mortis articulum erumpit, et quasi presentem hanc quotidie conspicit. Quia enim uita indesinenter labitur, spes ei uiuendi funditus amputatur. Bene ergo de diebus pretereuntibus dicitur: Consumpti sunt absque ulla spe. Ac si aperte diceretur: Mentis fiduciam in presenti uita non posui, quia omne quod preterit calcando [c 1Kb] desperaui. Unde et mox apte subditur:



CAPUT XIII [Rec. uIII].

uERS. 7.---Memento quia uentus est uita mea.

28. uita presens, eterna non attendentibus cara, attendentibus uilis. uite breuis consideratio, grata Deo  est oblatio.---Hi etenim uitam carnis quasi permanentem diligunt, qui quanta sit uite sequentis eternitas non attendunt; cumque soliditatem perennitatis non considerant, exsilium patriam, tenebras lumen, cursum stationem putant, quia qui maiora nesciunt, iudicare de minimis nequaquam possunt. Ordo quippe iudicii exigit ut quod examinare nitimur transcendamus. Si enim preesse rebus omnibus animus non ualet, nequaquam de his corta a quibus uincitur uidet. Idcirco itaque mens reproba presentis uite curcum  estimare non sufficit, quia admirationi illius ex amore succumbit. Sancti autem uiri, quo ad eterna cor eleuant, quam breue sit quod fine clauditur pensant; et eo eorum sensibus uilescit quod preterit, quo intellectu radiante interlucet quod acceptum nunquam recedit; cumque infinitatem perennitatis aspiciunt, nequaquam iam pro magno desiderant quidquid finis angustat. Sed subleuata mens extra temporum terminos ducitur, etiam cum carne in tempore tenetur; et tanto altius finienda despicit, quanto uerius infinita cognoscit. Sed hec ipsa humane breuitatis consideratio auctori nostro magne uirtutis oblatio est. Unde recte nunc cum deprecatione [d 1Kb] immolatio eiusdem uirtutis offertur, cum dicitur: Memento quia uentus est uita mea. Ac si aperte diceretur: Transeuntem  uelociter benignus respice, quia et tanto a te uideri misericordius debeo, quanto ipse a consideratione breuitatis mee oculos non auerto. Sed quia dum tempus 255 uite presentis absciditur, ad operationem promerende uenie ulterius non reditur, recte subiungitur:



CAPUT XIu.

IBID.---Nec [e 1Kb] reuertetur oculus meus ut uideat bona.

29. Post mortem non est locus promerende uenie.--- Ad uidenda bona exstincti oculus non redit, quia ad exhibenda recta opera exuta carne anima non recurrit. Hinc est quod diues quem inferni flamma cruciabat, quia semetipsum reparare operando non posset agnouerat; nam nequaquam sibi, sed relictis fratribus prodesse satagebat, dicens: Rogo te, pater Abraham,  ut mittas eum in domum patris mei, habeo enim quinque fratres, ut testetur illis, ne et ipsi ueniant in locum hunc tormentorum . Solet namque mestum animum spes uel falsa refouere. Sed ut penam suam reprobi grauius sentiant, et spem de uenia amittunt. Unde, flammis ultricibus traditus, non sibi, ut diximus, sed opitulari fratribus concupiuit, quia nunquam se ignium carere tormentis, adiuncto desperationis supplicio, agnouit. Hinc Salomon ait: Quodcunque potest manus tua facere, instanter operare, quia nec opus, nec ratio, nec scientia, nec sapientia erunt apud inferos, quo tu properas . Nequaquam ergo ad uidenda bona oculus reuertetur, quia retributionem suam mens inueniens, ad operationis usum nullatenus reuocatur. Quia igitur fugit  omne quod cernitur, et mansura sunt que sequuntur, bene beatus Iob uno uersu utraque complexus est, dicens: Memento quia uentus est uita mea, nec reuertetur oculus meus ut uideat bona. Cursum quippe presentium contemplatus ait: Memento quia uentus est uita mea. Aeternitatem uero sequentium considerans adiunxit: Nec reuertetur oculus meus ut uideat bona. Ubi apte quoque uniuersi humani generis a redemptionis munere destituti uocem protinus sumit, dicens:



CAPUT Xu [uet. XIII].


uERS. 8.---Nec aspiciet me uisus hominis.

30. Tunc Christi gratia non liberat, quem nunc non reformat.---uisus quippe hominis est misericordia Redemptoris, que insensibilitatis nostre duritiam, cum respicit, emollit. Unde, teste quoque Euangelio, dicitur: Respexit Dominus Petrum, et recordatus est Petrus uerbi quod dixerat iehsu; egressus foras, fleuit amare . Exutam uero carne animam nequaquam iam uisus hominis aspicit, quia post mortem non liberat, quem ante mortem gratia ad ueniam non reformat. Hinc etenim Paulus dicit: Ecce nunc tempus acceptabile, ecce nunc dies salutis . Hinc Psalmista ait: Quoniam in seculum misericordia eius . Quia nimirum  quem nequaquam modo misericordia eripit, sola post presens seculum iustitia addicit. Hinc Salomon ait: Quia lignum in quocunque loco ceciderit, siue ad Austrum, siue ad Aquilonem, ibi erit , quia cum humani casus tempore, siue sanctus, siue malignus spiritus egredientem animam claustra carnis acceperit, in eternum secum sine ulla permutatione retinebit, ut nec exaltata ad supplicium proruat, nec mersa eternis suppliciis, ultra ad remedium ereptionis ascendat. uir igitur sanctus, humani generis damna considerans, quod a presenti seculo sine Redemptoris [a 1Kb] cognitione subtrahitur, atque in eternis ignibus irreparabiliter sepelitur, et eius uocem in se suscipiens, dicat: Nec aspiciet me uisus hominis, quia 256 nimirum Redemptoris gratia, quem  nunc [b 1Kb] non intuetur ut corrigat, tunc non respicit ut ab interitu abscondat. In iudicium quippe Dominus ueniens, peccatorem uidet ut feriat, sed non uidet ut ad largiendam salutis gratiam recognoscat; culpas examinat, et uitam pereuntium ignorat. Unde sanctus uir, cum se post presentem uitam, respectu hominis uideri non posse fateretur, apte mox subdidit:



CAPUT XuI [Rec. IX].

IBID.---Oculi tui in me, et non subsistam.

31. Christus in iudicio reprobos ad feriendum uidebit, quos hic ad misericordiam impendendam non uidit.---Ac si aperte diceret: Districtus ad iudicium ueniens, et ad saluandum non uides, et ad feriendum uides, quia quem in presenti uita dispensationis tue  miseratione non respicis, respiciendo, postmodum per iustitiam exstinguis. Nunc enim peccator quisque Deum non metuit et uiuit, blasphemat et proficit, quia scilicet misericors creator, quem exspectando uult corrigere, aspiciendo non uult punire, sicut scriptum est: [c 1Kb] Dissimulans peccata hominum propter penitentiam . Sed tunc peccator cum respicitur non subsistit, quia cum districtus iudex  merita subtiliter inquirit, reus ad tormenta non sufficit.

32. Iusti se perituros sciunt, si remota pietate a Deo iudicentur.---Quamuis hoc etiam iustorum uoci congruit, quorum mens semper sollicita uenturo examini intendit. Omne enim quod agunt metuunt, dum caute considerant [d 1Kb] qui ante quantum iudicem stabunt. Intuentur potentiam illius magnitudinis, et pensant quanto reatu constricti sunt proprie infirmitatis. Enumerant mala proprii operis, et contra hec exaggerant bona conditoris. Considerant praua [e 1Kb] quam districte iudicet, bona opera quam subtiliter penset, et perituros se absque ambiguitate presciunt, si remota pietate iudicentur, quia hoc ipsum quoque quod iuste uidemur uiuere culpa est, si uitam nostram  cum iudicat, hanc apud se diuina misericordia non excusat. Hinc enim in hoc eodem libro scriptum est: Astra non sunt munda in conspectu eius , quia apud eum districte iudicati, ipsi quoque maculas inquinationis habent, qui per munditiam sanctitatis lucent. Bene ergo dicitur: Oculi tui in me, et non subsistam. Ac si aperte iusti uoce diceretur: Si subtili examinatione discutior, perferendo iudicio non assurgo, quia ad penam uita non sufficit, si hanc immanitas iuste retributionis premit. Bene autem eiusdem humani generis et culpa breuiter, et pena subrogatur, cum protinus dicitur:



CAPUT XuII [uet. XIu, Rec. X].

uERS. 9.---Sicut consumitur nubes, et pertransit, sic qui descendit ad inferos non ascendet.

 33. Damnatis non est reditus ad ueniam, aut ad ea que amabant.---Nubes quippe ad altiora suspenditur; sed densata uento impellitur ut currat, calore autem solis dissipatur ut euanescat. Sic sic nimirum corda sunt hominum, que per accepte rationis ingenium ad alta [f 1Kb] emicant, impulsa autem maligni spiritus flatu, prauis desideriorum suorum motibus huc illucque pertrahuntur; sed, districto respectu superni iudicis, quasi solis calore liquefiunt, et, semel locis penalibus tradita, ad operationis usum ultra non redeunt. uir igitur sanctus elationem, cursum defectumque humani generis exprimens dicat: Sicut consumitur nubes, et pertransit, sic qui descendit ad inferos non ascendet. Ac si aperte loqueretur, dicens: In altum currendo 257 deficit, qui superbiendo ad  interitum tendit; quem si semel culpa ad penam pertrahit, misericordia ulterius ad ueniam non reducit. Unde et adhuc subditur:



CAPUT XuIII.

uERS. 10.---Nec reuertetur ultra in domum suam.

34. Domus mentis est id quod amando habitat. Desperantium corda nubibus similia. Extra se funduntur.---Sicut domus est corporis habitaculum corporale,  ita unicuique menti hoc domus fit quod ex desiderio inhabitare consueuit. Ad domum igitur suam ultra non reuertitur, quia semel quisque, eternis suppliciis traditus, ad hoc iam ubi amore inheserat nullatenus reuocatur. Potest etiam inferni nomine peccatoris desperatio designari, de qua per Psalmistam dicitur: In inferno autem quis confitebitur tibi ? Unde rursum scriptum est: Impius cum in profundum uenerit peccatorum, contemnit . Quisquis autem impietati succumbit, uitam profecto iustitie moriendo derelinquit. Qui uero etiam post peccatum mole desperationis obruitur, quid aliud quam post mortem in inferni suppliciis sepelitur? Bene ergo dicitur: Sicut consumitur nubes, et pertransit, sic qui descendit ad inferos non ascendet, quia plerumque  cum perpetratione nequitie etiam desperatio sociatur, et uia iam reuersionis absciditur. Recte autem corda desperantium nubibus comparantur, quia et caligine erroris obscura sunt, et peccatorum multiplicitate condensa; sed consumpta pertranseunt, quia claritate extremi iudicii irradiata dissipantur. Solet etiam domus inhabitatio cordis intelligi. Unde sanato cuidam dicitur: uade in domum tuam , quia nimirum dignum est ut peccator post ueniam ad mentem suam redeat, [a 1Kb] ne iterum quo iuste feriatur admittat. Sed qui ad infernum descenderit, ad domum suam ulterius non ascendet, quia eum quem desperatio obruit, a cordis sui habitaculo foras mittit, et redire introrsus non ualet, quia, fusus exterius, ad deteriora quotidie compulsus cadit. Ad contemplandum  quippe Creatorem homo conditus fuerat, ut eius semper speciem quereret, atque [b 1Kb] in solemnitate illius amoris habitaret. Sed extra se per inobedientiam missus, mentis sue locum perdidit, quia, tenebrosis itineribus sparsus, ab inhabitatione ueri luminis elongauit. Unde apte adhuc subditur:



CAPUT XIX [uet. Xu].

IBID.---Neque cognoscet eum amplius locus eius.

35. Locus hominis Deus, per inobedientiam desertus. Non cogniturus est in iudicio, qui eum hic spreuerint. ---Locus quippe hominis, sed non localis, ipse scilicet conditor exstitit, qui hunc ut in semetipso consisteret creauit. Quem nimirum locum tunc homo deseruit, cum, seductoris uerba audiens, a conditoris amore discessit. Sed cum omnipotens Deus redimendo  se homini etiam corporaliter ostendit, ipse, ut ita dixerim, fugitiui sui uestigia subsequens, ad retinendum quem amiserat hominem locus uenit. Si enim appellari locus nequaquam conditor posset, Deum laudans Psalmista non diceret: Filii seruorum tuorum habitabunt ibi . Ibi enim non dicimus, nisi cum locum specialiter designamus. Sed sunt plerique qui etiam post perceptum [c 1Kb] Redemptoris auxilium ad desperationis tenebras deuoluuntur; et  tanto nequius pereunt, quanto et oblata remedia misericordie contemnunt. Recte ergo de damnato homine dicitur: Neque cognoscet eum amplius 258 locus eius, quia a conditore suo tanto tunc districtius in iudicio non cognoscitur, quanto nunc ad reparationis gratiam nec per dona reuocatur. Unde et notandum summopere est quod non ait: Neque cognoscet amplius locum suum, sed ait: Neque cognoscet eum amplius locus eius. Dum enim cognitio non homini, sed loco tribuitur, patenter ipse conditor loci nomine designatur, qui, districtus ad examen ultimum ueniens, in iniquitate durantibus dicet: Nescio uos unde sitis . Sed electi quique quo districte reprobos repelli considerant, eo semetipsos quotidie a perpetrate nequitie sordibus [d 1Kb] sollicitius  purgant. Cumque perituros alios frigescere a uite amore conspiciunt, studiose se ad penitentie lamenta succendunt. Unde et apte subditur:



CAPUT XX.

uERS. 11.---Quapropter et ego non parcam ori meo.

36. Iram iudicis in confessione preueniunt electi. ---Ori etenim suo [e 1Kb] parcit, qui confiteri malum quod fecit erubescit. In laborem quippe os mittere est hoc ad confessionem perpetrate iniquitatis occupare. Sed iustus ori suo non parcit, quia iram iudicis districti preueniens, uerbis contra se proprie confessionis seuit. Hinc Psalmista ait: Preueniamus faciem eius in confessione . Hinc per Salomonem dicitur: Qui abscondit scelera sua, non dirigetur; qui autem confessus fuerit et dereliquerit ea, misericordiam  consequetur . Hinc rursum scriptum est: Iustus in principio accusator est sui . Sed nequaquam ad confessionem os panditur, nisi cum consideratione districti iudicii per pauorem spiritus angustatur. Unde et apte mox subditur:



CAPUT XXI [Rec. XI].

IBID.---Loquar in tribulatione spiritus mei.

37. Peccatorum confessionem comitari debet penitentie luctus.---Tribulatio quippe spiritus linguam commouet, ut reatum praui operis uox confessionis impugnet. Sciendum quoque est quia sepe et reprobi peccata confitentur, sed deflere contemnunt. Electi autem culpas suas, quas uocibus confessionis aperiunt, districte animaduersionis fletibus insequuntur.  Unde bene beatus Iob postquam se ori suo non parcere spopondit, tribulationem mox spiritus subdidit. Ac si aperte fateretur, dicens: Sic reatum lingua loquitur, ut nequaquam expers a meroris stimulo per alia spiritus uagetur: sed culpas loquens, uulnus aperio; culpas uero ad correctionem cogitans, salutem uulneris ex medicamine meroris quero. Qui enim mala quidem que perpetrauit insinuat, sed flere que insinuauerit recusat, quasi subducta ueste uulnus  detegit, sed torpenti mente medicamentum uulneri non apponit. Confessionis igitur uocem solus necesse est ut meror excutiat, ne uulnus proditum, sed neglectum, quo licentius iam per humanam notitiam tangitur, deterius putrescat. Quo contra Psalmista plagam cordis non solum detexerat, sed detecte etiam medicamentum meroris adhibebat, dicens: Iniquitatem meam ego [a 1Kb] pronuntio, et cogitabo pro peccato meo . Pronuntiando enim occultum uulnus detegit, cogitando autem quid aliud quam medicamentum uulneri apponit? [uet. XuI.] Sed afflicte menti, et sua sollicite damna cogitanti, rixa pro semetipsa oritur contra semetipsam. Nam cum se ad lamenta penitentie instigat, occulta se increpatione dilaniat. 259 Unde et apte  mox subditur:



CAPUT XXII.

IBID.---Confabulabor cum amaritudine anime mee.

38. Compuncta mens multa in se detegit deflenda. Recolit quot Dei donis quam fuerit ingrata.---Pauore namque diuini iudicii afflicti, dum quedam male gesta plangimus, ipsa ui nostre amaritudinis ad discutiendos nos uigilantius excitati, alia in nobis etiam que amplius defleamus, inuenimus. Nam sepe quod torpentes latuit, flentibus subtilius innotescit; et afflicta mens certius inuenit malum quod fecerat et nesciebat, eique rixa sua uerius aperit, quantum a ueritatis pace deuiauit, quia reatum suum, cuius secura non meminit, hunc in se commota deprehendit. Succrescens quippe amaritudo penitentie, uerecundanti cordi importune ingerit illicita que commisit,  districtum contra hec iudicem ostendit, suppliciorum minas incutit, pauore animum ferit, pudore confundit, motus illicitos increpat, quietem noxie securitatis turbat; que ei conditor bona contulit, que ipse bonis illius mala respondit enumerat, quod mire ab eo conditus, quod gratuito nutritus, quod rationis substantia in conditione ditatus est, quod conditoris gratia uocatus, quod sequi ipse et uocatus noluit, quod uocantis misericordia nec surdum hunc renitentemque despexit, quod illuminatus donis, quod sua sponte prauis actibus etiam post dona cecatus est, quod a cecitatis sue erroribus paterne sollicitudinis flagellis expiatus, quod a flagellorum doloribus ad salutis gaudia misericordie medicamento reductus est; quod quibusdam culpis, etsi non grauibus  subditus, peccare tamen et inter flagella non desinit; quod peccatorem suum superna gratia nec contempta dereliquit. Cum igitur afflictam mentem modo per replicationem donorum Dei, modo per improperia actionis sue tanta seueritate increpat, habet in corde iustorum amaritudo anime linguam suam, que tanto eis subtilius loquitur, quanto et interius auditur. Unde et nequaquam dicitur: Fabulabor in amaritudine anime mee, sed, Confabulabor cum amaritudine  anime mee, quia uis doloris, que peccata singula reputans, torpentem animum ad lamenta excitat, quasi ad eum uerba confabulationis format, in quibus semetipsum correctus inueniat, et ad sui iam custodiam sollicitior exsurgat. Dicat itaque uir iustus ex uoce sua, et sancte Ecclesie typum tenens, dicat ex nostra: Confabulabor cum amaritudine anime mee. Ac si apertius insinuet, dicens: Intus contra me cum cordis mei dolore colloquor, et foris me a uerbere iudicis abscondo. Sed mens penitentie doloribus pressa in semetipsa constringitur, atque a cunctis delectationibus carnis forti cogitatione separatur, ad summa proficere appetit, et tamen adhuc de corruptione corporis contradictionem sentit. Unde et apte mox subditur:



CAPUT XXIII.


uERS. 12.---Nunquid mare sum ego, aut cetus, quia circumdedisti me carcere?

39. Carcere constringuntur homo, diabolus, carnales; cum quod uolunt implere non ualent.---Carcere homo circumdatur, quia plerumque et uirtutum prouectibus ad alta exsurgere nititur, et tamen carnis sue corruptione prepeditur. Qua bene exui Psalmista deprecatur, dicens: Educ de carcere animam meam, ad confitendum nomini tuo . Quid uero appellatione maris, nisi corda carnalium [b 1Kb] tumidis cogitationibus fluctuosa; 260 quid autem ceti nomine, nisi antiquus hostis exprimitur? Qui dum mentes [c 1Kb] secularium possidendo penetrat, [d 1Kb] quasi in eorum lubrica cogitatione natat. Sed cetus  carcere stringitur, quia malignus spiritus, in inferioribus deiectus, ne ad celestia euolare preualeat, pene sue pondere coarctatur, Petro attestante, qui ait: Deus angelis peccantibus non pepercit, sed rudentibus inferni detractos in tartarum tradidit in iudicium cruciandos reseruari . Cetus carcere astringitur, quia tentare bonos quantum desiderat prohibetur. Carcere quoque mare circumdatur, quia carnalium mentium tumida insanaque desideria ad peragenda mala que appetunt impossibilitatis sue angustia grauantur. Sepe enim dominari melioribus concupiscunt; sed tamen eis, diuino iudicio cuncta mirabiliter disponente, substrati sunt. Nocere bonis elati desiderant, et tamen subiecti ab eis solatia sperant. Pro explendis uoluptatibus carnis longeuitatem  uite presentis cupiunt, sed tamen ab ea sub celeritate rapiuntur. De quibus bene per Psalmistam dicitur: Statuit aquas quasi in utre . Aque quippe in utre sunt cum lubrica eorum desideria, quia operis effectum non inueniunt, sub carnali corde deprimuntur. Cetus ergo ac mare circumdatione premitur carceris, quia uel malignus spiritus, uel sequaces illius, in quorum se mentibus colligit, atque in eis undas tumentium cogitationum uoluit, ut implere  mala que appetunt nequeant, superna eos districtio angustat.

[uet. XuII, Rec. XII.] 40. Idem se pati queruntur iusti. Non pre tumore, sed amore ueritatis.---Sancti autem uiri, quo mundiori corde celestium arcana considerant, auctis ad hec quotidie ardoribus anhelant. Ibi iam plene satiari desiderant, unde adhuc parum aliquid ore contemplationis degustant. Perfecte cupiunt carnis stimulum subdere, nichil in cogitatione illicitum de eius iam corruptione tolerare; sed quia scriptum est: Corpus quod corrumpitur aggrauat animam, et deprimit terrena inhabitatio sensum multa cogitantem , intentione iam quidem ultra semetipsos eminent, sed tamen, adhuc infirmitatis sue incertis motibus subditi, corruptionis  se carcere clausos dolent. Ait ergo: Nunquid mare sum ego, aut cetus, quia circumdedisti me carcere? Ac si aperte diceret: Mare uel cetus, iniqui uidelicet, eorumque auctor malignus spiritus, quia effrenari ad solam perpetrande iniquitatis licentiam appetunt, recte pene sue carcere constsringuntur. Ego autem, qui iam eternitatis tue libertatem desidero, cur adhuc mee carcere corruptionis premor? Quod tamen nec a iustis superbe requiritur, quia, amore ueritatis accensi, infirmitatis sue angustias transgredi perfecte concupiscunt; nec ab auctore iustorum iniuste disponitur, quia electorum suorum uota differens cruciat, crucians purgat, ut ad percipiendum quod desiderant quandoque melius ex dilatione conualescant. Electi autem quousque ab intima quiete differuntur,  ad cor suum redeunt; ibique, a carnis sue [a 1Kb] tumultibus absconsi, quasi amenissimum secretum petunt. Sed in eo sepe tentationis aculeos sentiunt, carnis incentiua patiuntur; et ibi grauissimos labores inueniunt, ubi magnam requiem a labore quesierant. Unde sanctus uir post insinuatum 261 corruptionis sue carcerem, [b 1Kb] ad quieta cordis spatia redire festinans, quia eamdem rixam et in intimis inuenit quam ab exterioribus fugit, protinus subdit, dicens:



CAPUT XXIu [Rec. XIII].

uERS. 13, 14.---Si dixero, consolabitur me lectulus meus, et releuabor loquens mecum [c 1Kb] in stratu meo; terrebis me per somnia, et per uisiones horrore concuties.

 41. Iustus ab exterioribus ad cor redit, nec ibi requiem inuenit. Iudiciorum Dei terrore turbatur.--- In sacro namque eloquio lectulus, cubile, uel stratum, secretum solet cordis intelligi. Hinc est enim quod sub uniuscuiusque anime specie sponsa, occultis stimulis sancti amoris excitata, in Canticis canticorum dicit: In lectulo meo per noctes quesiui quem diligit anima mea . In lectulo quippe et per noctem dilectus queritur, quia nimirum inuisibilis conditoris species, repressa omni corporee uisionis  imagine, in cubili cordis inuenitur. Unde et eisdem suis dilectoribus ueritas dicit: Regnum Dei intra uos est . Et rursum: Si ego non abiero, Paraclitus non ueniet . Ac si aperte diceret: Si ab intentionis uestre oculis corpus non subtraho, ad intellectum uos inuisibilem per consolatorem Spiritum non perduco. Hinc de iustis per Psalmistam dicitur: Exsultabunt sancti in gloria, letabuntur in cubilibus suis , quia scilicet cum mala ab exterioribus fugiunt, securi intra mentium secreta gloriantur. Sed tunc letitia cordium erit perfecta cum carnis exterius pugna non fuerit. Nam quousque caro illicit, quia quasi domus nostre paries quatitur, etiam cubile turbatur. Unde et recte per eumdem Psalmistam dicitur: Uniuersum  stratum eius uersasti in infirmitate eius , quia dum nos tentatio carnis concutit, tremefacta nostra infirmitas etiam mentis cubile confundit. Quid uero hoc loco somnia uel uisiones accipimus, nisi imaginationes ultimi districtique examinis? quod iam utcunque per timorem cernimus, sed tamen ut est ueraciter non uidemus. Sancti itaque uiri, ut diximus, ad cordis semper secreta redeunt, cum ab hoc mundo uel ultra uotum prospera, uel ultra uires aduersa patiuntur; atque, externis laboribus fessi, quasi stratum uel lectulum, cubilia mentis petunt. Sed dum quibusdam imaginationibus cogitationum quam sint subtilia diuina iudicia conspiciunt, quasi in ipsa strati sui requie somnii uisione turbantur. Contemplantur enim quam districtus iudex  ueniat, qui, dum ui immense magnitudinis cordium secreta illuminat, omnes ante oculos culpas reducat. Pensant quanta illa sit uerecundia, in conspectu tunc totius humani generis, angelorum omnium, archangelorumque confundi. Perpendunt qui post confusionem cruciatus maneat, cum et reatus animum immortaliter morientem et indeficienter deficientem carnem gehenna consumat. Cum itaque tam pauida imaginatione mens quatitur, quid aliud quam in stratu triste somnium uidetur? Dicat ergo: Si dixero Consolabitur me lectulus meus, et releuabor loquens mecum in stratu meo, terrebis me per somnia, et per uisiones horrore concuties. Ac si aperte fateatur, dicens: Si, exteriora fugiens, introrsus redeo, et utcunque requiescere [d 1Kb] in cordis cubili concupisco,  ibi me, dum districtionis tue contemplationi obiicis, uehementer per ipsas mee prouidentie imaginationes terres. Bene autem dicitur: Et releuabor, loquens mecum in stratu meo, 262 quia nimir um cum ad mentis nostre silentium fessi reuertimur, quasi in stratu colloquentes, occulta intra nos cogitationum uerba uersamus. Sed hec ipsa nostra collocutio in pauorem uertitur, quia ex illa uehementius intellectus nobis, qui terrorem iudicis [e 1Kb] intentet in mente aperitur.

 [uet. XuIII.] 42. Somniorum sex cause.---Ne quis uero hec studeat iuxta litteram perscrutari, exquirendum magnopere est quot modis tangant animum imagines somniorum. Aliquando namque somnia uentris plenitudine, uel inanitate, aliquando uero illusione, aliquando cogitatione simul et illusione, aliquando reuelatione, aliquando autem cogitatione simul et reuelatione generantur. Sed duo que prima diximus omnes experimento cognoscimus, subiuncta autem quatuor in sacre Scripture paginis inuenimus. Somnia etenim nisi plerumque ab occulto hoste per illusionem fierent, nequaquam hoc uir sapiens indicaret dicens: Multos errare fecerunt somnia, et illusiones uane . uel certe: Non augurabimini, nec obseruabitis somnia . Quibus profecto uerbis, cuius sint detestationis ostenditur que auguriis coniunguntur. Rursum nisi aliquando ex cogitatione simul et illusione procederent, Salomon minime dixisset: Multas curas sequuntur somnia . Et nisi aliquando somnia ex mysterio reuelationis orirentur, Ioseph preferendum se fratribus somnio non uideret , nec Marie sponsum ut, ablato puero, in Aegyptum fugeret [a 1Kb] per somnium angelus admoneret . Rursum nisi aliquando somnia cogitatione simul et reuelatione procederent, nequaquam Daniel propheta, Nabuchodonosor uisionem disserens, a radice cogitationis inchoasset: Tu rex cogitare cepisti in stratu tuo quid esset futurum post hec, et qui reuelat mysteria ostendit tibi que  uentura sunt . Et paulo post: uidebas, et ecce quasi statua una grandis, statua illa magna, et statura sublimis stabat contra te , etc. Daniel itaque dum somnium adimplendum reuerenter insinuat, et ex qua ortum sit cogitatione manifestat, patenter ostenditur quia hoc plerumque ex cogitatione simul et reuelatione generatur.

43. Somniis nos facile credendum. Cur demon sanctorum corda somniis afficere sinatur.---Sed nimirum cum somnia tot rerum qualitatibus alternent, tanto eis credi difficilius debet, quanto et ex quo impulsu ueniant, facilius non elucet. Sepe namque malignus spiritus his quos amore uite presentis uigilantes intercipit prospera etiam dormientibus promittit; et quos formidare aduersa considerat, eis hec durius somnii imaginibus intentat, quatenus indiscretam  mentem diuersa qualitate afficiat, eamque aut spe subleuans, aut deprimens timore, confundat. Sepe autem eiiam sanctorum corda afficere somniis nititur, ut ab intentione cogitationis solide, ad tempus saltem momentumque deriuentur, quamuis ipsi protinus animum ab illusionis imaginatione discutiant. Sed hostis insidians quo eos uigilantes minime superat, eo dormientes grauius impugnat. Quem tamen  hec maligne agere superna dispensatio benigne permittit, ne in electorum cordibus ipse saltem a passionis premio somnus uacet. Bene ergo rectori omnium dicitur: Si dixero Consolabitur me lectulus meus, et releuabor loquens mecum in stratu meo, terrebis me per somnia, et per uisiones horrore concuties, quia nimirum 263 Deus mirabiliter cuncta dispensat, et ipse facit quod malignus spiritus iniuste facere appetit, qui hoc fieri nonnisi iuste permittit. Sed quia iustorum uita et per uigilias tentatione quatitur, et per somnium illusione fatigatur, foris corruptionis sue molestias tolerat, intus apud semetipsam grauiter illicitas cogitationes portat, quid est quod faciat, ut pedem cordis a tot scandalorum laqueis euellat? Ecce, [b 1Kb] beate uir, quanta undique premeris  perturbatione cognouimus, sed quod consilium contra hanc inuenias audiamus. Sequitur:



CAPUT XXu [Rec. XIu].

uERS. 15.---Quamobrem elegit suspendium anima mea, et mortem ossa mea.

44. Remedium est contra mentis anxietatem, ad alta eam ferre.---Quid per animam nisi mentis intentio, quid per ossa nisi carnis fortitudo designatur? Omne autem quod suspenditur procul dubio ab imis eleuatur. Anima ergo suspendium eligit, ut ossa moriantur, quia dum mentis intentio ad alta se subleuat, omnem in se fortitudinem uite exterioris necat. Sancti etenim uiri certissime sciunt quia habere in hac uita requiem nequaquam possunt; et idcirco  suspendium eligunt, quia nimirum, desideria terrena deserentes, ad alta animum tollunt. Suspensi autem mortem suis ossibus inferunt, quia amore superne patrie, in uirtutum studiis accincti, hoc quod fortes prius in mundo fuerant, [c 1Kb] uinculo humilitatis insequuntur. Intueri libet quomodo animam Paulus suspenderat, qui dicebat: uiuo autem iam non ego, uiuit uero in me Christus . Et rursum: Desiderium habens dissolui, et cum Christo esse . Et: Mihi uiuere Christus est, et mori lucrum . Qui, gesta terrene fortitudinis ad memoriam reuocans, quasi quedam in se ossa numerabat, dicens: Hebreus ex Hebreis, secundum legem Phariseus, secundum emulationem persequens Ecclesiam Dei . Sed suspendio anime, quia hec in se ossa interficit, protinus asserit, qui subiungit:  Sed que mihi fuerunt lucra, hec arbitratus sum propter Christum detrimenta . Que adhuc ossa in semetipso insinuat uehementius exstincta, cum subdit: Propter quem omnia detrimentum feci, et arbitror ut stercora . Mortuis uero ossibus quam exanimis pendeat ostendit, qui illico subiungit, dicens: Ut Christum lucrifaciam, et inueniar in illo non habens meam iustitiam, que ex lege est, sed  eam que ex fide est Iesu Christi . Sed quia collatis eius testimoniis Paulum ad alta suspensum, mundo mortuum, testati sumus, nunc beatum Iob si, plenus eodem spiritu, exterioris uite concupiscentiam fugiat ostendamus. Sequitur:



CAPUT XXuI [uet. XIX, Rec. Xu].

uERS. 16.---Desperaui, nequaquam ultra iam uiuam.

45. Iusti alii terrena possident, alii abdicant.---Sunt nonnulli iustorum qui sic celestia appetunt, ut tamen a terrenorum spe minime frangantur. Largita diuinitus patrimonia ad necessitatis subsidium possident, honores sibi temporaliter impensos tenent, aliena non ambiunt, suis licite utuntur. Qui tamen  ab eisdem rebus quas habent alieni sunt, quia ad hec ipsa que possident ex desiderio non tenentur. Et sunt nonnulli iustorum qui, ad comprehendendum culmen perfectionis accincti, dum altiora interius appetunt, exterius cuncta derelinquunt; qui rebus se habitis nudant, 264 gloria honoris exspoliant; qui internorum desiderio per assiduitatem se amici meroris afficiunt, habere de exterioribus consolationem nolunt; qui internis gaudiis dum mente appropiant, uitam in se funditus corporee delectationis necant. Talibus namque per Paulum dicitur: Mortui enim estis, et uita uestra abscondita est cum Christo in Deo . Horum uocem Psalmista expresserat, cum dicebat: [a 1Kb] Concupiscit et deficit anima mea in atria Domini . Concupiscunt enim,  sed non deficiunt, qui iam quidem celestia appetunt, sed adhuc tamen a terrenorum delectationibus minime lassantur. Concupiscit uero et in Dei atria deficit, qui, cum eterna desiderat, in amore temporalium non perdurat. Hinc Psalmista iterum dicit: Defecit [b 1Kb] in salutari tuo anima mea . Hinc per semetipsam ueritas admonet, dicens: Si quis uult post me uenire abneget semetipsum . Et rursum: Nisi quis renuntiauerit omnibus que possidet, non potest meus esse discipulus . Horum igitur numero sanctus uir, diuisa a terrenis desideriis mente, se inserit, qui ait: Desperaui, nequaquam ultra iam uiuam. Iusti quippe desperare est presentis uite bona eternitatis electione deserere, mansura querere, et in rebus temporalibus fiduciam non habere. Qui hec agens nequaquam se ultra uiuere  asserit, quia uidelicet uiuificatrice morte quotidie [c 1Kb] a uita se passionis occidit. Absit enim ne uir sanctus de diuine misericordie largitate desperet, ne gressum cordis a profectu intimi itineris subtrahat, ne, amorem conditoris deserens, quasi a duce destitutus in uia remaneat, et confossus gladio latrocinantis [d 1Kb] desperationis ruat. Sed ne eius dicta ad nostri intellectus arbitrium uideamur uiolenter inflectere, debemus ex posterioribus premissa pensare. Quo enim  sensu hec dixerit, ipse protinus indicat, qui subiungit:



CAPUT XXuII [Rec. XuI].

IBID.---Parce mihi, Domine, nichil enim sunt dies mei.

46. Iob bona peritura pia desperatione deseruit, in eternum mansura expetiit.---Neque enim duo sibi hec uerba conueniunt, desperaui et parce. Nam qui desperat nequaquam iam sibi parci postulat, et qui adhuc sibi parci desiderat profecto minime desperat. Aliunde ergo est quod desperat, aliunde uero quod parci sibi sanctus uir postulat, quia nimirum dum bona uite transeuntis per desperationem deserit, ad obtinenda que permanent in spe robustior exsurgit.  Desperando itaque melius ad spem uenie ducitur, qui eo certius uentura appetit, quo presentia uerius ex desperatione derelinquit. Et notandum quod, uim nobis sui cordis insinuans, unam quidem de se sententiam protulit, sed hanc tertio insinuando replicauit. Quod enim superius dixerat: Elegit suspendium anima mea, hoc replicans addidit, Desperaui; atque eterna concupiscendo, et temporalia postponendo, hoc postremo intulit, Parce mihi; et quod superius dixit, Mortem ossa mea, hoc nimirum subdidit, Nequaquam ultra iam uiuam; hoc ultimum protulit, Nihil enim sunt dies mei. [uet. XX.] Bene autem dies suos nichil esse considerat, quia, ut paulo superius sepe iam diximus, sancti uiri quo uerius summa cognoscunt, eo sublimius terrena despiciunt; et idcirco  presentis uite dies nichil esse conspiciunt, quia illuminate mentis oculos in consideratione 265 eternitatis figunt. De qua dum ad se redeunt, quid se esse nisi puluerem agnoscunt, et infirmitatis sue conscii, districte iudicari metuunt? Cumque uim tanti uigoris aspiciunt, trepidant examinari quod sunt. Unde et adhuc apte subiungitur:



CAPUT XXuIII.

uERS. 17.---Quid est homo quia magnificas eum? [e 1Kb] aut quid apponis erga eum cor tuum?

47. Sancti suam uilitatem, ac Dei munera et iudicia semper considerant.---Hominem Deus magnificat, quia largitate rationis ditat, infusione gratie uisitat, honore collate uirtutis exaltat. Cumque per semetipsum  nichil sit, esse tamen eum cognitionis sue participem, benignitatis munere concedit. Sed erga eumdem magnificatum hominem cor suum Dominus apponit, quia post dona iudicium exerit, merita subtiliter pensat, uite pondera uehementer examinat, et tanto ab eo post districtius penas exigit, quanto hunc impenso munere largius preuenit. uir igitur sanctus immensitatem superne maiestatis aspiciat, atque ad infirmitatem propriam considerationis oculum  reducat. uideat quia caro capere non ualet hoc quod [a 1Kb] de semetipsa ueritas per spiritum docet. uideat quia etiam subleuatus hominis spiritus iudicium tolerare non sufficit quod Deus sub examine districte retributionis intendit, et dicat: Quid est homo, quia magnificas eum? aut quid apponis erga eum cor tuum? Ac si aperte exclamet, dicens: Magnificatur homo spiritali munere, sed tamen caro est; et uias eius post munera districte consideras, sed tamen si remota pietate iudicetur, pondus quod de tua [b 1Kb] subtilitate imminet, ferre nec subleuatus ad iustitiam spiritus ualet, quia etsi hunc ultra se tua dona dilatant, ad inquisitionem tamen tui districti examinis sua infirmitas angustat. Unde et adhuc apte subiungitur:



CAPUT XXIX [Rec. XuII].

 uERS. 18.---uisitas eum diluculo, et subito probas illum.

48. Quos donis ditauit Deus, tentationibus probat. Ut quid ex Deo, quid ex se sint, discant. Ideo tunc lubricis cogitationibus turbantur.---Quis nostrum nesciat quia diluculum dicitur cum iam nocturna tempora in claritatem lucis mutantur? Nos itaque noctis tenebris premimur cum perpetratione iniquitatis obscuramur. Sed nox in lucem uertitur cum erroris nostri obscuritas ueritatis cognitione irradiatui Nox in lucem uertitur cum corda nostra iustitie fulgor illuminat, que cecitas culpe deprimebat. Hoc diluculum discipulorum mentibus oriri Paulus aspexerat cum dicebat: Nox precessit, dies autem appropinquauit  . Diluculo ergo nos Dominus uisitat, quia erroris nostri tenebras luce sue cognitionis illustrat, contemplationis munere subleuat, in arcem uirtutis exaltat. Sed notandum quod Deus postquam diluculo uisitat, subito hominem probat, quia et accedendo corda nostra ad uirtutes prouehit, et recedendo concuti tentatione permittit. Si enim post uirtutum munera nulla tentatione concutitur, has se habere animus ex semetipso gloriatur. Ut ergo et firmitatis dona habeat, et infirmitatem suam humiliter agnoscat, per accessum gratie ad alta sustollitur, et per recessum quid ex semetipso sit probatur. Quod bene nobis ex historia sacre lectionis innuitur , qua Salomon et diuinitus accepisse sapientiam, et tamen post acceptam eamdem  sapientiam meretricum statim pulsatus questione memoratur. Mox enim ut tante reuelationis gratiam accepit, certamen turpium mulierum pertulit, quia nimirum sepe cum mentem nostram concessis 266 uirtutibus respectus intime largitatis illuminat, hanc protinus etiam lubrice cogitationes turbant, ut que subleuata immmenso munere exsultat, etiam tentatione pulsata quid sit inueniat. Sic Elias et uisitatus diluculo, sermone celos aperuit; et tamen probatus  subito, infirmus per deserta fugiens, unam mulierem expauit . Sic Paulus ad tertium celum ducitur, paradisi penetrans secreta considerat ; et tamen, ad semetipsum rediens, contra carnis bellum laborat, legem aliam in membris sustinet, cuius in se rebellione fatigari spiritus legem dolet . Diluculo ergo Deus uisitat, sed subito post uisitationem probat, quia et collato munere subleuat, et abstracto ad paululum, ipsum sibi hominem demonstrat. Quod eo usque procul dubio patimur, quo, detersa funditus labe peccati, ad promisse incorruptionis substantiam reformemur. Unde adhuc apte subditur:



CAPUT XXX [uet. XXI, Rec. XuIII].

 uERS. 19.---Usquequo non parcis mihi, nec dimittis me, ut glutiam saliuam meam?

49. Contemplationis sapor, non satietas hic datur. ---Saliua in os ex capite labitur, ab ore uero ad uentrem ducitur cum glutitur. Quid itaque est caput nostrum nisi diuinitas? per quam existendi principium sumimus, ut creatura simus, Paulo attestante, qui ait: Caput uiri Christus, caput autem Christi Deus . Quid autem uenter noster est, nisi mens? que dum cibum suum, supernum uidelicet intellectum suscipit, refecta procul dubio omnium membra actionum regit. Nisi enim sacra eloquia aliquando mentem nomine uentris exprimerent, Salomon utique non dixisset: Lucerna Domini spiraculum hominis, que inuestigat omnia secreta uentris , quia nimirum dum nos gratia superni respectus illuminat, cuncta etiam mentis nostre nobis absconsa manifestat. Quid ergo saliue nomine nisi sapor intime contemplationis accipitur? que ad os a capite defluit, quia de claritate conditoris adhuc in hac uita nos positos uix [c 1Kb] gustu reuelationis tangit. Unde et Redemptor ueniens saliuam luto miscuit, et ceci nati oculos reparauit , quia superna gratia carnalem cogitationem nostram per admistionem sue contemplationis irradiat, et ab originali cecitate hominem ad intellectum reformat. Nam quia a paradisi gaudiis expulsum in hoc iam exsilio natura edidit, quasi a natiuitate homo sine oculis processit. Sed sicut sanctus uir insinuat, hec saliua ad os quidem labitur, ut uero ad uentrem usque perueniat  non glutitur, quia diuinitatis contemplatio sensum, tangit, sed plene mentem non reficit, quoniam perfecte animus conspicere non ualet quod adhuc, quia caligo corruptionis prepedit, raptim uidet.

50. Mens mole corporis pressa, superne luci diu inherere non ualet.---Ecce enim electorum mens iam terrena desideria subiicit, iam cuncta que considerat preterire transcendit, iam ab exteriorum delectatione suspenditur, et que sint bona inuisibilia  rimatur, atque hec agens plerumque in dulcedinem superne contemplationis rapitur, iamque de intimis aliquid quasi per caliginem conspicit, et ardenti desiderio interesse spiritalibus angelorum ministeriis conatur; gustu incircumscripti luminis pascitur, et ultra se euecta ad semetipsam relabi dedignatur; sed quia adhuc corpus quod corrumpitur aggrauat animam , inherere diu luci 267 non ualet, quam raptim uidet. Ipsa quippe carnis infirmitas transcendentem se animam retrahit, atque ad cogitanda ima ac necessaria suspirantem reducit. Saliua ergo ex capite defluens os tangit, sed ad uentrem minime peruenit, quia liquore superne contemplationis iam quidem intellectus noster infunditur, sed nequaquam mens plene satiatur. In ore etenim gustus  est, in uentre satietas. Saliuam itaque glutire non possumus, quia superne claritatis bono satiari non permittimur, quod adhuc ex tenuitate gustamus. Sed quia hoc ipsum, quod utcunque iam [a 1Kb] superne cognoscimus, ex pietate parcentis est, quod uero hoc percipere perfecte non possumus adhuc ex pena uetuste damnationis, recte nunc dicitur: Usquequo non parcis mihi, nec dimittis me, ut glutiam saliuam meam? Ac si aperte diceretur: Tunc homini plene parcis, cum hunc ad perfectionem tue contemplationis admiseris, ut claritatem tuam raptus interius uideat, et eum carnis sue corruptio exterius non repellat. Tunc permittis ut saliuam glutiam, cum me sapore tue claritatis usque ad abundantiam satietatis infuderis, ut nequaquam iam per indigentiam gustu oris  esuriam, sed in te [b 1Kb] solidus irrigato mentis uentre subsistam. Sed qui promereri uult bonum quod [c 1Kb] expetit, debet malum confiteri quod fecit. Sequitur:



CAPUT XXXI [Rec. XIX].

uERS 20.---Peccaui; quid faciam tibi, o custos hominum?

51. Homo per se lapsus, per se non ualet surgere. ---Ecce fatetur malum quod egit, sed bonum quod Deo in recompensationem debeat offerre non inuenit, quia ad abluendam culpam quelibet humane actionis uirtus infirma est, nisi hanc misericordia parcentis foueat, et non iustitia recte iudicantis premat. Unde recte per Psalmistam dicitur: Melior est misericordia tua super uitam , quia quamlibet uideatur  innocens, apud districtum tamen iudicem nostra nos uita non liberat, si ei reatus sui debitum misericordie benignitas non relaxat. uel certe cum dicitur: Quid faciam tibi? patenter ostenditur quia hec ipsa bona que agere precipimur, non preceptori, sed nobis prosunt. Unde rursum per Psalmistam dicitur: Quoniam bonorum meorum non indiges . Humilitas autem nostre destitutionis exprimitur cum Deus hominum custos uocatur, quia  si eius nos custodia minime protegit, ante occulti hostis insidias, nostre sollicitudinis oculus uigilans dormit, Psalmista rursus attestante, qui ait: Nisi Dominus custodierit ciuitatem, in uanum uigilant qui custodiunt eam . Per nos namque cecidimus, sed nostris resurgere uiribus non ualemus. Culpa nos [d 1Kb] uoluntatis proprie semel strauit, sed pena culpe deterius quotidie deprimit. Ad amissam rectitudinem surgere studiorum conatibus nitimur, sed meritorum pondere grauamur. Unde et apte subditur.



CAPUT XXXII [uet. XXII, Rec. XX].

IBID.---Quare posuisti me contrarium tibi, et factus sum mihimetipsi grauis?

52. Peccando contrarius factus est Deo.---Tunc  sibi contrarium Deus hominem posuit, cum homo Deum peccando dereliquit. Serpentis quippe persuasionibus captus hostis eius exstitit, cuius precepta contempsit. Iustus uero conditor hunc sibi contrarium posuit, quia inimicum ex elatione deputauit. Sed hec ipsa contrarietas culpe 268 facta est homini pondus pene, ut corruptioni sue male liber seruiat, qui bene seruus de incorruptionis libertate gaudebat. Salubrem quippe humilitatis arcem deserens, ad infirmitatis iugum superbiendo peruenit, et ceruicem cordis erigendo supposuit, quia qui subesse diuinis iussionibus noluit, sub suis se necessitatibus strauit. Quod melius ostendimus, si ea que deiectus sustinet, et prius carnis, et post pondera mentis exprimamus.

 53. Quot modis homo sibi grauis sit, propter corpus. Et propter mentem. Mens nostra ampla et angusta. ---Ut enim taceamus hoc, quod dolores tolerat, quod febribus anhelat, sua quadam egritudine constringitur ipsa hec nostri corporis que salus [e 1Kb] uocatur. Nam otio tabescit, opere deficit; inedia deficiens, cibo reficitur ut subsistat; refectione lassescens, abstinentia releuatur ut uigeat; aqua perfunditur, ne arescat; linteis tergitur, ne ipsa nimis perfusione liquefiat; labore uegetatur, ne quiete torpeat; quiete refouetur, ne laboris exercitatione succumbat; fatigata uigiliis, somno reparatur; oppressa somno, uigiliis excutitur, ne sua peius quiete lassetur; uestibus tegitur, ne frigoris aduersitate  penetretur; quesito calore deficiens, aurarum flatu refouetur. [f 1Kb] Cumque inde molestias inuenit, unde uitare molestias quesiuit, male sauciata, ut ita dixerim, de ipso suo medicamine languescit. Remotis ergo febribus, cessantibusque doloribus, ipsa nostra salus egritudo est, cui [g 1Kb] curandi necessitas nunquam deest. Quot enim solatia ad uiuendi usum querimus, quasi tot nostre egritudini medicamentis obuiamus. Sed ipsum quoque medicamen in uulnus  uertitur, quia exquisito remedio paulo diutius inherentes, ex eo grauius deficimus, quod prouide ad refectionem paramus. Sic nimirum debuit presumptio corripi, sic superbia sterni. Quia enim elatum semel sumpsimus spiritum, ecce defluens quotidie portamus lutum.

54. Ipsa quoque mens nostra a secreti interioris securo gaudio exclusa, modo spe decipitur, modo pauore uexatur, [a 1Kb] modo dolore deiicitur, modo falsa hilaritate releuatur; transitoria pertinaciter diligit, eorumque amissione incessanter atteritur, quia et incessanter cursu rapiente permutatur. Rebus autem mutabilibus subdita, et a semetipsa uariatur. Nam querens quod non habet, anxia percipit; cumque hoc habere ceperit, tedet hanc percepisse quod quesiuit.  Amat sepe quod despexerat, despicit quod amabat. Cum labore que eterna sunt discit, sed horum repente obliuiscitur, si laborare desierit. Diu querit, ut parum quid de summis inueniat, sed ad consueta citius relabens, nec parum in his que inuenit perseuerat. Erudiri appetens, uix suam ignorantiam superat, sed erudita, grauius contra scientie gloriam pugnat. uix carnis sue sibi tyrannidem subiicit, sed tamen adhuc intus culpe imagines tolerat, cuius iam foris opera uincendo restrinxit. In auctoris sui inquisitione se erigit, sed reuerberatam hanc, corporearum rerum amica caligo confundit. Semetipsam qualiter incorporea corpus regat intueri uult, et non ualet. Requirit mire quod sibi respondere non sufficit, et sub eo ignara deficit, quod prudenter  requirit. 269 Amplam se simul et angustam considerans, qualem se ueraciter estimet, ignorat, quia si ampla non esset, nequaquam tam inuestiganda requireret, et rursum si angusta non esset, hoc ipsum saltem quod ipsa requirit inueniret.

55. Homo dum relicto Deo, se sibi sufficere credidit, nichil in se nisi tumultum perturbationis inuenit. Hoc pressus Iob misericordiam Dei postulat.---Bene ergo dicitur: Posuisti me contrarium tibi, et factus sum mihimetipsi grauis, quia dum repulsus homo, et a carne molestias, et a mente questiones tolerat, graue nimirum pondus semetipsum portat. [b 1Kb] Undique languoribus premitur, undique infirmitatibus urgetur, ut qui, relicto Deo, se sibi ad requiem sufficere credidit, nichil in se nisi tumultum perturbationis  inueniret, inuentumque se fugere quereret, sed, auctore contempto, quo se fugeret non haberet. Cuius infirmitatis pondera bene quidam sapiens contemplatus, ait: Graue iugum super filios Adam, [c 1Kb] a die exitus de uentre matris eorum usque ad diem sepulture in matrem omnium . Beatus  autem Iob ista considerans, et quare ita ordinata sint ingemiscens, non iustitiam redarguit, sed misericordiam inquirit, ut percunctando ipse humiliter pulset quod parcendo diuina pietas immutet. Ac si aperte dicat: Cur quasi contrarium tibi hominem despicis, qui certus scio quia perire uel ipsum quem despicere crederis non uis? Unde bene adhuc et humilitatem confessionis exprimit, et uocem libere inquisitionis adiungit, dicens:



CAPUT XXXIII [uet. XXIII].

uERS. 21.---Cur non tollis peccatum meum, et quare non aufers iniquitatem meam?

56. Mediatorem desiderat et resurrectionem.---Quibus profecto uerbis quid aliud [d 1Kb] quam desiderium  prestolati Mediatoris innuitur? de quo Ioannes ait: Ecce Agnus Dei, qui tollit peccatum mundi . uel certe ab humano genere tunc peccatum plene tollitur, cum per incorruptionis gloriam nostra corruptio permutatur. Esse namque a culpa liberi nequaquam possumus, quousque in corpore mortis tenemur. Redemptoris ergo gratiam, uel resurrectionis soliditatem desiderat, qui iniquitatem suam auferri funditus sperat. Unde mox et [e 1Kb] penam quam ex origine meruit, et iudicium quod ex propria actione pertimescit adiungens subdit:



CAPUT XXXIu [Rec. XXI].

IBID.---Ecce nunc in puluere dormiam; et si mane me quesieris, non subsistam.

 57. Dum presenti pena premitur, de futuris grauius urgetur. Humilitas tegmen a gladio iudicis.--- Peccanti primo homini dictum est: Puluis es, et in puluerem reuerteris . Mane autem dicitur illa tunc manifestatio mentium, que in aduentu iudicis apertis cogitationibus quasi post noctis tenebras demonstratur. De quo nimirum mane per Psalmistam dicitur: Mane astabo tibi et uidebo . Querere autem Dei est hominem subtili interrogatione discutere, et districte discutiendo iudicare. Beatus igitur Iob humane deiectionis damna considerans, uideat quia et presenti iam pena premitur, et adhuc de futuris grauius [f 1Kb] urgetur: Et dicat: Ecce nunc in puluere dormiam; et si mane me quesieris, non subsistam. Ac si apertius deploret, dicens:  in presenti quidem mortem iam carnis patior, et tamen adhuc de uenturo iudicio grauiorem [g 1Kb] mortem, districtionis tue sententiam, pertimesco: interitum pro culpa sustineo, sed adhuc ad iudicium ueniens culpas restitui et post interitum formido. 270 Exteriorem ergo mortem considerans, dicat, Ecce nunc  in puluere dormiam; interiorem metuens adiungat: Et si mane me quesieris, non subsistam. Quantalibet enim iustitia polleant, nequaquam sibi ad innocentiam uel electi sufficiunt, si in iudicio districte requirantur. Sed hoc nunc ad solatium sue ereptionis inueniunt, quod nequaquam se posse sufficere humiliter sciunt. Sub humilitatis ergo tegmine a gladio se tante animaduersionis abscondunt, et quo terrorem uenturi iudicis prestolantes continuo timore trepidant, eo indesinenter agitur, ut paratiores fiant. Sequitur.



CAPUT XXXu [uet. XXIu, Rec. XXII].

CAP. uIII, uERS. 1, 2.---Respondens autem Baldad Suhites dixit. Usquequo loqueris talia, et spiritus  multiplex [a 1Kb] sermonis oris tui?

58. Iustorum uerba iniustis grauia. Loquendi quadruplex uis. Unica crimini subiacet. Iniustis semper grauia sunt uerba iustorum; et que ad edificationem prolata audiunt, hec quasi superimpositum pondus ferunt. Quod de se aperte Baldad Suhites indicat, dicens: Usquequo loqueris talia? Qui enim usquequo dicit, quia edificationis uerba iam portare non possit ostendit. Sed cum corrigi iniqui despiciunt, bene prolata criminantur. Unde et protinus adiungit: Et spiritus multiplex sermonis oris tui. Cum multiplicitas in sermone reprehenditur, esse procul dubio intelligentie grauitas in sensu denegatur. uis quippe summa loquentium, quadrifaria qualitate distinguitur. Nam sunt nonnulli quos sentiendi  simul ac dicendi amplitudo dilatat, et sunt nonnulli quos sentiendi simul et dicendi inopia angustat. Sunt nonnulli qui efficaciam dicendi habent, sed acumen sentiendi non habent; et sunt nonnulli qui acumine sentiendi subnixi sunt, sed ex inopia locutionis obmutescunt. Hoc namque in hominibus cernimus, quod in rebus sepe insensibilibus uidemus. Nam plerumque et abundans aqua ab intimis ducitur et largis in superficiem meatibus deriuatur. Plerumque angusta in intimis latet, et progrediendi rimas difficulter inueniens, foras angustior [b 1Kb] exsudat. Plerumque minima in absconditis oritur; cumque patenter qua exeat inuenit, ex largo foramine tenuis procedit, magnique se meatus dilatant, sed non est quod fundant. Plerumque uero ampla in absconditis  surgit, sed angustis pressa meatibus tenuissime profluit. Sic itaque in aliis os patens emanat, quod largus ingenii fons ministrat. In aliis intellectum nec sensus porrigit, nec lingua fundit. In aliis os quidem ad loquendum patet, sed ad reddendum parata a sensu lingua nichil accipit. In aliis uero largus sentiendi fons a corde exuberat, sed hunc quasi meatus tenuis impar lingua coangustat. In quibus nimirum quatuor dicendi qualitatibus, sola crimini tertia subiacet, que hoc sibi per locutionem arripit, ad quod  per ingenium non assurgit. Nam prima laudanda est, que utroque ualenter pollet. Secunda miseranda, que utroque humiliter caret. Quarta adiuuanda, que explere quod sentit non ualet. Tertia uero despicienda atque reprimenda, que, dum sermone se erigit, sensu iacet, que membris inflatione tumentibus similis, ad aures audientium uasta, sed uacua, procedit. [c 1Kb] Quod nunc Baldad ad beati Iob crimen intorquet, dicens: [uet. XXu.] Spiritus multiplex sermonis oris tui. 271 Qui enim multiplicitatem [d 1Kb] sermonis ori tribuit, profecto cordis inopiam reprehendit. Ac si aperte dicat: Abundantia spiritus in sermone oris attolleris, sed sensus indigentia coangustaris. [uet. XXu.] Praui autem, cum recta reprehendunt, ne ipsi que iusta sunt nescire uideantur,  nota omnibus bona, que audiendo didicerunt, quasi incognita proferunt. Unde et Baldad protinus adiungit:



CAPUT XXXuI.

uERS. 3.---Nunquid Deus supplantat iudicium et Omnipotens subuertit quod iustum est?

59. Praui doctrine laudem aucupantur. Iustitiam Dei laudant ubi eis bene est, ubi male damnant. Hec beatus Iob nec loquens negauerat, nec reticens ignorabat. Sed procaces quique, ut diximus, etiam nota iactanter proferunt, ut loquendo docti uideantur: contemnunt moderate conticescere, ne credantur ex imperitia tacuisse. Sciendum uero est quia tunc diuine iustitie rectitudinem laudant, cum se ad gaudium incolumitas subleuat, et alios flagella castigant;  cum se conspiciunt rerum prosperitate perfrui, alios aduersitate fatigari. Nam dum peruerse agunt, sed tamen se rectos arbitrantur, hoc quod sibi prospera suppetunt, deberi suis meritis credunt; eoque colligunt quod Deus iniuste non iudicat, quo quasi iustos se aduersitas nulla contristat. Sed si eorum uitam quamlibet breuiter uis superne correptionis attigerit, pulsati protinus consilium diuini examinis increpant, quod paulo ante incolumes admirando preferebant, iustumque esse iudicium, quod suis moribus aduersatur, negant, de diuina equitate disputant, ad resultationis uerba prosiliunt, et correpti quia deliquerint, grauius delinquunt. Unde bene etiam per Psalmistam contra peccatoris confessionem dicitur: Confitebitur tibi, cum bene feceris  ei . Despecta quippe uox confessionis est, quam format iucunditas prosperitatis. Sola autem confessio habet magni meritum ponderis, quam [e 1Kb] a ueritate rectitudinis nequaquam separat uis doloris, quam usque ad iudicium uocis exacuit aduersitas testis cordis. Non ergo mirum quod Baldad diuinam iustitiam laudat, qui nichil aduersi ab eadem iustitia tolerat.

60. Hereticorum in Ecclesiam aduersis pressam insania. ---Sed quia amicos beati Iob hereticorum  tenere speciem diximus, libet ut paucis quomodo Baldad uerba hereticorum subreptionibus congruant demonstremus. Hi quippe dum sanctam Ecclesiam temporali corripi animaduersione conspiciunt [a 1Kb] in semetipsis, audacius in iactantiam peruerse predicationis intumescunt; et superni examinis rectitudinem pretendentes, prosperari se ex meritis asserunt, illam uero affligi dignis retributionibus attestantur, et uerbis blandientibus subreptionis aditum protinus inter dolores querunt, atque aliorum uitam, [b 1Kb] exprobratis aliorum mortibus, feriunt, ac si illi iam iuste defuncti sint qui de Deo credere digna noluerunt. Unde Baldad Suhites, postquam diuinam iustitiam protulit, illico adiungit:



CAPUT XXXuII.


uERS. 4, 5, 6.---Etiamsi filii tui peccauerunt ei, et dimisit eos in manu iniquitatis sue, tu tamen si diluculo surrexeris ad Deum, et Omnipotentem fueris deprecatus, si mundus et rectus incesseris, statim euigilabit ad te, et pacatum reddet habitaculum iustitie.

61. Populorum ab Ecclesia discissionem tanquam erroris argumentum exprobrarant.---Ac si afflictis catholicis errorum predicatores dicant: uite uestre prouidete, et quam peruersa 272 teneatis, ex eorum qui inter uos defuncti sunt damnatione cognoscite, quia conditori omnium nisi perfidia uestra displiceret, nequaquam a uobis tam numerosos populos interitu seuiente subtraheret. Ait enim: Etiam si filii tui peccauerunt ei, et dimisit eos in manu iniquitatis  sue. Quasi aperte dicens: In iniquitatis sue manu dimissi sunt, qui uitam nostre rectitudinis imitari noluerint. Tu tamen si diluculo surrexeris ad Deum, et Omnipotentem fueris deprecatus. [uet. XXuI.] Quia enim se heretici tenere lucem ueritatis estimant, sanctam Ecclesiam quasi in erroris nocte positam, ad diluculum ueritatis uocant, quatenus et per cognitionem Dei, quasi per diluculum surgat, et per precem penitentie preterita diluat. Si mundus et rectus incesseris. Mundus uidelicet in cogitatione, rectus in opere. Statim euigilabit ad te. Ac si aperte dicat: Quia is qui nunc tribulationibus tuis uirtutem sue protectionis non exerit, [c 1Kb] quasi ab adiutorio errantis dormit. Et pacatum reddet habitaculum iustitie tue. Id est, presentis uite contrarietates  amouet, et tranquillitatis protinus securitatem prebet. Quia enim peruersi quique temporale gaudium singulare estimant diuine remunerationis bonum, que ipsi anxie ambiunt, hec aliis pro magno pollicentur. Unde plerumque fit, ut aut ami sa recuperari spondeant, aut ad maiora adhuc presentis uite premia auditorum suorum animos extendant. Quod patenter Baldad exprimit, cum protinus adiungit:



CAPUT XXXuIII.


uERS 7.---In tantum, ut si priora tua fuerint parua, et nouissima tua multiplicentur nimis.

62. Quid suis sequacibus promittant---Si uero habitaculum iustitie, consilium mentis uocat, afflictis catholicis errorum magistri pacatum habitaculum iustitie promittunt, quia si eos ad sua pertrahunt, profecto a contentione conticescunt. Namque hi qui trahi ad peruersa potuerunt, tanto iam tranquillius temporali pace quieti sunt, quanto longius ab eterna separantur. Opes quoque intelligentie se sequentibus crescere spondent. Unde et subditur: In tantum, ut si priora tua fuerunt parua, et nouissima tua multiplicentur nimis. Sed quia eorum uerbis non facile creditur, quoniam sepe uita contemptibilis demonstratur,  antiquorum patrum sententias proferunt, earumque rectitudinem in argumentum sui erroris inflectunt. Unde et subditur:



CAPUT XXXIX [Rec. XXIII]

uERS. 8. Interroga enim generationem pristinam, et diligenter inuestiga patrum memoriam.

63. Antiquorum patrum auctoritate abutuntur.--- Generationem pristinam, ac patrum memoriam nequaquam uideri, sed inuestigari admonent: quia hoc in ea nolunt conspici, quod liquido cunctis patet. Nonnunquam uero, more bonorum, quedam moraliter docent, et qualiter ex preteritis presentia colligantur insinuant, atque ex his que iam a nostris oculis pertranseundo subtracta sunt quam nulla sint que uidentur demonstrant. Unde et adhuc subditur:

 uERS. 9.---Hesterni quippe sumus, et ignoramus quoniam sicut umbre dies nostri sunt super terram.

64. Que iam transacta sunt nos docent quam celeriter cetera sint transitura.---Generatio itaque pristina interroganda proponitur, ut transire tempus uite presentis sicut umbra monstretur; quia uidelicet si ea que erant, et iam transacta sunt, ad memoriam reducimus, patenter agnoscimus quam celeriter hoc quoque fugiat quod tenemus. Sepe uero heretici eosdem 273 nobiscum patres, quos ueneramur laudant, sed intellectu deprauato, ipsis nos eorum laudibus impugnant. Unde et adhuc subditur:



CAPUT XLI.

uERS. 10.---Ipsi docebunt te; [d 1Kb] loquentur, tibi, et de corde suo proferent eloquia.

 65. Praui bona interdum proferunt, sed non bene. Suo tum se mucrone feriunt.---Notandum quod superius dixerat: Spiritus multiplex sermonis oris tui; nunc uero, reductis ad memoriam patribus, dicit: De corde suo proferent eloquia. Ac si uitam sancte Ecclesie heretici detestantes, dicant: Multiplicitatem spiritus in ore habes, in corde non habes. Sed illi contra te audiendi sunt, qui uerba ex corde proferentes, recta uiuendo docuerunt. Sepe autem praui,  dum sue uitium fortitudinis ignorant, audenter aliorum rectitudinem lacerant; cumque contra bonos sibi auctoritatem increpationis arripiunt, aut ea bona proferunt, que non uidendo, sed audiendo didicerunt; aut ea aliis mala mentientes ingerunt, que ipsi committunt. Sed cum ea bona proferunt que seruare contemnunt, sciendum est quia plerumque ueritas sic per ora aduersariorum sonat, ut eorum linguam mouens uitam feriat, quatenus culmen rectitudinis loquentes et ignorantes, ipsi et uerbis iudices, et factis accusatores fiant. Unde Baldad mira quidem contra hypocritas subdit, sed mucrone uerbi se impetit, quia simulator iustitie, nisi ex aliquantulo ipse esset, docere iustum nequaquam tanta temeritate presumeret. Et quidem fortia sunt  ualde que dicit; sed hec stultis, non autem sapienti, prauis, non recto, dicere debuit, quia et uecordem se asserit qui, hortis sitientibus, in flumen aquam fundit. Sed interim postponentes cui dicitur, pensemus subtiliter quid dicatur, ut nos prolata instruant, quamuis meritum sui auctoris impugnent. Sequitur:

uERS. 11.---Nunquid [a 1Kb] uirescere potest seirpus absque humore, aut crescere carectum sine aqua?

[Rec. XXIu.] Cui Baldad scirpum, uel carectum comparet, ipse protinus aperit cum subiungit:



CAPUT XLII.

uERS. 12, 13.---Cum adhuc sit in flore, nec carpatur manu, ante omnes herbas arescit; sic [b 1Kb] uie  omnium qui obliuiscuntur Deum, et spes hypocrite peribit.

66. Hypocrita bonorum operum speciem, non fructum habet. Dona Dei ad incrementum damnationis habet.---Scirpi ergo uel carecti nomine hypocrite uitam signat, que speciem quidem uiriditatis habet, sed ad humanos usus [c 1Kb] fructum utilitatis non habet; que, sterilitate operis arida permanens, solo sanctitatis colore uiridescit. [uet. XXuII.] Sed neque sine humore scirpus, neque sine aqua carectum proficit, quia hypocritarum uita ad bona opera infusionem quidem superni muneris percipit, sed, in cunctis que agit exteriores laudes appetens, a fructu percepte infusionis inanescit. Sepe namque mira signorum opera faciunt, ab obsessis corporibus spiritus  pellunt, et per prophetie donum uentura queque sciendo preueniunt, sed tamen a largitore tot munerum cogitationis intentione diuisi sunt, quia per eius dona non eius gloriam, sed proprios fauores querunt; cumque per accepta [d 1Kb] bona in sua laude se eleuant, ipsis muneribus contra largitorem pugnant. Inde quippe contra dantem superbiunt, unde ei amplius humiles esse debuerunt. Sed eo eos postmodum districtior sententia percutit, quo nunc superna  bonitas et ingratos largius infundit. Fitque eis amplitudo muneris 274 incrementum damnationis, quia irrigati fructum non ferunt, sed sub uiriditatis colore uacui in altum crescunt. Quos bene per Euangelium ueritas exprimit, dicens: Multi dicent mihi in illa die: Domine, Domine, nonne in nomine tuo prophetauimus, et in nomine tuo demonia eiecimus, et in nomine tuo uirtutes multas fecimus? Et tunc confitebor illis, quia nunquam noui uos, discedite a me qui operamini iniquitatem . Scirpus igitur uel carectum sine aqua non uiuit, quia nimirum hypocrite non nisi ex superno munere uiriditatem bone operationis accipiunt; sed quia hanc in usum proprie laudis arripiunt, in aqua quidem uirides, sed tamen inanes crescunt.

 67. Hypocrita correptionis est impatiens.---Bene autem subditur: Cum adhuc sit in flore, nec carpatur manu, ante omnes herbas arescit. Scirpus in flore est hypocrita in laude. Acutis uero angulis surgens carectum manu non carpitur, quia, exasperatis per arrogantiam sensibus, de prauitate sua hypocrita corripi dedignatur. In flore suo manum carpentis incidit, quia in laude hypocrita positus, [e 1Kb] ne hunc quisquam corripere audeat, asperitate sua protinus uitam corripientis secat. Sanctus namque non esse appetit, [f 1Kb] sed uocari; et cum fortasse corripitur, quasi in opinionis gloria detruncatur. Deprehensum se in prauitate irascitur, loqui sibi redarguentem prohibet, quia uelut in occulto uulnere tactus dolet. Qualis imperitis innotuit, talis uult ab omnibus estimari;  et, paratior mori quam corripi, redargutione deterior redditur, [g 1Kb] quia quasi dire percussionis estimat iaculum puritatis uerbum. Unde exasperatus protinus in contumelias surgit, et que mala exaggeret contra uitam correptoris inquirit. Demonstrare longe incomparabiliter reum reprehensorem suum desiderat, ut innocentem se non suis actibus, sed alienis criminibus ostendat; ita ut sepe homo redargutionis aliquid se dixisse peniteat, et quasi a carpentis manu, sic a corripientis animo quidam, ut ita dixerim, sanguis meroris currat. Unde bene per Salomonem dicitur: Noli arguere derisorem, ne oderit te . Neque enim iusto timendum est ne derisor cum corripitur contumelias inferat, sed ne tractus ad odium peior fiat.

 68. Hypocrita in bonis operibus non perseuerat.--- Inter hec sciendum est quod iustorum bona, quia ex corde incipiunt, usque ad presentis uite terminum crescunt; hypocritarum uero opera, quia nequaquam sunt in occulto radicata, sepe ante deficiunt quam presens uita finiatur. Nam plerumque studio sacre eruditionis insistunt; et quia hanc non preparandis meritis, sed promerendis fauoribus inquirunt, statim ut iudicium humane laudis arripiunt, et per  hoc gratiam transitorii profectus assequuntur, tota mente secularibus curis inseruiunt, atque a sacra funditus eruditione uacuantur; et agendo post indicant quantum temporalia diligant, qui sola prius eterna predicabant. Plerumque autem assumpte speciem maturitatis ostendunt; quiete silentii, longanimitate patientie, continentie uirtute decorantur; sed cum per hec quesiti culmen honoris attigerint, cumque sibi iam reuerentia a cunctis impenditur, protinus se in lasciuiam uoluptatis fundunt, et bona se non 275 ex corde tenuisse ipsi sibi testes sunt qui hec cito dimiserunt. Nonnunquam uero aliqui que possident tribuunt, atque indigentibus cuncta largiuntur; sed tamen ante uite terminum, auaritie prurigine accensi, aliena appetunt, qui sua largiri uidebantur, et pertinaci post crudelitate ambiunt  quod ficta prius pietate reliquerunt. [uet. XXuIII.] Unde et recte nunc dicitur: Cum adhuc sit in flore, ne carpatur manu, ante omnes herbas arescit. [a 1Kb] Iuxta carnem quippe et iusti herba sunt, propheta attestante, qui ait: Omnis caro fenum . Sed ante omnes herbas arescere scirpus dicitur, quia, iustis in bono suo permanentibus, a uiriditate assumpte rectitudinis hypocritarum uita siccatur. Arescunt herbe etiam relique, quia iustorum opera cum carnis uita deficiunt. Sed herbarum ariditatem scirpus preuenit, quia priusquam de carne hypocrita transeat, ea que in se ostenderat uirtutum facta derelinquit. De quibus bene etiam per Psalmistam dicitur: Fiant sicut fenum edificiorum, quod prius quam euellatur arescit . Fenum quippe  edificii in alto nascitur, sed nequaquam pingui radice solidatur, quia et hypocrita summa quidem agere cernitur, sed non in eis ex cordis puritate roboratur. Quod nimirum fenum et non euulsum citius arescit, quia uidelicet hypocrita et in presenti adhuc uita subsistit, et iam sanctitatis opera quasi uiriditatis speciem amittit. Quia enim sine intentione recte cogitationis bona studuit agere, hec amittens, indicat se sine radice floruisse.

69. Hypocrita spe sua diu frui non ualet.---Sed Baldad, sicut prediximus, cui scirpum uel carectum comparet, illico aperit, cum subiungit: Sic uie omnium qui obliuiscuntur Deum, et spes hypocrite peribit. Quid enim cunctis suis operibus hypocrita sperat, nisi honoris reuerentiam, gloriam laudis, a melioribus  metui, sanctus ab omnibus uocari? Sed permanere spes hypocrite non ualet, quia, eternitatem non querens, fugit quod tenet. Nequaquam quippe mentis eius intentio in illa gloria figitur que sine fine possidetur, sed cum transitoriis fauoribus inhiat, perdit percipiendo quod laborat, ueritate attestante, que ait: Amen dico uobis quia receperunt mercedem suam . Sed hec spes recipiende mercedis teneri diu non potest, quia pro ostensis operibus honor tribuitur, sed uita ad terminum urgetur;  laudes resonant, sed ad finem cum laudibus tempora festinant; et quia nequaquam animus in eternitatis amore radicatur, cum ipsis profecto rebus quas diligit labitur. Nemo namque ualet mobilia diligere et ipse immobilis stare. Qui enim transeuntia amplectitur, eo ipso ad cursum ducitur, quo decurrentibus implicatur. Dicat ergo: Et spes hypocrite peribit, quia humana laus quam magnis laboribus appetit [b 1Kb] impulsa temporum momentis decurrit. Bene autem subditur:



CAPUT XLIII [Rec. XXu].

uERS. 14.---Non ei placebit uecordia sua.

70. Rem magni pretii uili uendit hypocrita. Fecunde et neglecte uiti similis est.---Magna quippe uecordia est laboriosa agere, et aure laudis inhiare;  forti opere preceptis celestibus inseruire, sed terrene retributionis premium querere. Ut enim ita dixerim, qui pro uirtute quam agit humanos fauores desiderat rem magni meriti uili pretio uenalem portat; unde celi regnum mereri potuit, inde nummum transitorii sermonis querit. uili ergo pretio opus uendit, 276 quia magna impendit, sed minima recipit. [uet. XXIX.] Quibus itaque hypocrite similes, [c 1Kb] nisi fecundis et neglectis uitibus existunt, que per ubertatem fructum proferunt, sed nequaquam per studium a terra subleuantur? Quod pingues palmites germinant, errantes bestie conculcant; et quo hoc uberius aspiciunt, proiectum in infimis auidius consumunt, quia nimirum hypocritarum opera, [d 1Kb] dum clara monstrantur, quasi pinguia prodeunt, sed dum  humanas laudes appetunt quasi in terra deseruntur. Que huius mundi bestie, maligni scilicet spiritus comedunt, quia hec ad usum perditionis inflectunt; tantoque ardentius rapiunt, quanto et magna clarius innotescunt. Unde bene per prophetam dicitur: Culmus stans, non est [e 1Kb] in eis germen, et non facient farinam; quod etsi fecerint, alieni comedent eam . Culmus quippe germen non habet cum uita meritis uirtutum caret. Farinam culmus non facit cum is qui in presenti seculo proficit nil subtilitatis intelligit, nullum boni operis fructum reddit.

71. Fructibus suis malignos spiritus satiat hypocrita. Pascitur et ipse modo, secus post mortem.---Sed sepe et cum fecerit, hanc alieni comedunt, quia et  cum bona opera hypocrite ostendunt, de his malignorum spirituum uota satiantur. Qui enim per hec Deo placere non appetunt, nequaquam agri dominum, sed alienos pascunt. Fecundo itaque hypocrita et neglecto palmiti similis, seruare fructum non ualet, quia botrus boni operis in terra iacet. Sed tamen hac ipsa sua uecordia pascitur, quia pro bono opere a cunctis honoratur; ceteris preeminet, subiectas hominum mentes tenet, maioribus locis attollitur, fauoribus nutritur. Hec uero ei sua uecordia placet  interim, sed non placebit, quia cum retributionis tempus aduenerit, in pena displicet quod uecors fuit. Tunc se stulte egisse intelliget, cum pro delectatione laudis sententiam diuine increpationis acceperit. Tunc se uecordem fuisse considerat, cum se pro temporali quam percepit gloria perpetua tormenta castigant. Tunc ueram scientiam supplicia aperiunt, quia per hec profecto colligitur nichil fuisse omnia que transire potuerunt. Unde et recte subditur:



CAPUT XLIu [Rec. XXuI].

IBID.---Et sicut tela aranearum fiducia eius.

72. Hypocrite fiducia uana, bona coram Deo nulla, predicatio infructuosa, abstinentia inanis.---Bene  hypocritarum fiducia aranearum telis similis dicitur, quia omne quod ad obtinendam gloriam exsudant uentus uite mortalis dissipat. Nam quoniam eterna non querunt, bona temporalia cum tempore amittunt. Pensandum quoque est quod fila aranee per ordinem ducunt, quia sua hypocrite quasi sub discretione opera disponunt. Aranearum tela studiose texitur, sed subito flatu dissipatur, quia quidquid hypocrita cum labore peragit aura humani fauoris tollit; et dum in appetitu laudis opus deficit, quasi in uentum labor euanescit. Sepe namque et usque ad presentis uite terminum hypocritarum facta perdurant, sed quia per hec auctoris laudem non querunt, bona ante Dei oculos nunquam fuerunt. Plerumque enim, ut prediximus, sacre legis eruditione  fulciuntur, doctrine uerba proferunt, omne quod sentiunt testimoniis accingunt, nec tamen per hec uitam audientium, sed proprios fauores querunt, quia nec proferre alia nouerunt, nisi que auditorum corda ad rependendas laudes [a 1Kb] excutiant, non autem ad lacrymas accendant. 277 [uet. XXX.] Mens quippe concupiscentiis exterioribus occupata igne diuini amoris non calet; et idcirco ad supernum desiderium inflammare auditores suos nequeunt uerba que frigido corde proferuntur. Neque enim res que in se ipsa non arserit aliud accendit. Unde fit plerumque ut hypocritarum dicta et audientes non erudiant, et eosdem ipsos qui se proferunt elatos laudibus deteriores reddant. Attestante etenim Paulo, Scientia inflat, caritas edificat . [b 1Kb] Cum ergo caritas edificando non erigit, scientia  inflando peruertit. Plerumque se hypocrite mira abstinentia affligunt, omne robur corporis atterunt, et quasi carnis uitam funditus in carne uiuentes exstinguunt, sicque per abstinentiam morti appropiant, ut pene quotidie morientes uiuant. Sed ad hec humanos oculos querunt, admirationis gloriam expetunt, ueritate attestante, que ait: Exterminant facies suas, ut appareant hominibus ieiunantes .  Nam ora pallescunt, corpus debilitate quatitur, pectus interrumpentibus suspiriis urgetur. Sed inter hec, ab ore proximorum sermo admirationis queritur, nichilque tanto labore aliud, nisi estimatio humana cogitatur. Quos nimirum bene Simon ille significat, qui dominice passionis tempore in angariam crucem portabat, de quo scriptum est: Inuenerunt hominem Cyreneum, uenientem obuiam sibi, nomine Simonem; hunc angariauerunt, ut tolleret crucem Iesu . Quod enim [c 1Kb] per angariam agimus, non hoc ex studio amoris operamur. Crucem ergo Iesu in angaria portare est afflictionem abstinentie [d 1Kb] pro alia quam necesse est intentione tolerare. An non Iesu crucem in angaria portat, qui quasi ad preceptum Domini, carnem domat,  sed tamen spiritalem patriam non amat? Unde et Simon isdem crucem portat, sed nequaquam moritur, quia omnis hypocrita corpus quidem per abstinentiam afficit, sed tamen per amorem glorie mundo uiuit.

[uet. XXXI.] 73. Crucem carni infert, sed mundo uiuit.---Quo contra per Paulum bene de electis dicitur: Qui autem sunt Christi carnem suam crucifixerunt cum uitiis et concupiscentiis. Cum uitiis quippe et concupiscentiis carnem crucifigimus, si sic gulam restringimus, ut iam de mundi gloria nichil queramus. Nam qui corpus macerat, sed honoribus anhelat, crucem carni intulit, sed mundo per concupiscentiam peius uiuit, quia et sepe per sanctitatis imaginem locum regiminis indignus assequitur, quem,  nisi aliquid in se uirtutis ostenderet, nullo percipere labore mereretur. Sed transit quod delectabiliter obtinet, et penaliter quod sequitur manet. Sanctitatis nunc fiducia in ore hominum ponitur; sed cum internus iudex secreta cordis examinat, testes uite exterius non queruntur. Bene ergo dicitur: Sicut tela aranearum fiducia eius, quia apparente cordis teste, preterit omne quod exterius de humano fauore confidit. Unde et adhuc apte subiungitur:



CAPUT XLu [Rec. XXuII].

uERS. 15.---Innititur super domum suam, et non stabit; fulciet eam, et non surget.

74. Hypocrite domus super quam innititur, fauor humanus. Stare non ualet.---Sicut domus exterioris conuersationis est edificium quod inhabitat corpus,  ita domus nostre cogitationis est res quelibet quam per dilectionem inhabitat animus. Omne quippe quod diligimus, quasi in hoc quiescentes habitamus. Unde Paulus, quia in supernis [e 1Kb] cor fixerat, in terra quidem 278 positus, sed tamen a terra extraneus, dicebat: Nostra conuersatio in celis est . Mens itaque hypocrite nichil aliud in omne quod agit nisi opinionis sue gloriam cogitat, nec curat  quo post per meritum ducitur, sed quid interim dicatur. Domus ergo eius [a 1Kb] est delectatio fauoris, quam quasi quietus inhabitat, quia per cuncta sua opera ad hanc se intra animum reclinat. Sed stare domus hec non ualet, quia laus cum uita preterit, et humanus fauor in iudicio non subsistit. Unde et fatue uirgines, que oleum in uasis non sumpserant, quia in alienis scilicet uocibus gloriam et non in suis conscientiis habebant, turbate per sponsi presentiam, dicunt: Date nobis de oleo uestro, quia lampades nostre exstinguuntur . Oleum quippe a proximis petere est gloriam boni operis a testimonio alieni oris implorare. Mens etenim uacua, cum cunctis suis laboribus nichil se intus tenuisse inuenerit, testimonium foras querit. Ac si aperte  fatue uirgines dicant: Cum nos repelli sine retributione conspicitis, dicite in nostro opere quid uidistis.

[uet. XXXII.] 75. Nec magis stabit in iudicio fiducia sanctitatis hypocrite.---Sed frustra tunc hypocrita in hac domo laudis innititur, quia nichil ei in iudicio attestatio humana suffragatur; quia eamdem laudem, quam post in testimonio exigit, prius in munere recepit. uel certe super domum suam hypocrita innititur, cum, uanis fauoribus deceptus, quasi de fiducia sanctitatis eleuatur. Multa quippe hypocrite in occulto mala faciunt, quedam uero bona in publico. Cumque ex bonis patentibus laudes recipiunt, ab occultis malis considerationis oculos auertunt; talesque se estimant, quales foris audiunt, non quales  intus nouerunt. Unde fit plerumque ut ad supernum quoque iudicium cum fiducia ueniant, quia tales se apud internum arbitrum credunt quales ab hominibus foris habebantur. Sed stare domus hypocrite non ualet, quia in terrore districti examinis omnis anteacta fiducia sanctitatis cadit. Cumque sibi oris alieni testimonia deesse cognouerit, ad sua se opera enumeranda conuertit. Unde et adhuc subditur: Fulciet eam, et non surget. Hoc namque, quod per se stare non ualet, fulcitur ut stet, quia cum uitam suam hypocrita labefactari in iudicio conspicit, hanc fulciendo statuere operum enumeratione contendit. An non laudis sue habitaculum hinc inde fulciunt, qui facta sua, ut prefati sumus, in iudicio enumerantes, dicunt: Domine, Domine, nonne in nomine tuo prophetauimus,  et in nomine tuo demonia eiecimus, et in nomine tuo uirtutes multas fecimus ? Sed domus laudis tot allegationibus fulta minime consurgit, quia protinus iudex dicit, Nunquam noui uos, discedite a me qui operamini iniquitatem . Et sciendum est quia hoc quod surgit ab infimis ad superiora se erigit. Domus ergo hypocrite surgere non ualet, quia per omne quod iuxta precepta celestia agere potuit, a terra animum nunquam leuauit. Iure igitur tunc nequaquam ad premium retributionis erigitur, qui per hoc quod nunc exhibet in appetitu temporalis glorie iacet. [uet. XXXIII,  Rec. XXuIII.] Sed quia uita hypocrite, scirpi appellatione signata, qualiter in iudicio reprobetur audiuimus, prius quam districtus iudex appareat, qualis ab hominibus habeatur audiamus. Sequitur:



CAPUT XLuI.

uERS. 16.---279 Humectus uidetur antequam ueniat sol.

76. Nunc sanctus creditur hypocrita, sed Christo ueniente iniquus apparebit.---Sepe in sacro eloquio Dominus solis appellatione figuratur, sicut per prophetam dicitur: uobis autem qui timetis nomen Domini, orietur sol iustitie . Et sicut repulsi in iudicio impii dicere Sapientie libro describuntur: Errauimus a uia ueritatis, et lumen iustitie non luxit nobis, et sol non est ortus nobis . Ante solem  igitur scirpus humidus cernitur, quia prius quam diuina districtio in iudicio [b 1Kb] candeat, omnis hypocrita infusum se sanctitatis gratia ostentat; quasi uirens aspicitur, quia iustus estimatur, honoris locum obtinet, de gloria sanctitatis pollet, a cunctis ei ueneratio defertur, opinio laudis [c 1Kb] extenditur. Scirpus itaque iste in nocte humidus est; sole autem ueniente siccatur, quia nimirum hypocrita in tenebris uite presentis sanctus ab omnibus creditur, sed cum districtus iudex uenerit, quam sit iniquus apparebit. Dicat ergo: Humectus uidetur antequam ueniat sol, quia uirentem se nunc humanis oculis exhibet, sed in calore tunc diuini iudicii arescet. Sequitur:



CAPUT XLuII.

 IBID.---Et in ortu suo germen eius egreditur.

77. Statim ut recte agit, uult laudari hypocrita. Assumpto sanctitatis habitu, interdum peior fit.---Herba quelibet nascendo prius a terra producitur, aura et estibus tangitur, sole ac pluuiis nutritur, et tunc demum ad proferendum sui seminis germen aperitur. Scirpus uero cum flore suo nascitur, moxque a terra surgit, sui secum seminis germen producit. Bene ergo per herbas reliquas sancti quilibet, per scirpum uero hypocrita designatur, quia iusti uiri, prius quam in opere sancte conuersationis oriantur, huius uite hiemem tolerant, eosque grauium persecutionum estus fatigant; sed cum recta faciunt, nequaquam hic sue rectitudinis remunerationem querunt; cum uero a presentis mundi laboribus exeunt, ad eternam patriam  uenientes, exspectata retributione perfruuntur. At contra hypocrita, quia mox in bono opere nascitur, presentis mundi recipere gloriam conatur. Quasi scirpi more cum germine oritur, qui pro eo quod bene uiuere incipit, querit statim ut a cunctis honoretur. Germen itaque in ortu est remuneratio in inchoatione. Sepe namque nonnulli aperte prauitatis uias deserunt, sanctitatis habitum sumunt; moxque ut prima limina bene uiuendi contigerint, obliti qui fuerint, affligi iam per penitentiam de consummatis nequitiis nolunt; laudari autem de inchoata iustitia appetunt, preesse ceteris etiam melioribus concupiscunt.  Quos plerumque dum [a 1Kb] iuxta uotum presens prosperitas sequitur, multo quam prius fuerant de sanctitatis habitu peiores fiunt. Nam rebus multiplicibus occupati, atque ipsa occupatione [b 1Kb] confusi, non solum perpetrata minime deplorant, sed adhuc que deplorentur exaggerant.

[uet. XXXIX. Rec. XXIu.] 78. Recens conuersus, ad exteriora officia non est prouehendus hypocrita. Bona nostra pereunt si citius retecta.---Qui enim mundum deserunt, ad exteriora officia prouehi [c 1Kb] non debent, nisi per humilitatem diutius in eiusdem mundi contemptu solidentur. Citius namque bona depereunt que hominibus ante tempus innotescunt, quia et arbusta plantata prius quam fixa radice coalescant, si manus concutiens tangit, arefacit. At si in altum radix  figitur, et terre humoribus conspersa solidatur, 280 hec et manus impellit, sed non ledit; hec et uentorum flatus inflectendo concutiunt, sed non euertunt. Ne ergo eruatur [d 1Kb] uita cepti operis, diu ac robuste in alto humilitatis figenda est radix cordis, ut cum ab humano ore detractionis aura uel fauoris flauerit, etsi in quamlibet partem utcunque incuruat, animum funditus non euellat; sed ad statum suum protinus post inflexionem redeat, si apud se fortis in radice perdurat. Quid in rebus excrescentibus pariete surgente robustius? Qui tamen si, dum construitur, impellatur, statim sine labore destruitur; si autem per spatium temporis ab humore suo exsiccari permittitur, sepe et arietum ictibus minime quassatur. Sic sic uidelicet bona nostra et intempestiue manifestata depereunt, et diutius occultata solidantur,  quia humane occupationis manus cum incipientem conuersationis nostre uitam contigerit, quasi recentem parietem impellit, eamque facile destruit, quia adhuc humorem infirmitatis proprie non amisit. Cum uero in longa quietis sue abiectione se animus comprimit, quasi more exsiccati parietis contra ictus obdurescit, et confractum protinus resilit omne quod [e 1Kb] solidum ferit. Hinc est quod uitam inchoantium Moyses humanis occupationibus exerceri prohibuit, dicens: Non operaberis in primogenito bouis, et non tondebis primogenita ouium . In primogenito quippe bouis operari est bone conuersationis primordia in exercitio publice actionis ostendere. Ouium quoque primogenita tondere est ab occultationis sue tegmine humanis oculis inchoantia  bona nostra denudare. In primogenito ergo bouis operari prohibemur, atque a primogenitis ouium detondendis compescimur, quia et si quid robustum incipimus, exercere hoc in aperto citius non debemus. Et cum uita nostra simplex quid atque innocuum inchoat, dignum est ut secreti sui uelamina non relinquat, ne nudum hoc humanis oculis quasi subducto uellere ostendat.

 [uet. XXXu.] 79. Bone uite initia uni Deo dicanda. Cur innotescere citius non debeant.---Ad sola ergo diuina sacrificia boum primogenita ouiumque proficiant, ut quidquid forte innocuumque incipimus, hoc ad honorem intimi iudicis in ara cordis immolemus. Quod ab illo procul dubio tanto libentius accipitur, quanto et ab hominibus occultatum nulla laudis appetitione maculatur. Sepe autem noue conuersationis primordia adhuc ex carnali sunt uita commista; et idcirco innotescere citius non debent, ne cum laudantur bona que placent, deceptus laude sua animus deprehendere in eis nequeat mala que latent. Unde recte rursum per Moysen dicitur: Quando ingressi fueritis terram quam ego daturus sum uobis, et plantaueritis in ea ligna pomifera, auferetis  preputia eorum. Poma que germinant, immunda erunt uobis, nec edetis ex eis . Ligna quippe pomifera sunt opera uirtutibus fecunda. Preputia itaque lignorum auferimus cum, de ipsa inchoationis infirmitate suspecti, primordia nostrorum operum non approbamus. Poma autem que germinant immunda ducimus, nostrisque esibus non aptamus, quia cum primordia boni laudantur operis, dignum est ut hoc animum non pascat operantis; ne dum accepta laus suauiter 281 carpitur, fructus operis intempestiue comedatur. Qui ergo inchoate uirtutis ab humano ore laudem receperit, quasi plantati ligni ante tempus pomum comedit.

80. Hypocrita testes operis sui querit; si non adsint, operam se perdidisse putat.---Hinc per Psalmistam ueritas dicit: uanum est uobis ante lucem surgere,  surgite postquam sederitis . Ante lucem quippe surgere est prius quam claritas eterne retributionis appareat, in presentis uite nocte gaudere. Sedendum ergo prius est, ut post recte surgamus, quia quisquis nunc sese sponte non humiliat, nequaquam hunc sequens gloria exaltat. Quod ergo illic ante lucem surgere, hoc hic hypocrite in ortu est germen proferre, quia humanas laudes desiderans, ubi ad opus bonum nascitur, ibi mox appetit ut gloriam retributionis assequatur. An non in ortu suo hi germen protulerant, de quibus ueritas dicebat: Amant primos discubitus in conuiuiis, et primas cathedras in synagogis, et salutationes in foro, et uocari ab hominibus rabbi ? Pro eo ergo quod bene agere incipiunt, quia honorem  consequi ab hominibus conantur, quasi scirpi more ab ortu suo cum germine exsurgunt. Hi nimirum cum recta operari appetunt, prius mente sollicita eiusdem operis sui testes querunt, et tacita cogitatione pertractant, si sunt qui gerenda uideant, si digne hec eloqui qui uiderint possint. Si uero eorum facta nullum fortasse hominum contingat aspicere, hec se procul dubio estimant perdidisse; et interni  arbitri oculos quasi absentes deputant, quia ab eo uicem sui operis recipere in posterum recusant. Et quoniam cum rectum quid hypocrita egerit, uideri a multis querit, bene adhuc de hoc scirpo subiungitur:



CAPUT XLuIII.

uERS. 17.---Super aceruum petrarum radices eius densabuntur, et inter lapides commorabitur.

81. Hypocrita admirationem hominum tota sibi intentione procurat.---Quid enim radicum nomine, nisi latentes cogitationes accipimus, que in occulto prodeunt, sed in ostensione operum per apertum surgunt? sicut et de uerbi semine per prophetam dicitur: Et hoc quod saluatum fuerit de domo Iuda, et quod reliquum est, mittet radicem deorsum, et faciet  fructum sursum . Radicem quippe deorsum mittere est cogitationem bonam in abditis multiplicare. Fructum uero sursum facere, est per efficaciam operis recta que cogitauit ostendere. Lapidum uero nomine in Scriptura sacra homines designantur, sicut sancte Ecclesie per Isaiam dicitur: Ponam iaspidem propugnacula tua, et portas tuas in lapides [a 1Kb] sculptos . Qui eosdem lapides quid dixisset aperuit cum subiunxit: Uniuersos filios tuos doctos a Domino : Et sicut admonente Petro dicitur: Et uos tanquam lapides uiui superedificamini domus [b 1Kb] spiritales . Hoc itaque loco quia lapides dicti sunt, sed tamen uiui [c 1Kb] minime dicuntur, nuda appellatione lapidum permisti possunt reprobi et electi figurari. [uet.  XXXuI, Rec. XXX.] Scirpus itaque iste qui inter lapides commoratur, super aceruum petrarum radices densat, quia omnis hypocrita cogitationes suas in exquirenda hominum admiratione multiplicat. Per omne enim quod hypocrite faciunt, quia occultis cogitationibus laudes hominum requirunt, quasi radices scirpi in aceruum petrarum mittunt. Operaturi quippe laudes suas cogitant, laudati autem has secum taciti in cogitationibus uersant. 282 Gaudent se precipuos in humana estimatione claruisse. Cumque inflati fauoribus apud semetipsos intumescunt, sepe mirantur taciti etiam ipsi quod sunt. uideri quotidie semetipsis altiores cupiunt, ac [d 1Kb] miris inuentionibus in opere excrescunt, quia sicut uirtutes omne uitium eneruant, sic arrogantia roborat. Cogit namque mentem iuuenescere, et contra uires  ualere, quia et quod negat uigor ualetudinis, imperat amor laudis. Unde et factis suis, ut diximus, [e 1Kb] arbitros inquirunt. Si uero eorum operi testes deesse contingat, narrant ipsi que gesserint. Cumque efferri fauoribus ceperint, sepe eisdem suis operibus que egisse se referunt mentiendo aliquid adiungunt. Cum uero et uera dicunt, hec dicendo aliena faciunt, quia quesitis [f 1Kb] remunerati fauoribus, ab eorum intima  retributione uacuantur.

82. Hypocrita bona sua dum ostentat, malignis spiritibus prodit. Hostes ad rapinam prouocat, dum suas eis diuitias detegit.---In eo enim quod bona sua patefaciunt, ostendunt malignis spiritibus, quasi insidiantibus hostibus, que predentur. Quorum profecto uitam illa cunctis notissima Ezechie culpa figurauit, qui postquam una prece, et sub unius noctis spatio, centum octoginta quinque millia hostium angelo feriente prostrauit, postquam occasui proximum ad altiora celi spatia solem reduxit, postquam uitam propinquante iam termino coarctatam in tempora longiora protelauit, susceptis Babylonici regis nuntiis, bona omnia que possidebat ostendit; sed prophete uoce protinus audiuit: Ecce dies uenient, et auferentur omnia que in domo tua sunt, in Babylonem;  non relinquetur quidquam, dicit Dominus . Sic sic nimirum hypocrite, postquam magnis uirtutibus excrescunt, quia cauere malignorum spirituum insidias negligunt, et celari in eisdem uirtutibus nolunt, bona sua ostendendo, hostium faciunt, et prodentes subito amittunt quidquid diutius studentes operantur. [uet. XXXuII.] Hinc per Psalmistam dicitur: Tradidit in captiuitatem uirtutes eorum, et pulchritudines eorum in manus inimici . uirtus quippe et pulchritudo arrogantium inimici manibus traditur, quia omne bonum quod per concupiscentiam laudis ostenditur occulti aduersarii iuri mancipatur. Hostes namque ad rapinam prouocat, qui suas eorum notitie diuitias denudat.  Quousque enim ab eterne patrie securitate disiungimur, per latronum insidiantium iter ambulamus. Qui ergo in itinere depredari formidat, abscondat necesse est bona que portat. O miseri, qui affectantes laudes hominum, in semetipsis dissipant fructus laborum; cumque se ostendere alienis oculis appetunt, damnant quod agunt! Quos nimirum maligni spiritus cum ad iactantiam prouocant, eorum, sicut diximus, opera captiuantes denudant. Unde sub cuiusdam gentis specie antiquorum hostium malitiam signans per prophetam ueritas dicit. Posuit uineam meam in desertum, decorticauit ficum meam, nudans exspoliauit eam, albi facti sunt rami eius . Insidiantibus quippe [g 1Kb] spiritibus, Dei uinea in desertum ponitur, cum plena fructibus anima humane  laudis cupiditate dissipatur. Ficum Dei gens ista decorticat, quia seductam mentem in fauoris appetitum rapiens, quo hanc ad ostentationem pertrahit, tegmen ei humilitatis tollit; eamque nudans exspoliat, quia 283 quousque in bonis suis absconditur, quasi proprii tegminis cortice uestitur. Cum uero mens hoc quod egerit uideri ab aliis concupiscit, quasi spoliata ficus [h 1Kb] eum qui se texerat corticem amisit. Ubi apte subditur: Albi facti sunt rami eius, quia  ostensa humanis oculis eius opera candescunt, de sanctitate nomen sumitur, cum recta actio diuulgatur. Sed quoniam, subducto cortice, rami fici huius arefiunt, solerter intuendum est quia facta arrogantium humanis oculis ostensa unde placere appetunt inde siccantur. Mens itaque que per iactantiam proditur, decorticata recte ficus uocatur, quia et candida est per hoc quod cernitur, et siccitati proxima per hoc quod tegmine corticis nudatur. Intus ergo sunt seruanda que agimus, si ab interno arbitro uicem recipere nostri operis exspectamus. Hinc est enim quod per Euangelium ueritas dicit: Nesciat sinistra tua quid faciat dextera tua; ut sit eleemosyna tua in abscondito, et Pater tuus, qui uidet in abscondito, reddet tibi . Hinc est quod de electorum Ecclesia  per Psalmistam dicitur: Omnis gloria eius filie regum ab intus . Hinc Paulus ait: Gloria nostra hec est, testimonium conscientie nostre . Filia quippe regum Ecclesia que in bono est opere spiritalium principum predicatione generata. Gloriam intus habet, quia hoc quod agit, in ostentationis iactantiam non habet. Gloriam suam Paulus testimonium conscientie memorat, quia, fauores oris alieni non appetens, uite sue gaudia extra semetipsum ponere ignorat.

[uet. XXXuIII.] 83. Occultari debent opera bona, aut propter unam Dei gloriam reuelari.---Occultanda sunt ergo que agimus, ne, hec in huius uite itinere incaute portantes, latrocinantium spirituum incursione perdamus. Et tamen ueritas dicit: uideant opera  uestra bona, et glorificent Patrem uestrum, qui in celis est . Sed aliud est profecto cum in ostensione operis gloria queritur largitoris, aliud cum laus priuata concupiscitur de dono largientis. Unde et rursum in Euangelio hec eadem ueritas dicit: Attendite, ne iustitiam uestram faciatis coram hominibus, ut uideamini ab eis . Opus ergo nostrum cum hominibus ostenditur, in cordis prius examinatione pensandum est per eiusdem ostensionis studium quid queratur. Si enim dantis gloriam querimus, etiam [a 1Kb] publicata nostra opera, in conspectu illius occulta seruamus. Si uero per hec nostram laudem concupiscimus, foras ab eius conspectu iam fusa sunt, etiamsi a multis ignorentur.

84. Perfectorum est, ostenso opere, Dei gloriam  querere.---Sed ualde perfectorum est, sic ostenso opere, auctoris gloriam querere, ut de illata laude, priuata nesciant exsultatione gaudere. Tunc solum namque innoxie hominibus laudabile opus ostenditur, cum per despectum mentis ueraciter laus impensa calcatur. Quam quia infirmi quique perfecte contemnendo non superant, restat necesse est, ut bonum quod operantur abscondant. Sepe enim ab ipso ostensionis exordio propriam laudem querunt. Sepe uero in ostensione operis auctoris patefacere gloriam cupiunt; sed excepti fauoribus, in laudis proprie cupiditatem rapiuntur; cumque semetipsos diiudicare  interius negligunt, sparsi exterius ignorant quod agunt; eorumque 284 opus sue elationi militat, atque hoc se impendere obsequio largitoris putant. Scirpus ergo inter lapides commoratur, quia ibi hypocrita stat, ubi mentis sue intentionem solidat. Nam cum attestationem percipere multorum ambit, quasi in lapidum collectione subsistit. Sed iste hypocrita scirpi appellatione signatus, cum corpus abstinentia domat, cum largiendo que possidet studio pietatis exsudat, cum notitia [b 1Kb] sacre legis eruditur, cum uerbo predicationis utitur, quis hunc tanta plenum largitate conspiciens, a gratia estimet largitoris alienum? Et tamen superna dispensatio largitur huic dona operis, et sortem denegat hereditatis; operandi munera cumulat, et tamen uitam operantis ignorat,  quia cum perceptum munus ad laudem propriam trahitur, in conspectu lucis intime umbra elationis obscuratur. Unde et bene subditur:



CAPUT XLIX.

uERS. 18.---Si absorbuerit eum de loco suo, negabit eum, et dicet: Non noui te.

85. Hypocrite reprobatio.---De loco suo hypocrita absorbetur, cum a presentis uite fauoribus, morte interueniente, separatur. Sed hunc absorptum internus arbiter negat, seque eum nescire denuntiat, quia simulatoris uitam iuste reprobando ueritas ignorat, nec recognoscit eius bona que egit, quia hec ex recta intentione non protulit. Unde et fatuis uirginibus in iudicium ueniens dicet: Amen dico uobis,  nescio uos . In quibus dum mentis corruptionem considerat, carnis etiam incorruptionem damnat. Sed utinam hypocritis sua perditio sola sufficeret, et nequaquam peruersa eorum studia ardenter alios [c 1Kb] ad uitam duplicitatis instigarent. Hoc namque uniuscuiusque proprium esse solet, ut qualis ipse fuerit, tales sibi coniungi et alios uelit, diuersitatem uite refugiat, atque hoc imitandum imprimat quod amat. Unde et apud hypocritarum sensum simplicitas omnis in crimine est. Apertas quippe mentes diiudicant, et puritatem cordis hebetudinem appellant; omnesque quos sibi adherere cupiunt a simplicitatis itinere diuertunt; et, quasi expulsa insipientia, eos erudisse se estimant, in quibus puritatem mentis, id est, arcem sapientie, debellant. [uet. XXXIX.] Quia uero non solum ex sua peruersitate  hypocrita, sed adiuncta etiam sequacium perditione reprobatur, postquam non cognosci a iudice dicitur, recte protinus subinfertur:



CAPUT L.

uERS. 18, 19.---Hec est enim letitia [d 1Kb] uie eius ut rursum de terra alii germinentur.

86. Multiplex hypocrite supplicium.---Ac si aperte diceretur: ueniente iudice, nequaquam cognoscitur, sed multipliciter supplicia recipit, quia eo latius in sua iniquitate letatus est, quo et in aliis mala propagauit. Cui enim hic non sufficit iniquitas propria,  torqueatur illic necesse est et merito reatus alieni. Nunc itaque simulatores gaudeant, et humana iudicia se obtinuisse glorientur; despiciatur iustorum simplicitas, atque a calliditate duplicium fatuitas uocetur; [a 1Kb] citius despectus simplicium transit, citius duplicium gloria percurrit. Unde et apte subiungitur:



CAPUT LI [Rec. XXXI].

uERS. 20.---Deus non proiiciet simplicem, nec porriget manum malignis:

285 87. Propter bona non bona intentione facta, et propter dolos.---Quia nimirum districtus in iudicio apparens, et despectum simplicium glorificando eriget, et malignorum gloriam reprobando confringet. Maligni enim uocantur hypocrite, qui bona non bene faciunt, et recta [b 1Kb] queque sub studio laudis operantur.  Manum uero cui porrigimus, hunc uidelicet ab imis eleuamus. Malignis ergo Deus manum non porrigit, quia querentes terrenam gloriam in imo derelinquit, et quamlibet recta uideantur esse que agunt, hos ad gaudia superna non prouehit. uel certe ideo maligni appellantur hypocrite, quia benignitatem erga proximos ostendunt, et dolos sue iniquitatis operiunt. Per omne namque quod uel faciunt, uel loquuntur, simplicitatem exterius exhibent, sed subtilitate interius duplicitatis callent; puritatem superficie simulant, sed semper malitiam sub specie puritatis occultant. Quos contra bene per Moysen dicitur: Non indues uestem ex lana linoque contextam . Per lanam quippe simplicitas, per linum uero subtilitas designatur. Et nimirum uestis,  que ex lana linoque conficitur, linum interius celat, lanam in superficie demonstrat. uestem ergo ex lana linoque contextam induit, qui in locutione uel actione qua utitur intus subtilitatem malitie operit, et simplicitatem foras innocentie ostendit. Quia enim sub puritatis imagine deprehendi calliditas non ualet, quasi sub lane grossitudine linum latet. Bene autem [c 1Kb] post reprobationem duplicium iustorum remuneratio demonstratur, cum protinus subditur:



CAPUT LII.

uERS. 20, 21.---Donec impleatur risu os tuum, et labia tua iubilo.

88. Sanctorum risus post luctum. Iubilum.---Os quippe iustorum tunc risu replebitur, cum eorum  corda, finitis peregrinationis fletibus, eterne letitie exsultatione satiabuntur. De hoc risu discipulis ueritas dicit: Mundus gaudebit, uos autem contristabimini; sed tristitia uestra uertetur in gaudium . Et rursum: uidebo uos, et gaudebit cor uestrum, et gaudium uestrum nemo auferet a uobis . De hoc risu sancte Ecclesie Salomon ait: Ridebit in die nouissimo . De hoc iterum  [d 1Kb] dicitur: Timenti Dominum, bene erit in extremis . [e 1Kb] Non autem tunc risus erit corporis, sed risus cordis. Risus enim nunc corporis de lasciuia dissolutionis, nam risus cordis tunc de letitia nascetur securitatis. Cum ergo electi omnes implentur gaudio manifeste contemplationis, quasi ad hilaritatem risus exsiliunt in ore mentis. Iubilum uero dicimus, cum tantam letitiam corde concipimus, quantam sermonis efficacia non explemus; et tamen mentis exsultatio hoc quod sermone non explicat uoce sonat. Bene autem os risu impleri dicitur, labia iubilo, quia in illa eterna patria, cum iustorum mens in exsultationem rapitur, lingua in cantum laudis eleuatur. Qui quoniam tantum uident, quantum dicere non ualent, in risu iubilant, quia non explendo  resonant quod amant.

[uet. XL.] 89. Reproborum nunquam finienda supplicia. uis particule donec.---Donec autem dicitur, non quo omnipotens Deus eousque malignos non subleuat, quousque electos suos in iubilationis gaudia assumat, ac si post a pena eripiat quos ante in culpa deserens damnat; sed quo hoc nequaquam uel ante 286 iudicium faciat, cum dubium hominibus uideri possit an fiat. Nam post electorum suorum iubilum, quia malignis manum non porrigat, ex ipsa iam districtione ultimi examinis constat. Sic namque et per Psalmistam dicitur: Dixit Dominus Domino meo: Sede a dextris meis, donec ponam inimicos tuos scabellum pedum tuorum , non quo a dextris Domini nequaquam Dominus sedeat, postquam  inimicos illius feriens eius potestati substernit, sed quo in eterna cunctis beatitudine presidet, et prius quam rebellium suorum corda conculcet. In qua nimirum constat quia subiectis hostibus sine fine et posterius regnat. Sic per Euangelium de Marie sponso dicitur: Et non cognouit eam, donec peperit filium suum primogenitum ; non quo hanc post natiuitatem [f 1Kb] Domini cognouerit, sed quo nequaquam illam contigit, etiam cum conditoris sui matrem esse nesciuit. Nam quia eam nequaquam contingere ualuit, postquam redemptionis nostre ex eius utero celebrari mysterium agnouit, de illo profecto tempore necesse erat ut euangelista testimonium ferret, de quo propter Ioseph ignorantiam dubitari potuisset. Sic itaque nunc dicitur: Deus non proiiciet simplicem, nec porriget manum malignis, donec impleatur  risu os tuum, et labia tua iubilo. Ac si aperte diceretur: uitam simplicium nec ante iudicium deserit et malitiosorum mentes deserendo percutere, nec prius quam appareat pretermittit. Nam quia sine fine reprobos cruciet, et electi eius in perpetuum postquam apparuerit regnent, profecto dubium non est. Sequitur:



CAPUT LIII [Rec. XXXII].


uERS. 22.---Qui oderunt te induenter confusione.

90. Reprobi unde erubescent in die iudicii.---Iustorum hostes in extremo examine confusio induit, quia cum transacta mala redundare sibi ante oculos mentis aspexerint, suus eos undique deprimens reatus uestit. Ad penam quippe tunc factorum suorum memoriam tolerant, qui nunc quasi a sensu rationis extranei gaudentes peccant. Ibi uident quantum debuerint fugere quod amauerunt, ibi conspiciunt quam lugubre fuerit quod nunc in culpa gratulantur. Tunc animum reatus obnubilat, et recordationis sue iaculis ipsa se conscientia impugnat. Quis igitur digne penset iniquorum confusio quanta tunc erit, quando et foris eternus iudex cernitur, et intus ante oculos  culpa uersatur? Qui ad hec idcirco perueniunt, quia sola hic transeuntia dilexerunt. Unde et apte mox subditur:



CAPUT LIu.

IBID.---Et tabernaculum impiorum non subsistet.

91. Que circa terrena bona reproborum affectio. Que iustorum.---Tabernaculum quippe construitur ut ab estu corpus et frigore defendatur. Quid itaque hoc loco tabernaculi nomine nisi edificatio terrene felicitatis exprimitur, per quam super se reprobi casura multiplicant, ut se a presentis uite necessitatibus quasi ab estu et imbribus defendant? Honoribus namque excrescere ambiunt, ne despecti uideantur. Terrena aggregando exaggerant, ne inopie  frigore tabescant. Contemnunt curare quod sequitur, et tota intentione satagunt ne quid in presentibus desit. Student nomen dilatare, ne lateant; et si cuncta ad desiderium suppetant, munitos se in omnibus et felices putant. Ubi ergo 287 mentis habitationem construunt, ibi procul dubio tabernacula fixerunt. Aduersa impatienter perferunt, remisse in prosperis letantur. Sola que adsunt cogitant, nec ad affectum celestis patrie ulla recordatione respirant. Gaudent sibi suppetere bona que cupiunt; atque ubi carne requiescunt, ibi et mentem exstinguendo sepeliunt, quia, secularis cure telo trucidati, terrenarum rerum aggerem, quem foras exquirendo multiplicant, hunc semper interius per cogitationem portant.

92. [uet. XL.] At contra iusti nec oblata bona hic  pro magno suscipiunt, nec illata mala ualde pertimescunt. Sed et cum bonis presentibus utuntur, uentura mala metuunt; et cum de malis presentibus gemunt, bonorum sequentium amore consolantur. Sicque temporali refouentur subsidio, sicut uiator in stabulo utitur lecto: pausat, et recedere festinat; quiescit corpore, sed ad aliud tendit mente. Nonnunquam uero et aduersa perpeti appetunt, in transitoriis  prosperari refugiunt, ne delectatione itineris a patrie peruentione tardentur, ne gressum cordis in uia peregrinationis figant, et quandoque ad conspectum celestis patrie [a 1Kb] sine remuneratione perueniant. Gaudent despici, nec dolent se necessitatibus affligi. Qui ergo contra presentia se aduersa non muniunt, quasi contra estus et pluuias habere tabernaculum nolunt. Unde et Petrus iure reprehenditur, quia necdum mentis perfectione roboratus, ueritatis claritate cognita, in terra figere tabernaculum conatur . Iusti itaque hic se construere negligunt, ubi peregrinos se et hospites nouerunt. Quia enim in propriis gaudere desiderant, esse in alieno felices recusant. Iniusti autem quanto longius ab eterne patrie hereditate diuisi sunt,  tanto in terra altius fundamenta cogitationis figunt. 288 Hinc est quod ab ipso humane conditionis exordio, in electa prole Enoch septimus nascitur. Hinc est quod Cain primum filium Enoch uocat, atque ex eius nomine ciuitatem quam condidit appellat . Enoch quippe dedicatio dicitur. Iniqui ergo se in primordiis dedicant, quia in hac uita, que ante est, cordis radicem plantant, ut hic ad uotum floreant, et a sequenti patria funditus arescant. Iustis uero Enoch septimus oritur, quia eorum uite festa [b 1Kb] dedicatio in fine seruatur. Hinc est quod, attestante Paulo, Abraham in casulis habitat , quia habentem fundamenta ciuitatem, quam supernus artifex construxit, exspectat. Hinc est quod Iacob greges ouium sequens humiliter,  graditur , atque huic Esau obuiam ueniens tumultu multiplicis comitatus eleuatur, quia nimirum et electi hic elationem non habent, et in bonis carnis reprobi leti tument. Hinc ad Isrel Dominus dicit: Si elegeris unum de populo terre, et constitueris principem super te, non faciet sibi equos et equites . Et tamen primus rex ab eodem populo electus, repente ut culmen potestatis attigit, tria millia sibimet equites elegit, in elationem protinus prodiit, ad edificationem percepti culminis erupit , quia foras restringere sub equalitate non poterat quod intus animus super ceteros tumebat. Quasi munitum sibi diues ille tabernaculum construxerat, qui dicebat: Anima, habes  multa bona reposita in annos multos: requiesce, comede et bibe, et epulare . Sed quia eius tabernaculum in ueritatis fundamento non subsistit, illico audiuit: Stulte, hac nocte repetunt animam tuam abs te; que preparasti, cuius erunt ? Bene ergo dicitur: Tabernaculum impiorum non subsistet, quia uite fugientis amatores, dum studiose se in presentibus construunt, repente [c 1Kb] ad eterna rapiuntur.



LIBER NONUS. CAPUT NONUM CUM TOTO DECIMO EXPLANAT.



CAPUT PRIMUM.


287 1. Peruersi recta ut praua aduersantium dicta reiiciunt, secus boni.---Peruerse mentes si semel ad studium contrarietatis eruperint, siue prauum, seu rectum quid a contradicentibus audiant, aduersis hoc responsionibus impugnant, quia cum persona per contrarietatem displicet, nec recta que protulerit placent. At contra bonorum corda, quibus in odium non uenit persona, sed culpa, sic peruersa diiudicant, ut recta que dicuntur assumant. Discernendis quippe contradicentium sensibus equissimi arbitri resident, et sic male prolata respuunt, ut tamen approbent que ex ueritate cognoscunt. Solet namque inter spinarum multitudinem, etiam de frugis semine spica  succrescere. Cauta ergo manu operantis agendum est, ut dum spina tollitur, spica nutriatur, quatenus qui studet eradicare quod pungit, nouerit seruare quod reficit. Unde et beatus Iob, quia Baldad Suhites recte per inquisitionem dixerat: Nunquid Deus supplantat iudicium, aut Omnipotens 288 subuertit quod iustum est ? quia uera in hypocritas robustaque protulerat, bene hec et contra prauos generaliter prolata conspiciens, studium proprie defensionis calcat, atque audita protinus approbat, dicens:



CAPUT II [Rec. II].

CAP. IX, uERS. 2.---uere scio quod ita sit, et quod non [a 1Kb] iustificatur homo compositus Deo.

2. Deo supponi debemus, non componi.---Homo  quippe [b 1Kb] Deo suppositus iustitiam percipit, compositus amittit, quia quisquis se auctori bonorum comparat, bono se quod acceperat priuat. Qui enim accepta bona sibi arrogat, suis contra Deum donis pugnat. Unde ergo despectus erigitur, dignum est ut erectus inde destruatur. Sanctus autem uir, [c 1Kb] quia omne uirtutis nostre meritum esse uitium conspicit, si ab interno arbitro districte iudicetur, recte subiungit:



CAPUT III.

Si uoluerit contendere cum eo, non poterit respondere ei unum pro mille.

289 3. Dona Dei amittit qui de eis extollitur.---In Scriptura sacra millenarius numerus pro uniuersitate  solet intelligi. Hinc etenim Psalmista ait: uerbi quod mandauit in mille generationes ; cum profecto constet, quod ab ipso mundi exordio usque ad Redemptoris aduentum, per euangelistam non amplius quam septuaginta et septem propagines  numerentur . Quid ergo in millenario numero, nisi ad proferendam nouam sobolem perfecta uniuersitas prescite generationis exprimitur? Hinc et per Ioannem dicitur: Et regnabunt cum eo mille annis , quia uidelicet regnum sancte Ecclesie uniuersitatis perfectione solidatur. Quia uero [d 1Kb] monas multiplicata in denarium ducitur, denarius per semetipsum ductus in centenarium dilatatur, qui rursus per denarium ductus in millenarium tenditur, cum ab uno incipimus, ut ad millenarium ueniamus, quid hoc loco unius appellatione, nisi bene uiuendi initium, quid millenarii numeri amplitudine nisi eiusdem bone uite perfectio designatur? Cum Deo autem contendere est non ei tribuere, sed sibi gloriam sue uirtutis arrogare. Sed  sanctus uir conspiciat quia et qui summa iam dona percepit, si de acceptis extollitur, cuncta que acceperat amittit, et dicat: Si uoluerit contendere cum eo, non poterit respondere ei unum pro mille. Qui enim cum auctore contendit, unum pro mille respondere non sufficit, quia qui de perfectione se erigit, habere se bene uiuendi nec initium ostendit. Unum namque pro mille respondere non possumus, quia cum de bone uite perfectione extollimur, hanc nos nec inchoasse monstramus. Sed tunc de nostra infirmitate uerius concutimur, si quam sit immensa potentia iudicis, considerando pensamus. Unde et subditur:



CAPUT Iu [uet. II].

 uERS. 4.---Sapiens corde est, et fortis robore.

4. Deus ut sapiens falli, ut fortis uitari non potest. ---Quid mirum si conditorem sapientium, sapientem dicimus, quem ipsam esse sapientiam scimus? Et quid mirum quod fortem esse memorat, quem hanc ipsam esse fortitudinem nullus ignorat? Sed sanctus uir duobus uerbis in laudem auctoris prolatis, aliquid nobis intimat, unde nos ad cognitionem nostram trepidos reducat. Sapiens quippe Deus dicitur, quia occulta nostra subtiliter agnoscit; et esse fortis adiungitur, quia ualenter cognita percutit. Nec falli ergo a nobis, quia sapiens; nec uitari, quia fortis est, ualet. Nunc ut sapiens omnia inuisibilis aspicit, tunc ut fortis sine ullo obstaculo quos reprobat punit.  Qui hoc quoque hic forti sapientia ordinat, ut humana mens cum contra auctorem se eleuat, ipsa se sua elatione confundat. Unde et subditur:



CAPUT u.

IBID.---Quis [e 1Kb] restitit ei, et pacem habuit?

5. Qui Deo resistit, pace cadit. Resistere Deo quid  sit.---Qui enim cuncta mirabiliter creat, ipse, ut creata sibimet conueniant ordinat. In quo ergo conditori resistitur, pacis conuentio dissipatur, quia ordinata esse nequeunt, que superni moderaminis dispositionem perdunt. Que enim subiecta Deo in tranquillitate [a 1Kb] persisterent, ipsa se sibimet dimissa confundunt, quia in se pacem 290 non inueniunt, cui uenienti desuper in auctore contradicunt. Sic summus ille angelicus spiritus, qui subiectus Deo in culmine stare potuisset, [b 1Kb] semetipsum repulsus patitur, quia per nature sue inquietudinem foras uagatur. Sic primus humani generis parens, quia auctoris precepto restitit, carnis protinus contumeliam sensit; et quia subesse conditori per obedientiam noluit, sub semetipso prostratus, et pacem corporis protinus amisit. Bene ergo dicitur: Quis restitit ei,  et pacem habuit? quia peruersa mens unde se contra auctorem erigit, inde se in semetipsa confundit. Resistere autem Deo dicimur, cum repugnare eius dispositionibus conamur. Neque enim nostra infirmitas incommutabili eius sententie obuiat, sed tamen quod explere non ualet tentat. Nam sepe humana infirmitas occulte uim dispositionis agnoscit, et tamen hanc si mutare ualeat appetit. Contraire satagit, sed ipso se gladio contradictionis frangit. Ordini interno renititur, sed suis uicta conatibus ligatur. Habere ergo pacem resistens non potest, quia dum superbiam confusio sequitur, quod stulte per culpam geritur, [c 1Kb] hoc in agentis penam mirabiliter ordinatur. Sed uir sanctus, uirtute prophetici spiritus plenus, cum confusionem generaliter humane superbie  conspicit, ad speciale malum protinus plebis Isrelitice oculos mentis tendit, et que pena elatos omnes maneat, ex unius gentis interitu ostendit. Nam repente subiungit, dicens:



CAPUT uI.

uERS. 5.---Qui transtulit montes, et nescierunt hi, quos subuertit in furore suo.

6. Predicitur uerbi Dei predicatio a Iudeis ad gentes transferenda.---In Scriptura sacra sepe montium nomine predicantium altitudo signatur de quibus per Psalmistam dicitur: Suscipiant montes pacem populo tuo . Electi quippe predicatores eterne patrie non immerito montes uocantur, quia per uite sue celsitudinem ima terrarum deserunt,  et celo propinqui fiunt. Sed montes ueritas transtulit, cum predicatores sanctos a Iudee obduratione subtraxit. Unde recte etiam per Psalmistam dicitur: Transferentur montes in cor maris . In cor enim maris montes translati sunt cum predicantes apostoli a Iudee perfidia repulsi, ad intellectum  gentilium uenerunt. Unde ipsi quoque in suis Actibus dicunt: uobis oportebat primum loqui uerbum Dei; sed quia repellitis illud, et indignos uos iudicastis eterne uite, ecce conuertimur ad gentes . Sed hanc eamdem translationem montium hi ipsi nescierunt, qui in Domini furore subuersi sunt, quia cum de suis finibus Hebrei apostolos pellerent, lucrum se fecisse arbitrati sunt, quod predicationis lumen amiserunt. Exigentibus quippe meritis, iusta animaduersione percussi, tanto intelligentie errore cecati sunt, ut quod lucem perderent, hoc esse gaudium putarent. Sed repulsis apostolis, per Romanum protinus principem Titum Iudea destruitur, atque in cunctis gentibus sparsa dissipatur. Unde et translatis montibus recte subiungitur:



CAPUT uII [uet. III].


uERS. 6.---Qui commouet terram de loco suo, et columne eius concutientur.

291 7. Iudeorum dispersio predicitur.---De loco quippe suo terra commota est cum plebs Isrelitica, de Iudee finibus euulsa, nimirum colla gentibus subdidit, quia subdi auctori recusauit. Que scilicet terra columnas habuit, quia in sacerdotes et principes, legis doctores atque Phariseos, ruitura eius [d 1Kb] pertinacie structura surrexit. In ipsis namque littere edificium tenuit, et tranquillitatis sue tempore, sacrificiorum carnalium quasi superimposite fabrice onera portauit. Sed translatis montibus, columne concusse sunt, quia subductis a Iudea apostolis, nec ipsi uiuere in illa permissi sunt, qui ab illa uite  predicatores expulerunt. Dignum quippe erat ut terrenam patriam subacti perderent, cuius amore nequaquam ueriti sunt celestis patrie milites impugnare. Sed expulsis sanctis doctoribus, Iudea funditus [e 1Kb] torpuit, et iusto iudicantis examine in erroris sui tenebris mentis oculos clausit. Unde et adhuc subditur:



CAPUT uIII [Rec. III].

uERS. 7.---Qui precipit soli, et non oritur; et stellas claudit quasi sub signaculo.

8. Predicatoribus expulsis Iudee lux defuit.---Aliquando namque in sacro eloquio solis nomine, predicatorum claritas designatur; sicut per Ioannem dicitur: Factus est sol ut saccus cilicinus . In extremo quippe tempore sol quasi cilicinus  saccus ostenditur, quia fulgens uita predicantium, ante reproborum oculos aspera et despecta monstratur. Qui stellarum quoque claritate figurantur, quia dum recta peccatoribus predicant, tenebras nostre noctis illustrant. Unde et subtractis predicatoribus, per prophetam dicitur: Prohibite sunt [f 1Kb] stelle  pluuiarum . Quia uero sol per diem fulget, stelle obscuritatem noctis irradiant; et plerumque in sacro eloquio diei appellatione eterna patria, noctis autem nomine presens uita signatur: predicatores sancti ut sol nostris oculis fiunt cum contemplationem nobis uere lucis aperiunt, et uelut stelle in tenebris lucent cum per actiuam uitam a 1Kb] profuturi nostris necessitatibus terrena disponunt. Quasi in die ut sol coruscant cum ad contemplandam interne claritatis patriam mentis nostre aciem subleuant; et quasi stelle in nocte resplendent, quia et cum terrena agunt offensurum iamiamque nostri operis pedem exemplo sue rectitudinis dirigunt. Sed quia expulsis predicatoribus non fuit qui plebi Iudaice in perfidie sue nocte remanenti uel claritatem  contemplationis ostenderet, uel actiue uite lumen aperiret , recte dicitur: Qui precipit soli, et non oritur; et stellas claudit quasi sub signaculo. Oriri quippe ei solem noluit, a qua predicantium animum diuertit. Et quasi sub signaculo stellas clausit, qui dum predicatores suos per silentium intra semetipsos retinuit, cecis iniquorum [b 1Kb] sensibus celeste lumen abscondit.

[uet. Iu.] 9. Iudea ad fidem est reuocanda.---Pensandum uero est quia idcirco aliquid sub sigillo claudimus, ut hoc cum tempus congruit ad medium proferamus. Et sacro eloquio attestante didicimus quod Iudea, que nunc descritur, 292 ad sinum fidei in fie colligatur. Hinc namque per Isaiam dicitur:  Si fuerit numerus filiorum Isrel quasi arena maris, reliquie salue fient . Hinc Paulus ait: Donec plenitudo gentium [c 1Kb] introiret, et sic omnis Isrel saluus fieret . Qui igitur predicatores suos nunc Iudee oculis subtrahit, sed postmodum ostendit, quasi sub signaculo stellas clausit, ut, absconsis prius, et post coruscantibus, astrorum spiritalium radiis, [d 1Kb] noctem sue perfidie et nunc repulsa non uideat, et tunc illuminata deprehendat. Hinc est quod duo illi eximii predicatores dilata morte subtracti sunt, ut ad predicationis usum in fine reuocentur. De quibus per Ioannem dicitur: Hi sunt due oliue, et duo candelabra in conspectu Domini terre stantes . Quorum unum in Euangelio per semetipsam ueritas  pollicetur, dicens: Elias uenturus est, et restituet omnia . Quasi ergo sub signaculo stelle clause sunt, qui et nunc occultantur ne appareant, et post ut prodesse ualeant apparebunt. Sed tamen plebs Isrelitica, que ubertim in fine colligetur, in ipsis sancte Ecclesie exordiis crudeliter obduratur.  Nam predicatores ueritatis renuit, uerba adiutorii spreuit. Quod tamen mira auctoris dispensatione agitur, ut nimirum predicantium gloria, que recepta in uno populo latere poterat, in cunctis gentibus repulsa dilatetur. Unde et apte mox subditur:



CAPUT IX [Rec. Iu.]

uERS. 8.---Qui extendit celos solus.

10. Euangelium a Iudeis repelli permisit Deus, ut in omnes gentes diffunderetur.---Quid namque celorum nomine nisi hec eadem celestis predicantium uita designatur? De quibus per Psalmistam dicitur: Celi enarrant gloriam Dei . Ipsi igitur celi, ipsi sol esse memorantur; celi scilicet, quia intercedendo protegunt; sol autem, quia predicando uim luminis ostendunt. Commota igitur terra, celi  extensi sunt, quia cum Iudea ad uim persecutionis infremuit, apostolorum uitam Dominus in cunctarum gentium cognitionem dilatauit; [e 1Kb] et dum illa per iudicium in mundum captiua dispergitur, isti ubique per gratiam in honorem tenduntur. Angusti quippe celi fuerant, cum una plebs tot egregios predicatores tenebat. Quis enim gentilium Petrum nosset, si in solius Isrelitici populi predicatione remaneret? Quis Pauli uirtutes agnosceret, nisi hunc Iudea ad nostram notitiam persequendo transmisisset? Ecce iam [f 1Kb] qui flagris et contumeliis ab Isrelitica plebe repulsi sunt per mundi fines honorantur. Solus ergo Dominus celos tetendit, qui secreti mira dispensatione consilii predicatores suos unde permisit in una gente opprimi, fecit in mundi cardines inde dilatari.  Sed neque ipsa hec presenti dedita mundo gentilitas, cum culpas eius apostolorum lingua corripuit, uerba uite libenter accepit. Nam protinus in elationem contradictionis intumuit, atque ad crudelitatem se persecutionis excitauit. Sed que predicationis uerbis contraire nititur, signorum citius admiratione temperatur. Unde apte quoque in auctoris laudem subiungitur:



CAPUT X [uet. et Rec. u].

IBID.---Et graditur super fluctus maris.

293 11. Gentilium persecutiones miraculorum uirtute frangende.---Quid enim maris nomine nisi in bonorum nece seuiens mundi huius amaritudo signatur? De quo et per Psalmistam dicitur: Congregans quasi in utre aquas maris . Aquas etenim maris  quasi in utre Dom nus congregat cum, miro moderamine cuncta disponens, [g 1Kb] in suis clausas cordibus carnalium minas frenat. Super fluctus ergo maris Dominus graditur, quia cum se procelle persecutionis erigunt, miraculorum eius obstupefactione franguntur. Qui enim tumores humane uesanie mitigat, quasi erectas  in cumulo undas calcat. Nam cum morem suum gentilitas destrui noue conuersationis predicatione conspiceret, cum mundi huius diuites elationi sue contraire uiderent facta pauperum, cum sapientes seculi aduersari sibi imperitorum uerba pensarent, in persecutionis protinus tempestatem tumuerunt. Sed qui, uerborum aduersitate commoti, ad persecutionis procellas insiliunt, signorum, ut diximus, admiratione temperantur. Tot ergo in his fluctibus Dominus gressus posuit, quot superbis persecutoribus miracula ostendit. Unde bene rursum per Psalmistam dicitur: Mirabiles elationes maris, mirabilis [a 1Kb] in excelsis Dominus , quia contra electorum uitam ad persecutionis undas mundus se mirabiliter extulit, sed has supernorum conditor [b 1Kb] subleuata uirtute predicantium mirabilius strauit; ministros etenim suos plus  ostendit posse per miracula, [c 1Kb] quam potestates terrene tumuerant per iram. Quod bene etiam per Ieremiam Dominus exteriora narrans, interiora denuntians, dicit: Posui arenam terminum mari, preceptum sempiternum quod non preteribit; et commouebuntur, et non poterunt, et intumescent fluctus eius, et non transibunt [d 1Kb] illum . Arenam quippe Dominus mari terminum posuit, quia ad frangendam mundi gloriam abiectos et pauperes elegit. Cuius nimirum maris fluctus intumescunt, cum potestates seculi ad commotionem persecutionis exsiliunt. Sed transire arenam nequeunt, quia despectorum miraculis et humilitate franguntur. Sed dum mare seuit, dum per insanie sue fluctus erigitur, quia tamen uirtutis intime ostensione calcatur, sancta Ecclesia proficit,  atque ad statum sui ordinis per temporum incrementa consurgit. Unde et apte mox subditur:



CAPUT XI [uet. et Rec. uI].

uERS. 9.---Qui facit Arcturum, et Orionas, et Hyadas, et interiora Austri.

12. uerbis sapientum mundi cur utatur Scriptura. ---Nequaquam sermo ueritatis uanas Hesiodi, Arati, et Callimachi fabulas sequitur, ut Arcturum nominans, extremam stellarum septem caudam Urse suspicetur, et quasi Orion gladium teneat amator insanus. Hec quippe astrorum nomina a cultoribus sapientie carnalis inuenta sunt; sed Scriptura sacra idcirco eisdem uocabulis utitur, ut res quas insinuare appetit notitia usitate appellationis exprimantur. Nam si astra que uellet per ignota nobis nomina diceret,  homo, pro quo hec eadem Scriptura facta est, nesciret procul dubio quid audiret. Sic igitur in sacro eloquio sapientes Dei sermonem trahunt a sapientibus seculi, sicut in eo pro utilitate hominis uocem in se humane passionis ipse conditor hominum sumit Deus, ut uidelicet dicat: Penitet me 294 fecisse hominem super terram ; cum profecto  constet quia is qui cuncta prius quam ueniant conspicit, nequaquam postquam aliquid fecerit penitendo resipiscat. Quid ergo mirum si spiritales uiri utuntur uerbis carnalium, quando ipse ineffabilis et creator omnium Spiritus, ut ad intellectum suum carnem pertrahat, in se ipso carnis sermonem format? In Scriptura igitur sacra dum nota astrorum nomina audimus, de quibus astris sermo moueator agnoscimus. Cum uero que narrentur astra perpendimus, restat ut ex eorum motibus ad spiritualis intelligentie arcana surgamus. Neque enim iuxta litteram mirum aliquid dicitur, quod Deus Arcturum, Orionas, et Hyadas fecit, de quo nimirum constat quia omnino in mundo nichil sit quod ipse non fecerit. Sed sanctus uir hec fecisse Dominum dicit: per que signari proprie ea que spiritaliter geruntur  intelligit.

13. Arcturus significat Ecclesiam.---Quid namque Arcturi nomine, qui, in celi axe constitutus, septem stellarum radiis fulget, nisi Ecclesia uniuersalis exprimitur, que in Ioannis Apocalypsi per septem Ecclesias septemque candelabra figuratur ? Que dum dona in se septiformis gratie Spiritus continet, claritate summe uirtutis irradians, quasi ab axe ueritatis lucet. [uet. uII.] Pensandum quoque est quod Arcturus semper uersatur, et nunquam mergitur, quia et sancta Ecclesia persecutiones iniquorum sine cessatione tolerat, sed tamen usque ad mundi terminum sine defectu perdurat. Sepe namque eam reprobi, quia usque ad internecionem persecuti sunt, quasi hanc se funditus exstinxisse  crediderunt; sed eo multiplicius ad statum sui prouectus rediit, quo inter manus persequentium moriendo laborauit. Arcturus ergo dum uersatur erigitur, quia tunc sancta Ecclesia ualentius in ueritate reficitur, cum ardentius pro ueritate fatigatur.

14. Oriones martyres.---Unde apte quoque post Arcturum protinus Orionas subdit. Oriones quippe in ipso pondere temporis hiemalis oriuntur, suoque ortu tempestates excitant, et maria terrasque perturbant. Quid igitur post Arcturum per Orionas nisi martyres designantur? Quid, dum [e 1Kb] sancta Ecclesia ad statum predicationis erigitur, pondus persequentium molestiasque passuri, ad celi faciem quasi in hieme uenerunt. His etenim natis, mare terraque turbata est, quia dum gentilitas mores suos destrui, apparente illorum fortitudine, doluit, in eorum necem  non solum iracundos ac turbidos, sed etiam placidos erexit. Ex Orionibus itaque hiems inhorruit, quia, clarescente sanctorum constantia, frigida mens infidelium ad tempestatem se persecutionis excitauit. Orionas ergo celum edidit, cum sancta Ecclesia martyres misit. Qui dum loqui recta rudibus ausi sunt, omne pondus ex frigoris aduersitate pertulerunt.

 15. Hyades doctores.---Bene autem protinus Hyadas subdit, que iuuenescente uerno ad celi faciem prodeunt, et cum iam sol caloris sui uires exerit ostenduntur. Illius quippe signi initiis inherent quod sapientes seculi Taurum uocant, ex quo augeri sol incipit, 295 atque ad extendenda diei spatia feruentior exsurgit. Qui itaque post Orionas Hyadum nomine nisi doctores sancte Ecclesie designantur? Qui, subductis martyribus, eo iam tempore ad mundi notitiam uenerunt quo fides clarius elucet, et, repressa infidelitatis hieme, altius per corda fidelium sol ueritatis calet. Qui, remota tempestate persecutionis, [a 1Kb] expletis noctibus longe infidelitatis, tunc sancte Ecclesie exorti sunt, cum ei iam per credulitatis uernum lucidior annus aperitur. [uet. uIII.] Nec immerito doctores sancti Hyadum nuncupatione signantur.  Greco quippe eloquio pluuia uocatur, et Hyades nomen a pluuiis acceperunt, quia orte procul dubio imbres ferunt. Bene ergo Hyadum appellatione expressi sunt qui, ad statum uniuersalis Ecclesie quasi in celi faciem deducti, super arentem terram humani pectoris sancte predicationis imbres fuderunt. Si enim predicationis sermo pluuia non esset, Moyses minime dixisset: Exspectetur sicut pluuia eloquium meum ; nequaquam per Isaiam ueritas diceret: Mandabo nubibus, ne pluant super eam imbrem ; atque hoc, quod paulo ante protulimus: Quamobrem prohibite sunt [b 1Kb] stelle pluuiarum . Dum ergo Hyades cum pluuiis ueniunt, ad celi spatia altiora sol ducitur, quia, apparente doctorum scientia, dum  mens nostra imbre predicationis infunditur, fidei calor augetur. Et perfusa terra ad fructum proficit, cum lumen etheris ignescit, quia uberius frugem boni operis reddimus, dum per sacre eruditionis flammam in corde clarius ardemus. Dumque per eos diebus singulis magis magisque scientia celestis ostenditur, quasi interni nobis luminis uernum tempus aperitur, ut nouus sol nostris mentibus rutilet, et eorum uerbis nobis cognitus, se ipso quotidie clarior micet. [c 1Kb] Urgente etenim mundi fine, superna scientia proficit, et largius cum tempore excrescit. Hinc namque per Danielem dicitur: Pertransibunt plurimi, et multiplex erit scientia . Hinc Ioanni in priori parte reuelationis angelus dicit: Signa que locuta sunt septem tonitrua .  Cui tamen in eiusdem reuelationis termino precipit, dicens: Ne signaueris uerba prophetie libri huius . Pars quippe reuelationis anterior signari precipitur, terminus prohibetur, quia quidquid in sancte Ecclesie initiis latuit, finis quotidie ostendit. Nonnulli uero a Greca [d 1Kb] littera que y dicitur  Hyadas nuncupatas arbitrantur. Quod si ita est, significationi quam diximus contrarium non est. Doctores enim his stellis non inconuenienter expressi sunt que a litteris nomen trahunt. Sed quamuis Hyades ab eiusdem littere uisione non discrepent, certum tamen est quia imber dicitur, [e 1Kb] et orte pluuias apportant.

16. In Ecclesia fulserunt apostoli, tum martyres, post doctores.---uir igitur sanctus redemptionis nostre ordinem contemplatus admiretur, atque admirans exclamet, dicens: Qui extendit celos solus, et graditur super fluctus maris; qui facit Arcturum, et Orionas, et Hyadas. Extensis etenim celis, Dominus formauit Arcturum, quia, in honorem deductis apostolis, in celesti conuersatione fundauit Ecclesiam. Formato quoque Arcturo, fecit 296 Orionas,  quia, roborata fide uniuersalis Ecclesie, contra procellas mundi edidit martyres. Editis quoque Orionibus, protulit Hyadas, quia, conualescentibus contra aduersa martyribus, ad infundendam ariditatem humanorum cordium doctrinam contulit magistrorum. Isti itaque sunt astrorum spiritalium ordines, qui, dum summis uirtutibus eminent, semper ex supernis lucent.

17. Que sanctis hinc migrantibus gloria preparata. ---Sed post ista quid restat, nisi ut sancta Ecclesia, laboris sui fructum recipiens, ad uidenda superne patrie intima perueniat? Unde apte, quia dixit, Qui facit Arcturum, et Orionas, et Hyadas, protinus addidit: Et interiora Austri. [uet. IX.] Quid namque in hoc loco Austri nomine nisi feruor sancti Spiritus  designatur? quo dum repletus quisque fuerit, ad amorem patrie spiritalis ignescit. Unde et sponsi uoce in Canticorum canticis dicitur: Surge, Aquilo, et ueni, Auster, perfla hortum meum, et [f 1Kb] fluent aromata illius . Austro quippe ueniente, Aquilo surgens recedit, cum aduentu sancti Spiritus expulsus antiquus hostis, qui in torpore mentem constrinxerat, deserit. Atque hortum sponsi Auster perflat, ut aromata defluant, quia nimirum dum sanctam Ecclesiam donorum suorum uirtutibus Spiritus ueritatis impleuerit, ab ea longe lateque odores boni operis spargit. Interiora ergo Austri sunt occulti illi angelorum ordines, et secretissimi patrie celestis sinus, quos implet calor Spiritus sancti. Illuc quippe sanctorum anime et nunc corporibus exute et post  corporibus restitute perueniunt, et [g 1Kb] quasi astra in abditis occultantur. Ibi per diem, quasi in meridiano tempore, ardentius solis ignis accenditur, quia conditoris claritas, mortalitatis nostre iam pressa caligine, manifestius uidetur; et uelut sphere radius ad spatia altiora se eleuat, quia de semetipsa nos ueritas  subtilius illustrat. Ibi lumen intime contemplationis sine interueniente cernitur umbra mutabilitatis; ibi calor summi luminis sine ulla obscuritate corporis; ibi inuisibiles angelorum chori quasi astra in abditis emicant, que eo nunc ab hominibus uideri nequeunt, quo flamma ueri luminis altius perfunduntur. ualde itaque mirum est quod, missis apostolis, Dominus celos tetendit; quod, temperatis persecutionum tumoribus, maris fluctus gradiens repressit; quod solidata Ecclesia, Arcturum statuit; quod, roboratis contra aduersa martyribus, Orionas misit; quod, repletis in tranquillitate doctoribus, Hyadas prebuit; sed post hec ualde est admirabile quod sinum nobis celestis patrie quasi interiora Austri preparauit.

 18. Sanctorum pulchritudo alia morum, alia premiorum.---Pulchrum est hoc omne quod quasi in celi facie de diuina dispensatione cernitur, sed longe illud et incomparabiliter pulchrius ad quod inuisibiliter peruenitur. Unde bene iterum sponsus in sponse sue laudibus dicit: Quam pulchra es, amica mea, quam pulchra! oculi tui columbarum, absque eo quod intrinsecus latet . Pulchram narrat, et pulchram replicat, quia alia ei est pulchritudo morum in qua nunc cernitur, atque alia pulchritudo premiorum in qua tunc per conditoris sui speciem subleuabitur. Cuius uidelicet membra omnes electi, quia ad cuncta simpliciter incedunt, eius oculi 297 columbarum uocantur, qui magna luce irradiant, quia et signorum miraculis coruscant. Sed quantum est  omne hoc miraculum quod uideri potest? Illud de internis miraculum est mirabilius quod uideri nunc non potest. De quo illic apte subditur: Absque eo quod intrinsecus latet. Magna quippe gloria aperti operis, sed longe incomparabilis occulte remunerationis. Quod ergo per beatum Iob astrorum nomine, hoc Salomonis uocibus oculorum appellatione signatur; et quod per Salomonem dicitur: Absque eo quod intrinsecus latet, hoc nobis beatus Iob intimat, cum Austri interiora commendat. Sed ecce uir sanctus exteriora [a 1Kb] mirans, interiora considerans, aperta narrans, occulta penetrans, omne quod interius exteriusque agitur dicere conatur; sed opera summe magnitudinis quando explicet lingua carnis? Unde et  apte mox hec eadem opera melius [b 1Kb] deficiendo comprehendit dicens:



CAPUT XII [uet. X].

uERS. 10.---Qui facit magna, et inscrutabilia, et mirabilia, quorum non est numerus.

19. Dei opera facundius obstupescendo quam loquendo laudamus.---Diuine fortitudinis facta tunc uerius explemus, cum hec nos explere non posse cognoscimus; tunc facundius loquimur, cum ab his obstupescendo reticemus. Ad narranda quippe Dei opera habet defectus noster, quam sufficienter exerat linguam suam, ut que comprehendere idonee non  ualet, hec idonee mutus laudet. Unde bene per Psalmistam dicitur: Laudate eum in potentatibus eius, laudate eum secundum multitudinem magnitudinis eius . Ille quippe Dominum secundum multitudinem magnitudinis eius laudat, qui se succumbere in eius laudis expletione considerat. Dicat ergo: Qui facit magna, et inscrutabilia, et mirabilia, quorum non est numerus, uidelicet magna uirtute, inscrutabilia ratione, innumerabilia multiplicitate. Diuina ergo opera, que explere dicendo non potuit, facundius deficiendo definiuit. Sed in consideratione rerum cur longe extra nos ducimur, qui hoc ipsum quoque quod erga nos agitur ignoramus? Unde et apte subiungitur:



CAPUT XIII [Rec uII.]

 uERS. 11.---Si uenerit ad me, non uidebo eum; et si abierit, non intelligam.

20. Homo ita cecus, ut gratie donum sepe iram putet, ac uice uersa.---Seclusum quippe ab internis gaudiis genus humanum, exigente culpa, mentis oculos perdidit, et quo meritorum suorum passibus graditur nescit. Sepe enim donum gratie est, quod iram deputat, et sepe diuine districtionis ira est, quod gratiam putat. Nam plerumque gratiam estimat dona uirtutum, et tamen eisdem donis elatus corruit. Plerumque uelut iram metuit aduersa tentationum; et tamen, eisdem tentationibus pressus, ad uirtutum custodiam cautior exsurgit. Quis enim Deo se propinquare non estimet cum supernis excrescere se muneribus agnoscit, cum uel prophetie donum; uel  doctrine magisterium percipit, uel ad exercendam curationis gratiam conualescit? Et tamen sepe mens, dum de uirtutis sue securitate resoluitur, insidiante aduersario, inopinate culpe telo perforatur; et inde a Deo in eternum longe fit, unde ei ad tempus sine cautele custodia propinquauit. [uet. XI.] Et quis se derelictum iam gratia diuina non deputet cum post experimentum munditie lacessiri se carnis tentationibus uidet, inhonesta ad animum congeri, et ante cogitationis oculos nonnulla improba et immunda 298 uersari? Et tamen cum fatigant ista, nec superant, nequaquam per pollutionem trucidant, sed per humilitatem seruant, ut infirmum se animus in tentatione deprehendens, totum se ad Diuinitatis adiutorium conferat, et sui fiduciam funditus amittat; sicque  fit ut inde altius Deo inhereat, unde se a Deo profundius cecidisse suspirabat. Accessus igitur recessusque Dei a mente nostra minime cognoscitur, quousque rerum alternantium finis ignoratur, quia et de tentatione incertum est utrum probet an trucidet, et de donis nequaquam deprehenditur utrum hic desertos remunerent, an in uia nutriant, ut ad patriam perducant. Homo ergo ab internis gaudiis semel expulsus clausas contra se ianuas secreti spiritalis aspiciat, atque ad semetipsum foras proiectus in carne gemat, et, cecitatis sue damna considerans, dicat: Si uenerit ad me, non uidebo eum; et si abierit, non intelligam.  Ac si aperte deploret, dicens: Postquam semel sponte oculos perdidi, quoniam quesite noctis cecitatem patior, nec ortum iam, nec occasum solis agnosco. Et tamen homo qui infirmitatis pena premitur, et cecitatis sue caligine grauatur, ad superne lucis iudicium properat, ut suorum actuum rationem reddat. Unde et mox subditur:



CAPUT XIu [Rec. uIII].

uERS. 12.---Si repente interroget, quis respondebit ei?

21. Deo iudicanti aut percutienti respondere homo non sufficit.---Repente Deus interrogat cum nos ad districtionem sui examinis inopinatos uocat. Sed interrogationi illius respondere homo non sufficit, quia si remota tunc pietate discutitur, in illo examine  etiam iustorum uita succumbit. uel certe interrogat cum duris nos percussionibus pulsat, ut cum mens nostra magna de se in tranquillitate estimat, semetipsam ueraciter qualis sit in perturbatione deprehendat. Et plerumque quoniam percutitur gemit, sed respondere non sufficit, quia et ipsa ei percussionis sue aduersitas displicet; sed tamen semetipsum homo considerans, tacet, et diuina iudicia discutere metuit, quia esse se puluerem agnoscit. Unde et per Paulum dicitur: O homo, tu quis es qui respondeas Deo ? Respondere Deo non posse conuincitur qui homo nominatur, quia per hoc quod de humo sumptus est, iudicia superna discutere dignus non est. Unde hic quoque apte subiungitur:



CAPUT Xu.

 IBID.---uel quis ei dicere potest, cur ita facis?

22. Dei facta non discutienda, sed ueneranda.---Auctoris facta semper indiscussa ueneranda sunt, quia iniusta esse nequaquam possunt. Rationem quippe de occulto eius [a 1Kb] consilio querere nichil est aliud quam contra eius consilium superbire. Cum ergo factorum causa non deprehenditur, restat ut sub factis illius cum humilitate taceatur, quia nequaquam sufficit sensus carnis, ut secreta penetret maiestatis. Qui ergo in factis Dei rationem non uidet, infirmitatem suam considerans, cur non uideat rationem uidet. Unde et per Paulum quoque subsequenter adiungitur: Nunquid dicet figmentum ei qui se finxit: Quare me fecisti sic ? Quo enim se cernit figmentum diuini operis, eo semetipsum redarguit,  ne contra manum resultet operantis, quia qui benigne quod non erat fecit, quod est, iniuste non deserit. Ad semetipsam ergo in percussione mens redeat, et quod apprehendere non ualet, non requirat, ne si diuine ire causa discutitur, amplius discussa 299 prouocetur; et quam placare humilitas poterat, inexstinguibiliter superbia accendat. Unde apte quoque de hac eadem ira protinus subditur:



CAPUT XuI [Rec. IX].


uERS. 13.---Deus, cuius resistere ire nemo potest, et sub quo curuantur qui portant orbem.

23. Qua ratione ire Dei nemo resistat. Questionis solutio.---Mirum ualde est quod ire Dei nullum posse resistere dicitur, cum multos indignationi superne animaduersionis obuiasse eloquia diuina testentur. An non ire Dei Moyses restitit, qui, pro cadente populo erectus, ipsum superne percussionis impetum mortis sue [b 1Kb] oblatione restrinxit, dicens: Dimitte illis hanc noxam; alioqui dele me de libro tuo, quem scripsisti ? An non ire Dei Aaron restitit, cum inter uiuentes ac mortuos thuribulum sumpsit, atque animaduersionis ignem incensi fumo temperauit ? An non Phinees ire Dei restitit, qui, luxuriantes cum alienigenis in  ipso coitu trucidans, zelum suum diuine indignationi obtulit, et furorem gladio placauit ? An non ire Dei Dauid restitit, qui, angelo ferienti se offerens, placationis gratiam et ante tempus propositum exegit ? An non Elias ire Dei restitit, qui longo iam tempore terra arente, subductas de celo pluuias uerbo reuocauit ? Quomodo ergo diuine ire nullum posse resistere dicitur, cum multos sepe restitisse exemplis existentibus demonstratur? Sed si subtiliter et hec beati Iob eloquia, et illorum facta pensamus, et uerum cognoscimus quia diuine ire non resistitur, et uerum quia multi sepe restiterunt. [uet. XII.] Omnes enim sancti qui ire Dei obuiant ab ipso accipiunt ut contra impetum percussionis eius opponantur, atque, ut ita dixerim, cum ipso se erigunt contra ipsum,  eosque diuina uis sibi opponit secum, quia in eo quod [c 1Kb] aduersum seuientis iram foris obtinent, intus eos gratia irascentis fouet; et famulantes interius leuat, quos quasi aduersantes exterius tolerat. Portat ergo contradictionem deprecantium quam aspirat; et uelut nolenti [d 1Kb] imponitur, quod ab ipso ut fiat imperatur. Moysi etenim dicit: Dimitte me, ut irascatur furor meus contra eos, et deleam eos; faciamque te in gentem magnam . Quid est seruo dicere, Dimitte me, nisi deprecandi ausum prebere? Ac si aperte diceretur: Pensa, [e 1Kb] quantum apud me ualeas, et cognosce quia obtinere poteris quidquid pro populo exoras. Quod quia hac mente agitur, statim uenia subiuncta testatur. Cum uero superna indignatio sese, ut ita dixerim, medullitus mouet,  hanc [f 1Kb] oppositio humana non retinet ; nec se utiliter cuiuslibet deprecatio obiicit, cum semel Deus aliquid ab intimis irascendo disponit. Hinc est enim quod Moyses, qui reatum totius plebis apud Deum suis precibus tersit, dumque se obicem obtulit, diuine iracundie uim placauit, ad petram Horeb ueniens, et pro aque exhibitione diffidens, repromissionis terram ingredi,  Domino irascente, non potuit . Et sepe hac de re affligitur, sepe desiderio se excitante turbatur, et disposite ultionis iracundiam repellere a semetipso non ualuit, qui hanc, uolente Domino, et a populo amouit. Hinc Dauid, [a 1Kb] qui a prostrata plebe postmodum angeli gladium prece compescuit , prius plorans et eiulans, nudis pedibus filium fugit; et quousque 300 perpetrati facinoris ultionem ad plenum reciperet, iram Dei pro semetipso temperare nequaquam ualuit. Hinc Elias, ut sicut homo parum aliquid quasi de diuina animaduersione sentiret, qui uerbo celos aperuit , ante indignationem mulieris territus per desertum fugit; et pro semetipso infirmatur in formidine, qui furorem Dei placat aliis per interuentionem . Ire igitur Dei et resisti ualet, quando  ipse qui irascitur opitulatur; et resisti omnino non ualet, quando se et ad ulciscendum excitat, et ipse precem que ei funditur non aspirat. Hinc ad Ieremiam dicitur: Tu ergo noli orare pro populo hoc, et ne assumas pro eis laudem et orationem, quia non exaudiam in tempore clamoris eorum [b 1Kb] ad me . Et rursum: Si steterint Moyses et Samuel coram, me, non est anima mea ad populum istum .

24. Orationis pro inimicis uirtus.---Qua in re queri utiliter potest cur, relictis tot antiquioribus patribus, ad effundendam precem Moyses et Samuel tantummodo prestantius elegantiusque nominantur? Quod tamen facile agnoscimus, si eius que diligere et inimicos precipitur caritatis merita pensamus.  [uet. XIII.] Conditoris namque auribus illa maxime oratio commendatur, que pro inimicis quoque intercedere nititur. Unde et per semetipsam ueritas dicit: Orate pro persequentibus et calumniantibus uos . Et rursum: Cum stabitis ad orandum, dimittite si quid habetis aduersus alterum . Cum uero patrum priorum facta sacro eloquio describente reuoluimus, Moysen et Samuelem exorasse pro aduersantibus inuenimus. Unus quippe eorum seuientis populi persecutionem fugit, et tamen pro uita sui persecutoris interuenit; alter, ex principatu populi deiectus, ipsis suis aduersariis dicit: Absit a me hoc peccatum in Domino, quo minus cessem orare pro uobis . Quid est ergo in difficultate deprecandi Moysen et Samuelem deducere, nisi  apertius indicare quia eius ire neque illi si astarent obsisterent, qui idcirco pro amicis interuenire citius possent, quia apud hunc intercedere et pro inimicis solerent? Hinc ad eamdem Iudeam dicitur: Plaga inimici percussi te, castigatione crudeli . Et rursum: Quid clamas ad me super contritione tua? Insanabilis est dolor tuus . uir  igitur sanctus aspiciat quia nullius interuentu diuina ira restringitur cum implacabiliter excitatur, et dicat: Deus, cuius resistere ire nemo potest. Quod bene et ad specialem intellectum ducimus, si eiusdem plebis Isrelitice damna pensamus, quam Redemptor per dispensationis sue mysterium ostensus superbientem deseruit, atque ad cognitionis sue gratiam gentes uocauit. Unde et apte mox subditur: Sub quo curuantur qui portant orbem.

[Rec. X.] 25. Portant orbem qui regunt.---Ipsi etenim orbem portant qui curas presentis seculi tolerant. Tantorum quippe pondera unusquisque sustinere compellitur, quantis in hoc mundo principatur. Unde et [c 1Kb] terre princeps non incongrue Greco eloquio dicitur. enim populus interpretatur.  igitur uocatur, quod Latina uidelicet lingua basis populi dicitur, quia uidelicet ipse super se populum sustinet, qui motus illius potestatis pondere fixus regit. 301 Quo enim subiectorum suorum onera tolerat, eo quasi superpositam columnam basis portat. Beatus igitur Iob, uirtute prophetici spiritus plenus, aspiciat quod Iudea deseritur, atque ad Diuinitatis cultum gentium principes inclinantur, et dicat: Deus cuius ire nemo resistere potest, sub quo curuantur qui portant orbem. Ac si aperte fateatur dicens: [d 1Kb] Et subiectos quondam districte deseris, et erectas potestates gentium misericorditer flectis.

[uet. XIu.] 26. Tales angeli in ministerium missi.  ---Quamuisper hoc quod dicitur, sub quo curuantur qui portant orbem, possunt et angelice uirtutes intelligi. Ipse etenim orbem portant, que regendi mundi curas administrant, Paulo attestante, qui ait: Nonne omnes sunt administratorii spiritus, in ministerium missi propter eos qui hereditatem capiunt salutis ? Ait ergo: Deus cuius resistere ire nemo potest, sub quo curuantur qui portant orbem. Ac si humilitatem omnis creature conspiciat, et tremefactus dicat: Quis infirmorum hominum tuis nutibus obuiat, cuius se [e 1Kb] fortitudini et uirtutes angelice inclinant? uel certe, quoniam cum curuamur, superiora non cernimus: Erecti essent illi subtilissimi spiritus, si plene potentiam eius maiestatis attingerent. Sed qui orbem portant, sub Deo curui sunt, quia diuinitatis eius celsitudinem  quamuis [f 1Kb] subleuate uideant, nec uirtutes tamen angelice comprehendunt. Quam uir iustus pre infirmitate non penetrans, sed hanc utcunque [g 1Kb] ex subiectis summorum spirituum ministeriis pensans, ad considerationem se propriam sollicita humilitate recolligit, sibique coram se pre potestate superne magnitudinis uilescit, dicens:



CAPUT XuII.


uERS. 14.---Quantus ergo ego sum, ut respondeam ei, et loquar uerbis meis cum eo?

27. De iudiciis Dei disputare non possunt, qui pondere corruptionis premuntur.---Ac si aperte dicat: Si creatura illa hunc considerare non sufficit, que carne non premitur, qua mente de eius ego iudiciis disputo, qui pondere corruptionis angustor? Sicut autem sepe ad nos uerba Dei sunt iudicia illius, que nostrorum actuum sententiam loquuntur, ita uerba nostra ad Deum sunt opera que exhibemus. Sed cum Deo loqui uerbis suis homo non ualet, quia apud subtile eius iudicium nullam de suis actibus fiduciam tenet. Unde et apte subditur:



CAPUT XuIII [Rec. XI].

 uERS. 15.---Qui [a 1Kb] si habuero quidpiam iustum, non respondebo, sed meum iudicem deprecabor.

28. Iustitia nostra eget uenie deprecatione.---Ut enim sepe diximus, omnis humana iustitia iniustitia esse conuincitur, si districte iudicetur. Prece ergo post iustitiam indiget, ut que succumbere discussa poterat, ex sola iudicis pietate conualescat. Que cum plene a perfectioribus habetur, haberi de illa quidpiam dicitur, quia mens humana et comprehensa uix peragit, et ualde extrema sunt que comprehendit. Dicat ergo: Qui si habuero quidpiam iustum, non respondebo, sed meum iudicem deprecabor. uelut si apertius fateatur, dicens: Et si ad opus uirtutis excreuero, ad uitam non meritis, sed ex uenia conualesco. Preci  itaque innitendum est, cum recta agimus, ut omne quod iuste uiuimus, ex humilitate condiamus. [uet. Xu.] 302 Sed plerumque ipsa nostra deprecatio tam multis tentationibus quatitur, ut pene a conspectu iudicis repulsa uideatur. Et sepe hanc creator misericors [b 1Kb] percipit; sed quia illibatam se ut uult [c 1Kb] exerere non ualet, super se iudicium reprobationis pauet. Unde et subditur:



CAPUT XIX.

uERS. 16.---Et cum inuocantem me exaudierit, non credo quod exaudierit uocem meam.

29. Animi inter orandum alternantes motus.---Plerumque etenim mens diuini amoris [d 1Kb] igne accenditur, atque ad intuenda celestia et arcana subleuatur; ad  summa iam rapitur, et, perfecto desiderio compuncta, ab infimis alienatur; sed repentina tentatione percussa, que intentione forti erecta in Deum fuerat, obortis cogitationibus transfixa curuatur; ita ut seipsam discernere nequeat, atque inter uitia uirtutesque deprehensa, ex qua parte sit ualentior non agnoscat. Nam sepe ad hoc usque perducitur, ut miretur quomodo tam summa comprehendit, quam cogitatio illicita polluit; et rursum quomodo illicitas cogitationes recipit, quam super se ualide feruor spiritus  Quos alternantes cogitationum motus in animo bene Psalmista intuens, ait: Ascendunt usque ad celos, et descendunt usque ad abyssos . Usque ad celos quippe ascendimus cum summa penetramus; sed ad abyssos usque descendimus, cum repente a contemplationis culmine per turpia tentamenta deiicimur. Motus itaque animi dum inter uota et uitia alternant, nimirum sibi certitudinem exauditionis obnubilant. Recte ergo dicitur: Et cum inuocantem me exaudierit, non credo quod exaudierit uocem meam, quia mens ex ipsa sua mutabilitate fit trepida; et per hoc quod nolens patitur, repulsam se abiectamque suspicatur.

30. Iudicii extremi seueritas. Maxime in eos quos diu Dei patientia tolerauit.---Libet intueri uir sanctus  quanta se subtilitate diiudicat, ne quid in illo diuina iudicia reprehendant. Infirmitatem namque suam intuens, ait: Quantus ergo sum ego qui respondeam ei, et loquar uerbis meis cum eo? [Rec. XII.] De iustitie sue meritis non confidens, sed ad solam se spem postulationis conferens subdit: Qui etiam si habuero quidpiam iustum, non respondebo, sed meum iudicem deprecabor. Sed de ipsa quoque postulatione pauidus adiungit: Et cum inuocantem me exaudierit, non credo quod exaudierit uocem meam. Cur tanta circumspectione trepidat, cur tanta sollicitudine formidat, nisi quia terrorem iudicis in extrema districtione considerat, et, uim discussionis illius non ferens, omne quod gerit esse sibi insufficiens pensat? Unde et protinus subdit:



CAPUT XX [uet. XuI].


uERS. 17.---In turbine enim conteret me.

31. Peccator quisque in turbine atteritur, qui erectus in tranquillitate uidebatur, quia quem diu superna longanimitas tolerat, extrema iudicii seueritas necat; que recte turbo dicitur, [e 1Kb] quia in elementorum commotione reuelatur, Psalmista attestante, qui ait: Deus [f 1Kb] manifestus ueniet, Deus noster, et non silebit. Ignis in conspectu eius ardebit, et in circuitu eius tempestas ualida  Unde et propheta quoque alius dicit: Dominus in tempestate et turbine uie eius. . In quo nimirum turbine 303 idcirco iustus nequaquam conteritur, quia semper hic sollicite metuit ne conteratur. Perpendit namque, adhuc in presentis uite itinere constitutus, humanis actibus  exactor operum quam districtus appareat, qui quosdam tunc reatu culpe originalis astrictos etiam sine operibus damnat. Unde recte uir sanctus ex humani generis uoce protinus adiungit:



CAPUT XXI.

IBID.---Et multiplicabit uulnera mea etiam sine causa.

32. Damnantur paruuli ex sola culpa originali.---Nonnulli etenim prius a presenti luce subtrahuntur quam [g 1Kb] ad proferenda bona malaue merita actiue  uite perueniant. Quos quia a culpa originis sacramenta salutis non liberant, et hic ex proprio nichil egerunt, et illuc ad tormenta perueniunt. Quibus unum uulnus est [a 1Kb] corruptibiliter nasci, aliud carnaliter emori. Sed quia post mortem quoque eterna mors sequitur, occulto eis iustoque iudicio etiam sine causa uulnera multiplicantur. Perpetua quippe tormenta percipiunt et qui nichil ex propria uoluntate peccauerunt. Hinc namque scriptum est: Non est mundus in conspectu eius nec unius diei infans super terram . Hinc per semetipsam ueritas dicit: Nisi quis renatus fuerit ex aqua et Spiritu sancto, non potest introire in regnum Dei . Hinc Paulus ait: Eramus natura filii ire, sicut et ceteri . Qui itaque, nullum proprium adiungens,  ex solo originis [b 1Kb] reatu perimitur, quid iste in illo extremo examine, quantum ad humani sensus estimationem, nisi sine causa uulneratur? Sed tamen sub diuina districtione iustum est ut propago mortalis, uelut infructuosa arbor, et in ramis seruet amaritudinem quam traxit ex radice. Ait ergo: In turbine enim conteret me, [c 1Kb] et multiplicabit uulnera mea etiam sine causa. Ac si, aperte humani generis damna considerans, dicat: Districtus iudex qua eos animaduersione trucidat quos culpa proprie actionis damnat, si et illos in eternum percutit quos reatus arbitrii non addicit?

33. Iob Dei iudicium timet. Percussus est ut meritum augeretur, non ut uitium tergeretur.---Que nimirum dicta nec a beato Iob specialiter discrepare cognoscimus,  si hec quam uere prolata sunt indagamus. Semetipsum namque subtiliter pensans, atque in omni actione diiudicans, superne districtionis uim quanta sollicitudine pertimescat insinuat, subdens: In turbine enim conteret me. Ac si aperte dicat: Idcirco hunc semper et in tranquillitate timeo, quia per flagella qualis in turbine ueniat non ignoro. Que flagella scilicet et metuens preuidit, et preuidens pertulit. Unde subiungit: Et multiplicabit uulnera mea etiam sine causa. Ut enim sepe iam diximus, nequaquam beatus Iob percussus est ut in eo percussio uitium tergeret, sed ut meritum augeret. uulneratum se itaque sine causa asserens, hoc de se foris loquitur, quod de illo ueritas in occulto testatur, dicens: Commouisti me aduersus eum, ut affligerem eum frustra  . uir ergo sanctus superbe non dicit quod ueraciter dicit, nec per hec uerba a rectitudine discrepat, per que a iudice non discordat. Qui eorumdem protinus uulnerum continuationem exprimit, cum subiungit:



CAPUT XXII [uet. XuII].

uERS. 18.---Non concedit quiescere spiritum meum, et implet me amaritudinibus.

34. Iob intus et foris affligitur.---Sepe iustis exercitium uirtutis est sola exterius 304 aduersa tolerare.  Sed ut eorum uires certamen plene probationis erudiat, hos nonnunquam et foris tormenta lacerant, et intus tentamenta castigant. Unde uir sanctus impletum se amaritudinibus asserit, quia cum flagella exterius tolerat, illud est grauius quod de tentatione aduersarii in intimis portat. Sed inter hec mitigat uim doloris considerata equitas et potentia ferientis. Unde subiungit:



CAPUT XXIII.

uERS. 19.---Si fortitudo queritur, robustissimus est; si equitas iudicii, nemo pro me audet testimonium dicere.

35. Aequitas iudicii Dei.---Ille quippe uite causas examinat, qui has per alienum testimonium non explorat, quia qui districtus quandoque ostenditur illator  pene, ipse diu tacitus exstitit testis culpe. Hinc etenim per prophetam dicitur: Ego sum iudex et testis . Hinc rursum ait: Tacui, semper silui, patiens fui, sicut parturiens loquar . Parturiens namque cum dolore eiicit quod diu in abditis cum pondere portauit. Post longum ergo silentium, sicut parturiens, Dominus loquitur, quia quod apud se nunc tacitus tolerat, in ultione quandoque iudicii quasi cum dolore manifestat. Sed requirendum nobis est, iste uir iustus, si pro eo testimonium dicere quisquam presumeret, nunquid hunc a reatu liberaret? Et si huic alius testimonium non impendit, nunquid ad proferendum pro se testimonium saltem ipse conualescit? Sequitur.

uERS. 20.---Si iustificare me uoluero, os meum condemnabit  me; si innocentem ostendero, prauum me comprobabit.

36. Nemo se innocentem certo scit.---Ac si aperte dicat: Quid de aliis loquar, qui ipse de me testimonium ferre non ualeo? Sed quia innocentie tue testificari non sufficis, nunquid hoc ipsum, quia innocentiam habeas, scis? Subdit:



CAPUT XXu [Rec. XIII].

uERS. 21.---Etiam si simplex fuero, hoc ipsum ignorauit anima mea.

37. Utilitas et incommodum ignorantie nostre. [uet. XuIII]. Sepe uitium peragit quod uirtus inchoauit. ---Plerumque si scimus bona que agimus, ad elationem ducimur; si nescimus, minime seruamus. Quis  enim aut de uirtutis sue conscientia non quantulumcunque superbiat? Aut quis rursum bonum in se custodiat quod ignorat; sed contra utraque quid superest, nisi ut recta que agimus sciendo nesciamus, ut hec et recta estimemus, et minima, quatenus et ad custodiam sensificet animum scientia rectitudinis, et in tumorem non eleuet estimatio minorationis? Sed sunt nonnulla que sciri a nobis facile nequeunt, etiam cum geruntur. Nam sepe recto studio contra delinquentium culpas accendimur; et cum ultra equitatis  metas per iram rapimur, hoc zelum iuste districtionis estimamus. Sepe officium predicationis assumimus, ut per hoc fraterne utilitati seruiamus; sed nisi placeamus cui loquimur, nequaquam libenter accipitur quod predicamus. Cumque placere mens utiliter studet, ad amorem laudis proprie turpiter defluit; et que a captiuitate uitiorum alias curabat eruere, ipsa suis fauoribus incipit capta seruire. Quasi latrunculus quippe est appetitus laudis humane, qui recto itinere gradientibus ex latere iungitur, ut ex occultis educto gladio gradientium uita trucidetur. Cumque proposite utilitatis intentio ad studia priuata 305 deducitur, horrendo modo unum idemque opus culpa peragit, quod uirtus inchoauit. Sepe et ab ipsis exordiis aliud cogitatio expetit, aliud actio  ostendit.

[uet. XIX.] 38. Alias recta est actio, non animus. ---Sepe se fidelem sibi nec ipsa cogitatio exhibet, quia aliud ante oculos mentis uersat, et longe ad aliud ex intentione festinat. Nam plerumque nonnulli terrena premia appetunt, et iustitiam defendunt, seque innocentes estimant, et esse defensores rectitudinis exsultant. Quibus si spes nummi subtrahitur, a defensione protinus iustitie cessatur; et tamen defensores se iustitie cogitant, sibique se rectos asserunt, qui nequaquam rectitudinem, sed nummos querunt. Quos contra bene per Moysen dicitur: Iuste quod iustum est exsequeris . Iniuste quippe quod iustum est exsequitur, qui ad defensionem iustitie non uirtutis emulatione, sed amore premii  temporalis excitatur. Iniuste quod iustum est exsequitur, qui ipsam quam pretendit iustitiam uenundare minime ueretur. Iuste ergo iustum exsequi est in assertionem iustitie eamdem ipsam iustitiam querere. Sepe recta agimus, et nequaquam premia, nequaquam laudes ab hominibus exspectamus; sed tamen mens, in sui fiduciam erecta, his a quibus nichil expetit placere contemnit, eorum iudicia despicit, seque male liberam per abrupta elationis rapit; et inde sub uitio peius obruitur, unde, quasi deuictis uitiis, nullis se appetitionibus subiacere gloriatur.

39. A nimia aut nulla nostri discussione nobis est discrimen.---Sepe dum nosmetipsos plus iusto discutimus,  de ipso discretionis studio indiscretius erramus; et mentis nostre acies quo plus cernere nititur, obscuratur, quia et qui importune solis radios aspicit, tenebrescit; et inde nichil uidere compellitur, unde uidere amplius conatur. Quia igitur ab inquisitione nostra torpentes nos omnino nescimus, aut si subtili nos discussione requirimus, plerumque inter uitia uirtutesque caligamus, recte nunc dicitur: Etiam si simplex fuero, hoc ipsum ignorabit anima  mea. Ac si aperte diceretur: Conditoris contra me iudicia qua temeritate redarguo, qui ipsum me ex infirmitatis caligine ignoro? Unde bene per prophetam dicitur: Dedit abyssus uocem suam ab altitudine phantasie sue . Abyssus quippe phantasie altitudinem portat cum humanus animus, immensa cogitatione [a 1Kb] caliginosus, semetipsum etiam discutiendo non penetrat. Sed ab hac altitudine uocem dare est, quia dum se deprehendere non potest, cogitur in admirationem consurgere, ut eo perscrutari non audeat [b 1Kb] quod super ipsum est, quo, incomprehensibilitatem suam ipse cogitans, non ualet inuenire quod est. Sed iustorum corda, quia ad perfectum se examinare nequeunt, egre hoc exsilium cecitatis ferunt. Unde et subditur,---IBID.:---Et  tedebit me uite mee. Tedet iustum uiuere, quia et operando uitam non desinit querere, et tamen eiusdem uite sue meritum non ualet inuenire. Libram quippe examinis a sinu intime equitatis trahit; et inde in se erga [c 1Kb] effectum inuentionis deficit, unde super se raptus ad uim inquisitionis excrescit. Sed est consolatio nostre caliginis reducta ad animum 306 iusta et incomprehensibilis potentia conditoris, que et iniquos sine ultione non deserit, et rectorum iustitiam incomprehensibilitatis immensitate transcendit. Unde et apte subiungitur:



CAPUT XXuI [Rec. XIu].

uERS. 22.---Unum est quod locutus sum, et innocentem et impium ipse consumit.

 40. Humana puritas diuine comparata euanescit. Impius Dei ultionem non effugit. Mors omnes inuadit.---Innocens a Creatore consumitur, quia quantalibet eius simplicitas fuerit, diuine magnitudinis [d 1Kb] simplicitate deuoratur. Quamuis enim simplicitatem studiose seruemus, ex consideratione tamen intime puritatis ostenditur quod hec ipsa quam agimus simplicitas non sit. Impius quoque a conditore consumitur, quia, Deo cuncta mirabiliter ordinante, ipsis suis [e 1Kb] uersutiis eius impietas ligatur. Nam inde se suppliciis et nesciens implicat, unde se aliquid facere scienter exsultat. Quia igitur omnipotens Deus et bonorum innocentiam [f 1Kb] simplicitate superat, et malorum astutiam penetrans damnat, recte nunc dicitur: Unum est quod locutus sum, et innocentem  et impium ipse consumit. Ac si aperte diceretur: Hoc apud me uerbum cogitationis protuli, quia nec innocens, si districte discutior, innocens apparebo; nec impius, si apud me latere uoluero, a superni examinis acumine abscondor, quoniam districtus iudex, cuncta comprehendens, occulta malitie mirabiliter penetrat, et suis hanc inuentionibus bene ordinans damnat. uel certe et innocentem et impium ipse consumere dicitur, quia quamuis [g 1Kb] in mentis uita diuisi  sint, prime tamen culpe merito eque ad carnis interitum pertrahuntur. Unde et per Salomonem dicitur: Moritur doctus similiter ut indoctus . Et rursum: Cuncta subiacent uanitati, et omnia pergunt ad unum locum; de terra facta sunt, et in terram pariter reuertuntur . Sequitur:



CAPUT XXuII [Rec. Xu].

uERS. 23.---Si flagellat, occidat semel et non de penis innocentum rideat.

41. Iob mediatorem desiderat qui sua nos morte liberet.---Quis hec non per superbiam prolata crederet, nisi sententiam iudicis audiret, qui ait: Non estis locuti coram me rectum, sicut seruus meus Iob ? Restat ergo ut nullus auctoris uerba reprehendere audeat, que constat quia iudex laudat.  [uet. XX.] Sed tanto in intimis suis cautius subtiliusque rimanda sunt, quanto durius foras sonant. uir etenim sanctus humani generis damna considerans, unde quo uenerint pensans; quod homo, pollicente aduersario, boni malique scientiam appetens scire, perdidit etiam semetipsum, ita ut ueraciter dicat: Etiam si simplex fuero, hoc ipsum ignorabit anima mea; quod post expulsionis penam flagella quoque corruptionis sustinet, et adhuc ad carnis, uel certe ad mentis interitum etiam post tormentum tendit, ut recte dicat: Et innocentem et impium ipse consumit; Mediatoris contra hec gratiam requirit, dicens: Si flagellat, occidat semel. Nos enim quia et a Deo mente recessimus, et carne ad puluerem redimus,  pena duple mortis astringimur. Sed uenit ad nos qui pro nobis sola carne moreretur, qui simplam suam duple nostre coniungeret, et nos ab utraque morte liberaret. De qua per Paulum dicitur: 307 Quod autem mortuus est peccato, mortuus est semel . Damna ergo uir sanctus nostre corruptionis aspiciat, et unam, que duas nostras destruat, mortem Mediatoris querat, atque hanc desiderans dicat: Si flagellat, occidat semel.

42. Desiderium suum non differri appetit.---Sed ecce quasi humilitati renititur, quod protinus subinfertur: Et non de penis innocentum rideat. Quod tamen ualde humillimum sine difficultate cognoscimus, si humili hoc mente pensamus. Cunctis etenim liquet quod omne desiderium pena est cum differtur, Salomone quoque attestante, qui ait: Spes que differtur  affligit animam . Ridere autem Dei est humane nolle afflictioni misereri. Unde per Salomonem rursum Dominus reprobis in culpa durantibus dicit: Ego quoque in interitu uestro ridebo ; id est, afflictioni uestre nulla pietate compatiar. Ante Redemptoris igitur aduentum penam suam electi omnes habuerunt, quia, estuante desiderio, incarnationis eius mysterium uidere cupierunt, ipso attestante, qui ait: Multi, dico uobis,  iusti et prophete uoluerunt uidere que uidetis, et non uiderunt . Pene itaque innocentum sunt desideria iustorum. Quousque ergo electorum suorum uota Dominus non compatiens distulit, quid aliud quam penas innocentum risit? Itaque uir sanctus, uenturi Redemptoris dona considerans, et uotorum suorum dilationem grauiter tolerans, dicat: Si flagellat, occidat semel, et non de penis innocentum rideat. Ac si aperte exoret, dicens: Quia uita nostra quotidie [a 1Kb] flagello uindicte pro culpa atteritur, ille iam ueniat qui pro nobis semel sine culpa moriatur, ut de innocentum penis Deus ultra non rideat, si ipse carne passibilis apparet in cuius se desideriis mens nostra castigat.

[uet. XXI.] 43. Deus de innocentum penis ridet,  cum eorum lacrymis delectatur.---uel certe si risum Dei eius letitiam appellat, de innocentum penis ridere Dominus dicitur, quia quo a nobis ardentius queritur, eo de nobis suauius letatur. Quasi quoddam quippe ei ex pena gaudium facimus, cum per sancta desideria pro eius nos amore castigamus. Hinc Psalmista ait: Constituite diem solemnem in confrequentationibus, usque ad cornu altaris . Solemnem namque diem Domino in confrequentatione constituit, quisquis se assidue in eius desiderio affligit. Qui nimirum solemnitatis dies usque ad altaris cornu tendi precipitur, quia tandiu necesse est ut quisque se afficiat, quousque ad superni sacrificii altitudinem, id est ad eterna gaudia pertingat. Iustus igitur uir, quia impleri desiderium  suum appetit, non differri, humiliter dicit: Non de penis innocentum rideat. Ac si diceret: uota nostra libenter accipiens, ultra non differat, sed ostendendo exhibeat eum qui nos in sua exspectatione castigat. Quia uero eum specialiter beatus Iob occidi semel petiuit qui carnis solius mortem in mundi pro nobis fine tolerauit, protinus aperit, qui ipsum quoque ordinem eius passionis adiungit, dicens:



CAPUT XXuIII.

uERS. 24.---Terra data est in manus impii, uultum iudicum eius operit.

44. Christi caro impio diabolo tradita. Christi interfectores a diabolo excecati. Iniqui et diabolus una persona, qua nichil magis impium.---Quid namque terre nomine nisi caro exprimitur? Quis appellatione  impii nisi diabolus designatur? Huius impii manus fuerunt hi qui 308 in Redemptoris nostri morte grassati sunt. Terra itaque data est in manus impii, quia antiquus hostis Redemptoris mentem corrumpere per se tentando non ualuit , sed eius carnem per suos satellites ad triduum permissus exstinxit , et [b 1Kb] dispensationi superne pietatis nesciens ex hac ipsa permissione seruiuit. Tribus etenim Redemptorem nostrum  tentationibus pulsans, [a 1Kb] cor Dei temerare non ualuit. Sed cum Iude mentem ad mortem carnis eius excitauit , cumque ei cohortem atque a pontificibus et Phariseis ministros tradidit, nimirum iste impius manus ad terram tetendit. Huius terre iudices, sacerdotes et principes, Pilatus atque illusores milites fuerunt. Iste itaque impius uultum iudicum eius operuit, quia corda persequentium, ne auctorem suum cognoscerent, malitie nubilo uelauit. Unde per Paulum dicitur: Usque in hodiernum diem cum legitur Moyses, uelamen est [b 1Kb] super cor eorum . Qui rursus ait: Si enim cognouissent, nunquam Dominum glorie crucifixissent . uultus ergo iudicum opertus exstitit, quia mens persequentium eum, quem carne tenere potuit, Deum  nec per miracula agnouit. Quia uero antiquus hostis cum iniquis omnibus una persona est, sic plerumque Scriptura sacra de iniquorum capite, id est diabolo, loquitur, ut repente ad eius corpus, id est ad sequaces illius, deriuetur. [uet. XXII.] Potest ergo nomine impii infidelis ac persecutor populus designari, cui et hoc congruit omnino quod subditur:



CAPUT XXIX.

IBID.---Quod si non ille est, quis ergo est?

45. Ac si aperte diceretur: Quis unquam impius esse putandus est, si ille populus, qui ipsam pietatem persecutus est, impius non est? Sed considerata uir sanctus Iudaice plebis perfidia, ad semetipsum mentis oculos reuocat; dolet quod uidere nequeat quem  amat; merore afficitur, quia ex presenti mundo ante subtrahitur quam salus mundi reueletur. Unde et subdit:



CAPUT XXX [Rec. XuI].

uERS. 25.---Dies mei uelociores fuerunt cursore; fugerunt, et non uiderunt bonum.

46. Antiqui iusti dolent se ad Christi tempora non peruenisse.---Cursoris quippe officium est secutura nuntiare. Omnes igitur electi, qui ante aduentum Redemptoris orti sunt, quia hunc [c 1Kb] aut uiuendo tantummodo, aut etiam loquendo nuntiarunt, quasi in mundo quidam cursores fuerunt. Sed quia ante prestolatum redemptionis tempus se subtrahi preuident, transire se cursore uelocius dolent; diesque suos esse breues ingemiscunt, quia usque ad uidendam  Redemptoris lucem minime tenduntur. Unde apte dicitur: Fugerunt, et non uiderunt bonum. Omnia que creata sunt bona sunt, Moyse attestante, qui ait: uidit Deus cuncta que fecerat, [d 1Kb] et ecce bona ualde . Sed hoc solum bonum principaliter bonum est, per quod hec omnia bona sunt, que bona non principaliter existunt. De quo bono ueritas per Euangelium dicit: Nemo bonus [e 1Kb] nisi solus Deus . Quia igitur antiquorum patrum prius dies finiti sunt quam mundo Deus in carne monstraretur, recte de eisdem diebus dicitur: Fugerunt, et non uiderunt bonum. Ac si aperte diceretur: Ante exspectatum tempus elapsi sunt, quia ad Redemptoris presentiam peruenire nequiuerunt. Unde adhuc subditur:



309 CAPUT XXXI.

uERS. 26.---Pertransierunt quasi naues poma portantes.

47. Quem exspectando odorati sunt, eius nos uisu et fructu satiamur. Opertum nobis detulerunt Spiritus fructum.---Hi qui poma deferentes maria transmeant, ipsi quidem fructuum odore perfruuntur, sed eorumdem fructuum aliis cibos ferunt. Quid igitur  antiqui patres nisi naues poma portantes exstiterunt? Qui diuine incarnationis mysterium prophetantes, ipsi quidem spei odore potiti sunt, sed nobis fructum de eiusdem spei perfectione detulerunt. Quod enim illi exspectando odorati sunt, hoc nos cernendo et percipiendo satiamur. Unde et Redemptor [f 1Kb] isdem discipulis dicit: Alii laborauerunt, et uos in labores eorum introistis . Quorum uidelicet dies comparantur nauibus, quia decurrunt; et recte poma portantibus, quia electos omnes quos ante Redemptoris presentiam gestauerunt, per prophetie ualuerunt spiritum exspectatione refouere, non autem manifesta exhibitione reficere. uel certe quia naues cum poma portant, hec paleis admiscent, ut ad terras illesa perducant, recte patrum precedentium  dies describuntur nauibus poma portantibus similes, quia antiquorum dicta in eo quod mysteria spiritalis uite denuntiant, per interfusam hec historie stipulam seruant, et opertum nobis fructum Spiritus deferunt cum carnalia loquuntur. Sepe namque dum quedam narrant propria, ad Diuinitatis eleuantur arcana. Qui crebro etiam cum altitudinem Diuinitatis aspiciunt, ad incarnationis eius mysterium repente funduntur. [uet. XXIII.] Unde adhuc apte subiungitur:



CAPUT XXXII.

IBID.---Sicut aquila uolans ad escam.

48. uelut aquile a summis ad ima descendunt, Christi carne pascendi.---Moris quippe est aquile ut  irreuerberata acie radios solis aspiciat; sed cum refectionis indigentia urgetur, eamdem oculorum aciem, quam radiis solis infixerat, ad respectum cadaueris inclinat; et quamuis ad alta euolet, pro sumendis tamen carnibus terram petit. Sic uidelicet, sic antiqui patres fuerunt, qui in quantum humanitatis infirmitas admittebat, Creatoris lucem erecta mente contemplati sunt; sed incarnandum hunc in mundi fine  prescientes, quasi a solis radiis ad terram oculos deflexerunt. Et quasi de summis ad ima ueniunt, dum hunc Deum supra omnia et hominem [a 1Kb] intra omnia agnoscunt. Quem pro humano genere dum passurum moriturumque conspiciunt, qua scilicet morte semetipsos refici atque reformari ad uitam nouerunt, quasi more aquile post contemplatos solis radios in cadauere escam querunt. Libet spectare aquilam solis radios intuentem, que ait: Deus fortis, pater futuri seculi, princeps pacis . [b 1Kb] Sed ab alto uolatu celsitudinis ad terras ueniat, escam cadaueris inferius inquirat. Paulo post etenim subdit, dicens: Disciplina pacis nostre super eum, et liuore eius sanati sumus . Et rursum: Et homo est, et quis [c 1Kb] cognoscet eum ? Subleuata  ergo in diuinitatem mens iusti, cum dispensationis gratiam ex eius carne considerat, quasi a summis repente, ut aquila ad escam uolat. Sed ecce ille Isreliticus populus immenso dudum prophetie spiritu infusus eiusdem prophetie dona perdidit, atque in ea fide quam preuidendo nuntiauerat non permansit; 310 et a se Redemptoris presentiam negando repulit, quam cunctis se sequentibus prenuntiando declarauit. Unde et apte protinus per compassionem ad eorum quoque duritiam sermo conuertitur, atque ab eis quomodo prophetie gratia subtrahitur, indicatur. Nam subditur:



CAPUT XXXIII.

uERS. 27.---Cum dixero: Nequaquam ita loquar, commuto faciem meam, et dolore torqueor.

 49. Iudeorum perfidia et reprobatio.---Plebs quippe Iudaica loqui ut prius noluit, que eum quem predixerat negauit. Sed commutata facie dolore torquetur, quia dum interni sui hominis aspectum, quo agnosci a conditore potuerat, feditate perfidie polluit, a presentibus malis incipiens, sub eterna se ultione damnauit. Quasi enim commutata facie, ab auctore non cognoscitur, que perdita bone conscientie fide reprobatur. Sed nimirum restat ut suppliciorum dolor torqueat, quam [d 1Kb] suus non cognoscens conditor ignorat. Quia igitur hec sub Redemptoris nostri significatione transcurrimus, nunc moraliter discutiendo replicemus.

SENSUS MORALIS.---50. CAP. IX, uERS. 25.---Dies mei uelociores fuerunt cursore; fugerunt, et non uiderunt bonum.---Quibus  bonis homo peccando spoliatus, quibus malis obnoxius.---Sicut sepe iam diximus, sic primus homo conditus fuit, ut per augmenta temporum tendi posset eius uita tantummodo, non euolui. Sed quia sponte ad culpam decidit, quo attigit uetitum, pertulit  decursum, quem nunc homo presentis uite desiderio oppressus indesinenter et tolerat et optat. Ne enim finiatur, uiuere appetit, sed per augmenta uite quotidie ad finem tendit. [e 1Kb] Nec deprehendit ualde temporum incrementa quam nulla sint, nisi cum repente transacta [f 1Kb] fiunt que uenientia longa uidebantur. [uet. XXIu.] uir igitur sanctus statum sue conditionis aspiciat, et ex humani generis uoce damna decursus ingemiscat, dicens: Dies mei uelociores fuerunt cursore; fugerunt, et non uiderunt bonum. Ac si aperte dicat: Ad hoc homo conditus fuit, ut bonum, quod Deus est, uidere potuisset; sed qui stare ad lucem noluit, fugiendo oculos amisit, quia quo per culpam cepit ad ima decurrere, [g 1Kb] eo cecitatem pertulit, ne intimum lumen uideret. De quibus adhuc diebus  apte subiungitur: Pertransierunt quasi naues poma portantes. Naues cum poma portant, fructus terre uidelicet per fluctus ferunt. Terra uero hominis paradisus exstitit, que hunc inconcussum tenere potuit, si per innocentiam stare uoluisset. Sed quia ad mutabilitatis undas per culpam cecidit, ad presentis uite maria post terram uenit. Poma etiam terre huius fuerunt mandati sermo, concessa possibilitas operis, nature indita intelligentia conditoris. Sed hec poma que edere in terra renuimus, per maria portamus, quia concessa bona tot munerum inconcussi custodire in paradiso noluimus, et seruare nunc in tentationibus conamur. Tendentes ad terminum, aura uite presentis impellimur, mutabilitatis nostre fluctu fatigamur. Sed quia per crucis mysterium ad ingenita  nature bona restringimur, quasi per lignum poma portamus. Quod tamen intelligi et aliter potest. Naues etenim cum poma portant, suauitatem odoris habent, sed [h 1Kb] grauitatem ponderis 311 non habent. Et humanum genus paradisi gaudiis expulsum uim contemplationis [i 1Kb] perdidit, robur condite fortitudinis amisit; cumque ad superna repetenda se erigit, fragrat quidem odore memorie, sed digne non exerit pondus uite. Pomorum ergo odoribus repletur, et tamen huc illucque leuiter mentis nostre nauis impellitur, quia et paradisi celsitudinem cum [k 1Kb] odoris recordatione meminimus, et importunos tentationum fluctus ex carne toleramus. Unde et apte subiungitur: Sicut aquila uolans ad escam. [uet. XXu.] Aquila etenim alto ualde uolatu suspenditur, et adnisu prepeti  ad ethera libratur; sed per appetitum uentris terras expetit, seseque a sublimibus repente deorsum fundit. Sic sic humanum genus in parente primo ad ima de sublimibus corruit, quod nimirum conditionis sue dignitas in rationis celsitudine quasi in eris libertate suspenderat; sed quia, contra preceptum, cibum  uetitum contigit, per uentris concupiscentiam ad terras uenit; et quasi post uolatum carnibus pascitur, quia illa libera contemplationis inspiracula perdidit, et deorsum corporeis uoluptatibus letatur. Sicut ergo aquila uolans ad escam, dies nostri uelociter transeunt, quia quo ima petimus, eo subsistere in uita prohibemur.

51. Questiones dure circa hominis lapsum qui refrenande. Menti etsi iusta, tamen dura cecitas.---Sed cum hec ante mentis oculos continua cogitatione reuoluimus, duris taciti questionibus urgemur, cur omnipotens Deus condidit quem periturum esse presciuit? cur is qui summe potens et summe bonus est nequaquam uoluit hominem talem facere qui perire non posset? Cum uero hec tacita mens interrogat, pauet  ne ipso interrogationis ausu in superbiam erumpat, seque humiliter comprimit, [a 1Kb] et cogitationes restringit. Sed eo grauius affligitur, quo inter mala que sustinet etiam de conditionis sue abscondito intellectu cruciatur. Unde hic quoque apte subiungitur: Cum dixero, Nequaquam ita loquar, commuto faciem meam, et dolore torqueor. Nequaquam quippe ita nos debere loqui dicimus cum, nostre infirmitatis modum ex inquisitione transeuntes, nosmetipsos pauore reprehendimus, et superne reuerentie consideratione refrenamus. In qua refrenatione scilicet mentis nostre facies commutatur, quia que prius non capiens audenter summa requirebat, infirmitatem suam postmodum agnoscens, uenerari inchoat quod ignorat. Sed in ipsa commutatione dolor est, quia ualde affligitur,  quoniam prime culpe merito ad intelligenda ea que de [b 1Kb] ipsa sunt cecatur. Que patitur, iusta esse considerat; pauet, ne in dolore per licentiam locutionis excedat; ori silentium indicit, sed excitatus dolor eo ipso quo restringitur augetur. Dicat ergo: Cum dixero, Nequaquam ita loquar, commuto faciem meam, et dolore torqueor, quia tunc grauius plerumque affligimur, cum quasi per consolationis studium afflictionis nostre nobis conamur mala leuigare. Sed quisquis, iam subtiliter parentis primi damnatione propagata, humani generis damna considerat, superest ut his adiungere propria metuat. Unde uir sanctus postquam communia intulit, repente specialia subiungit, dicens:



312 CAPUT XXXIu [Rec. XuII].

 uERS. 28.---uerebar omnia opera mea, sciens quod non parceres delinquenti.

52. Operibus etiam bonis timendum Iob docet.---Que beatus Iob opera exercuit, sacre huius historie textus ostendit. Holocaustis quippe multiplicibus auctorem placare studuit, quia iuxta filiorum numerum, ut scriptum est, consurgens diluculo, offerebat holocausta per singulos; eosque non solum ab immundis actibus, sed a praua quoque cogitatione mundabat.  De quo, Scriptura teste, perhibetur: Dicebat enim: Ne forte peccauerint filii mei, et benedixerint Deo in cordibus suis . Affectum ergo compassionis exercuit, quia ipse de se amicorum questionibus exactus dicit: Flebam quondam super eum qui afflictus erat . Ministerium pietatis impendit, qui ait: Oculus fui ceco, et pes claudo . Castitatis munditiam in corde custodiuit, qui obtestando se aperit, dicens: Si deceptum est cor meum super mulierem . Humilitatis culmen medullitus tenuit, qui dicit: Si contempsi iudicium subire cum seruo meo et ancilla mea, cum disceptarent aduersum me . Beneficia largitatis impendit, qui ait: Si comedi buccellam meam solus, et non comedit pupillus ex ea .  Et rursum: Si non benedixerunt mihi latera eius, et de uelleribus ouium mearum calefactus est . Gratiam hospitalitatis exhibuit, qui dicit: Foris non mansit peregrinus, ostium meum uiatori patuit . Et inter hec ad uirtutum [c 1Kb] cumulum per excellentiorem uiam caritatis, et inimicos dilexit, qui ait: Si gauisus sum ad ruinam eius qui me oderat . Et rursum: Non enim dedi ad peccandum guttur meum, ut expeterem maledicens animam eius . [d 1Kb] Quid ergo uir sanctus sua opera uerebatur, qui illa semper exhibuit, ex quibus placari Deus erga iniquitates solet? Quid ergo est quod, mira opera faciens, hec ipsa etiam ueretur pauens, cum dicit: uerebar omnia opera mea, nisi quod in sancti uiri actibus uerbisque colligimus, ut si placere Deo ueraciter cupimus, postquam peruersa subigimus,  ipsa in nobis etiam bene gesta timeamus?

[uet. XXuI.] 53. In illis metuende desidia et fraus. ---Duo quippe sunt que in bonis operibus necesse est ut studiose formidentur, desidia uidelicet et fraus. Unde et per prophetam apud uetustam translationem dicitur: Maledictus omnis qui facit opus Dei fraudulenter et desidiose . Sed sciendum magnopere est, quia desidia per torporem nascitur, fraus per priuatam dilectionem. Illam namque minor Dei amor exaggerat, hanc autem male mentem possidens proprius amor creat. Fraudem quippe in Dei opere perpetrat quisquis, semetipsum inordinate diligens, per hoc quod recte egerit, ad remunerationis transitoria bona festinat. Sciendum  quoque est quod tribus modis fraus ipsa committitur, quia per hanc procul dubio aut tacita cordis humani gratia, aut fauoris aura, aut res quelibet exterior desideratur. Quo contra recte de iusto per prophetam dicitur: [e 1Kb] Beatus qui excutit manus suas ab omni munere . Quia enim non solum fraus in acceptione pecunie est, munus procul dubio unum non est. Tres uero sunt acceptiones munerum, ad quas ex fraude festinatur. Munus namque a corde est [f 1Kb] captata gratia a cogitatione. Munus ab ore est  gloria per fauorem. Munus ex manu est premium per dationem. Sed 313 iustus quisque ab omni munere manus excutit, quia in eo quod recte agit, nec ab humano corde inanem gloriam, nec ab ore laudem, nec a manu recipere dationem querit. Solus ergo in Dei opere fraudem non facit, qui cum ad studia bone actionis inuigilat, nec ad corporalis rei premia, nec ad laudis uerba, nec ad humani iudicii gratiam anhelat. Ipsa igitur bona nostra, quia insidiantis culpe euadere gladium nequeunt, nisi sollicito quotidie timore muniantur, per sanctum uirum nunc recte dicitur: uerebar omnia opera mea. Ac si humili confessione diceretur: Que aperte egerim uideo, sed quid in his latenter pertulerim ignoro. [uet. XXuII]. [a 1Kb] Sepe enim bona nostra latrocinanti  [b 1Kb] fraude depereunt, quia rectis se nostris actibus concupiscentie terrene subiungunt. Sepe desidia interueniente deficiunt, quia a feruore quo cepta sunt frigescente amore tabefiunt. Quia ergo culpe subreptio uel in ipso uirtutis actu uix uincitur, quid ad securitatem superest, nisi ut studiose semper et in uirtute timeatur?

54. Delictum nullum est inultum.---Sed post hec ualde scrupulosum cordi se obiicit quod subiungit: Sciens quod non parceres delinquenti. Si enim delinquenti non parcitur, quis ab eterna morte eripitur, cum a delicto mundus nemo reperitur? An penitenti parcit et delinquenti non parcit? Quia cum delicta plangimus, nequaquam iam delinquentes sumus. Sed quid quod Petrus cum negat respicitur, et Redemptoris  negati respectu ad lacrymas uocatur? Quid quod Paulus cum Redemptoris nomen in terra conaretur exstinguere, eius uerba de celo meruit audire? Sed tamen culpa in utroque punita est, quia et de Petro, teste Euangelio, scriptum est: [b 1Kb] Recordatus Petrus uerbi Iesu, egressus foras, fleuit amare . Et de Paulo hec eadem, que hunc uocauit, ueritas dicit: Ego ostendam ei quanta eum oporteat pro nomine meo pati . Delinquenti ergo Dominus nequaquam parcit, quia delictum sine ultione non deserit. Aut enim ipse hoc homo in se penitens punit, aut hoc Deus cum homine uindicans percutit. Nequaquam igitur peccato parcitur, quia nullatenus sine uindicta laxatur Sic Dauid  audire post confessionem meruit: Dominus transtulit peccatum tuum .  Et tamen multis post cruciatibus afflictus ac fugiens, reatum culpe quam perpetrauerat exsoluit. Sic nos salutis unda a culpa primi parentis absoluimur; sed tamen, reatum eiusdem culpe diluentes, absoluti quoque adhuc carnaliter obimus. Bene ergo dicitur: Sciens quod non parceres delinquenti, quia delicta nostra siue per nos, siue per semetipsum resecat, etiam  cum relaxat. Ab electis enim suis iniquitatum maculas studet temporali afflictione tergere, quas in eis in perpetuum non uult [c 1Kb] uidere. Sed sepe mens dum plus iusto trepidat, dum pauore quatitur, dum sinistris suspicionibus urgetur, tedet hanc uiuere, que se ad uitam uel per labores ambigit peruenire. Unde et subsequenter adiungitur:

uERS. 29.---Si autem et sic impius sum, quare frustra laboraui?



CAPUT XXXu [Rec. XuIII].

314 55. Sancti ita incerti sunt ut confidant, ita confidunt ut non torpeant.---Si enim remota pietate discutimur, opus nostrum pena dignum est, quod remunerari premiis prestolamur. uir igitur sanctus, sub occulta iudicia trepidans, dicit: Si autem et sic impius  sum, quare frustra laboraui? [d 1Kb] non quo hunc laborasse penitet, sed quo incertus esse de premiis et inter labores dolet. Sciendum uero est quod uiri sancti ita incerti sunt ut confidant, atque ita confidunt ut tamen ex securitate non torpeant. Quia ergo plerumque mens [e 1Kb] et impensa rectis actibus trepidat, restat ut postquam bonum opus agitur lacryme [f 1Kb] deprecationis exquirantur, quatenus ad eterna premia meritum recti operis subuehat humilitas postulationis. [uet. XXuIII, Rec. XIX.] Sed tamen sciendum est quia mundos nos ad perfectum reddere, uel uita, uel lacryme non ualent quousque nos mortalitas nostre corruptionis tenet. Unde et apte subiungitur:



CAPUT XXXuI.

 uERS. 30, 31.---Si lotus fuero quasi aquis niuis, et fulserint uelut mundissime manus mee; tamen sordibus intinges me, et abominabuntur me uestimenta mea.

56. Lacryme mundant, si profluant cum humilitate. Si non propter terrena, sed superna bona.---Aque enim niuis sunt lamenta humilitatis. Que profecto humilitas, quia ante districti iudicis oculos ceteris uirtutibus preeminet, quasi per magni meriti colorem candet. Sunt namque nonnulli qui lamenta habent, sed humilitatem non habent, quia afflicti plangunt, sed tamen in ipsis fletibus uel contra proximorum uitam superbiunt, uel contra ordinationem conditoris eriguntur. Hi nimirum aquas habent, sed niuis aquas  non habent, et mundi esse nequeunt, quia humilitatis fletibus minime lauantur. Aquis autem niuis a culpa se lauerat qui confidenter dicebat: Cor contritum et humiliatum Deus non spernit . Qui enim lamentis affliguntur, sed murmurando rebelles sunt, mentem quidem conterunt, sed humiliari contemnunt. Quamuis aque niuis intelligi et aliter possunt. Aqua enim fontis et fluminis ex terra oritur, aqua uero  niuis ex ere proruit. Et sunt plerique qui per orationum lamenta se cruciant, sed tamen totis lamentorum laboribus ad sola terrena desideria exsudant; compunguntur in precibus, sed felicitatis transitorie gaudia exquirunt. Hos itaque niuis aqua non abluit, quia eorum fletus ab imis uenit. Quasi enim ex terre aqua perfusi sunt, qui pro terrenis bonis in precibus compunguntur. Qui uero idcirco plorant, quoniam premia superna desiderant, aqua niuis hos diluit, quia celestis compunctio infundit. Nam cum perennem patriam per lamenta appetunt, eiusque accensi desideriis plangunt, a summis accipiunt unde mundentur. Per manus autem quid aliud quam opera designantur? Unde quibusdam per prophetam dicitur: Manus uestre sanguine plene sunt ; [a 1Kb] id  est, opera crudelitate.

57. Perfectam munditiam hic non assequimur.---Notandum uero quod uir sanctus non ait: Fulserunt mundissime manus mee; sed, uelut mundissime manus mee, quia quousque pena corruptionis astringimur, quamlibet rectis operibus [b 1Kb] , ueram munditiam nequaquam apprehendimus, sed imitamur. Unde et apte subiungitur: Tamen sordibus 315 intinges me. Deus nos sordibus intingere dicitur, intinctos sordibus demonstrare, quia quanto ad illum uerius per bona opera surgimus, tanto subtilius uite nostre sordes agnoscimus, quibus ab eius munditia discordamus. Ait ergo: Si lotus fuero quasi aquis niuis, et fulserint uelut mundissime manus mee, tamen sordibus intinges me. Ac si apertius dicat: Quamuis lamentis superne  compunctionis infundar, quamuis per studia recte operationis exercear, in tua tamen munditia uideo quia mundus non sum. Intentam quippe Deo animam ipsa adhuc corruptibilis caro diuerberat, eiusque amoris pulchritudinem obscenis et illicitis cogitationum motibus fedat.

[uet. XXIX.] 58. Anime uestis corpus.---Unde et subditur: Et abominabuntur me uestimenta mea. Quid enim uestimenti nomine nisi hoc terrenum corpus exprimitur, quo induta anima tegitur, ne [c 1Kb] in subtilitate sue substantie nuda uideatur? Hinc etenim Salomon ait: Omni tempore sint uestimenta tua candida ; id est, membra corporis a sordidis actibus munda. Hinc Isaias ait: uestimentum mistum sanguine erit in combustionem . Sanguine quippe uestimentum miscere est desideriis  carnalibus corpus inquinare. Quibus nimirum se pollui Psalmista formidauerat, cum dicebat: Libera me de sanguinibus Deus, Deus salutis mee . Hinc uoce angeli ad Ioannem dicitur: Habes pauca nomina in Sardis, que non inquinauerunt uestimenta sua . More autem sacri eloquii uestimenta nostra nos abominari referuntur, quia abominabiles reddunt; sicut per Petrum quoque de  Iuda dicitur: Hic possedit agrum de mercede iniquitatis . Neque enim emptum pretio sanguinis agrum Iudas possidere figuli potuit, qui, relatis triginta argenteis, traditionis crimen criminosiori in se protinus morte mulctauit; sed possedit dictum est [d 1Kb] possidere fecit. Ita hoc loco: Abominabuntur me uestimenta mea [e 1Kb] dicitur abominabilem facient, quia nimirum dum contra mentem membra superbiunt, dum sancti desiderii studia tentationum suarum tumultibus interrumpunt, in ipso suo certamine posita anima agnoscit quantum adhuc a diuinitate despicitur, que correptionem suam plene appetens transire, sed non ualens, [f 1Kb] fede puluere cogitationis inquinatur. Hanc uestimentorum abominationem senserat qui dicebat: uideo aliam legem in membris meis repugnantem  legi mentis mee, et captiuum me ducentem in lege peccati, que est in membris meis . Hec etiam uestimenta, in quibus perfecte placere non poterat, quandoque melius resumenda, deponere festine cupiebat, dicens: Infelix ego homo, quis me liberabit de corpore mortis huius ? Dicat ergo uir iustus: Si lotus fuero quasi aquis niuis, et fulserint uelut mundissime manus mee; tamen sordibus intinges me, et abominabuntur me uestimenta mea, quia quantumlibet ad summa ex compunctione contemplationis ascenderit, quantumlibet in opere se per exercitium laboris accinxerit, indignum tamen adhuc aliquid de corpore mortis sentit, et abominabilem se esse considerat in multis, que de pondere corruptionis portat. [uet. XXX, Rec. XX.] Cui hoc  quoque fit grauius, quod sepe neque hoc intelligit unde delinquit. Flagella suscipit, sed districto iudici quid 316 in se maius, quidue minus displiceat, non agnoscit. Unde et subditur:



CAPUT XXXuII.

uERS. 32.---Neque enim uiro, qui similis mei est, respondebo, nec qui mecum in iudicio ex equo possit audiri.

59. Iusto quam graue sit ignorare unde delinquit. ---Dum cum quolibet in iudicio ex equo contendimus, et quid contra nos dicatur agnoscimus, et in his que dicimus audimur, et quo obiecta patenter apprehendimus, eo audenter ad proposita respondemus. Quia ergo inuisibilis iudex que facimus uidet, quasi audit que dicimus; sed quia id quod ei displicet  nequaquam plene cognoscimus, quasi quid ipse dicit ignoramus. uir igitur sanctus uestimentorum suorum abominationem considerans, eo amplius timet, quo audiri ex equo in iudicio non ualet, quia quousque corruptionis sue pondere premitur, hoc in pena sua grauius tolerat, quod et sensum sui reprehensoris ignorat. Ac si aperte dicat: In hoc ex equo non audior, quia et patent cuncta que facio,  et tamen ipse nescio per quanta reprehendor. Sequitur:



CAPUT XXXuIII.

uERS. 33.---Non est qui utrumque ualeat arguere, et ponere manum suam in ambobus.

60. Arguere Deum quid sit.---Durum sonat ut queratur qui Deum arguat; sed durum non erit, si recurrat ad memoriam quod ipse per alium prophetam dicit. Per Isaiam quippe admonet, dicens: Quiescite agere peruerse, discite benefacere, querite iudicium, subuenite oppresso, iudicate pupillo, defendite uiduam; et uenite, et arguite me, dicit Dominus . Ei namque quem arguimus rationis auctoritate contraimus. Et quid est quod Dominus, agere sancta nos admonens, adiungit: uenite, et arguite  me, nisi quod aperte insinuat quantam bonis actibus fiduciam prestat? Ac si patenter dicat: Recta agite, et animaduersionis mee motibus non iam per deprecationis gemitum, sed per fiduciam auctoritatis obuiate. Hinc etenim Ioannes dicit: Si cor nostrum non reprehenderit nos, fiduciam habemus ad Deum . Hinc est quod Moyses, quia placet seruiens, auditur tacens, cum silenti dicitur: Quid clamas ad me ? Hinc est quod irascentem retinet, cum audit: Dimitte me, ut irascatur furor meus contra populum istum . Hinc est quod arguentem Dominus non habuisse se queritur, cum per prophetam dicitur: Quesiui uirum qui interponeret sepem, et staret oppositus contra me, ne dissiparem eam, et non inueni . Hinc  est quod grauiter Isaias deplorat, dicens: Omnes nos cecidimus quasi folium, et iniquitates nostre quasi uentus abstulerunt nos; non est qui inuocet nomen tuum, qui consurgat et teneat te .

61. Christus solus potuit nos a morte liberare. Patiendo hominis culpam corripuit, et placauit Dei iram. ---Sed possunt recti quilibet per accepte [a 1Kb] innocentie meritum aliquando presentis motibus animaduersionis obuiare, non autem ualent uirtute propria ab humano genere supplicia secuture mortis expellere. uir igitur sanctus humanum genus consideret quo defluxit; eterne mortis damna conspiciat; cui nimirum constat quia nequaquam iustitia humana contradicat, uideat quam peruerse homo deliquerit; uideat quam districte conditor contra hominem irascatur,  et mediatorem Dei et hominis, Deum et hominem, requirat. [uet. XXXI, Rec. XXI.] Quem quia longe post uenturum considerat, deplorans 317 dicat: Non est qui utrumque ualeat arguere, et ponere manum suam in ambobus. Redemptor quippe humani generis, mediator Dei et hominis per carnem factus, quia iustus in hominibus solus apparuit, et tamen ad penam culpe etiam sine culpa peruenit, et hominem  arguit ne delinqueret, et Deo obstitit ne feriret, exempla innocentie prebuit, penam malitie suscepit. Patiendo ergo utrumque arguit, qui et culpam hominis, [b 1Kb] iustitiam aspirando, corripuit, et iram iudicis moriendo temperauit; atque in utrisque manum posuit, quia et exempla hominibus que imitarentur prebuit, et Deo in se opera, quibus erga homines placaretur, ostendit. Nullus quippe ante hunc exstitit, qui sic [c 1Kb] pro alienis reatibus intercederet, ut [d 1Kb] proprios non haberet. Aeterne igitur morti tanto quis in aliis obuiare non poterat, quanto hunc reatus de propriis astringebat. uenit itaque nouus homo ad homines, contradictor ad culpam, amicus ad penam; mira monstrauit, crudelia pertulit. Manum ergo suam in ambobus posuit, quia unde reum  recta docuit, inde iratum iudicem placauit. Qui hoc quoque ipsis suis miraculis mirabilius prebuit, quia corda delinquentium mansuetudine potius quam terrore correxit. Unde et subditur:



CAPUT XXXIX [Rec. XXII].

uERS. 34.---Auferat a me uirgam suam, et pauor eius non me terreat.

62. Mansuetudine potius quam terrore nos correxit. ---Per legem quippe uirgam Deus tenuerat, cum dicebat: Si quis hec uel illa fecerit, morte moriatur. Sed incarnatus uirgam abstulit, quia uias uite per mansuetudinem ostendit. Unde ei per Psalmistam dicitur: Intende, prospere procede, et regna, propter ueritatem et mansuetudinem et iustitiam . [uet. XXXII.] Timeri quippe quasi Deus noluit, sed quasi pater ut amaretur inspirauit. Quod liquido Paulus dicit: Non enim accepistis spiritum seruitutis iterum in timore, sed accepistis spiritum adoptionis filiorum, in quo clamamus, Abba pater . Unde hic quoque apte subiungitur:



CAPUT XL.

uERS. 35.---Loquar, et non timebo eum [e 1Kb] .

63. Timor a peccato nos suscitare non ualuit.---uir enim sanctus, quia humani generis Redemptorem uenire mitem conspicit, non metum ad Dominum, sed affectum ad patrem sumit; et timorem despicit, quia per adoptionis gratiam ad amorem surgit. Hinc Ioannes ait: Timor non est in caritate, sed perfecta caritas foras mittit timorem . Hinc  Zacarias dicit: Ut sine timore de manu inimicorum nostrorum liberati seruiamus illi . A peccati igitur morte timor nos suscitare non ualuit, sed ad statum uite aspirata mansuetudinis gratia erexit. Quod bene Eliseo Sunamitis filium suscitante signatur , qui cum baculo puerum mittens, exstincto filio uitam minime reddidit; per semetipsum uero ueniens, seque super mortuum  sternens, atque ad eius membra se colligens, huc illucque deambulans, et in ore mortui septies aspirans, hunc ad rediuiuam lucem protinus per ministerium compassionis animauit. Auctor quippe humani generis Deus, quasi mortuum puerum doluit, cum exstinctos nos iniquitatis aculeo miseratus aspexit. Et quia per Moysen terrorem legis protulit, quasi 318 per puerum uirgam misit. Sed puer cum baculo mortuum suscitare non ualuit, quia, Paulo attestante: Nihil ad perfectum adduxit lex . Ipse autem per semetipsum ueniens, et super cadauer se humiliter sternens, ad exequanda sibi mortui membra se collegit: Quia cum in forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens, in  similitudinem hominum factus, et habitu inuentus ut homo . Huc illucque deambulat, quia et Iudeam iuxta, et longe positas gentes uocat. Super mortuum septies [a 1Kb] inspirat, quia per apertionem diuini muneris gratie septiformis spiritum in peccati morte iacentibus tribuit. Moxque uiuens erigitur, quia is, quem terroris uirga suscitare non potuit, per amoris spiritum puer ad uitam rediit. Dicat itaque ex sua, dicat ex uoce humani generis: Auferat a me uirgam suam, et pauor eius non me terreat; loquar, et non timebo eum. Ubi et apte subiungitur:



CAPUT XLI.

IBID.---Neque enim possum metuens respondere

64. Timor digna Deo pro eius donis obsequia non reddit.---Respondere quippe cuilibet dicimur cum  factis illius digna opera repensamus. Deo ergo respondere est donis eius precedentibus nostra obsequia reddere. Unde et psalmi quidam, in quibus sancta operatio imitanda proponitur, ad respondendum scripti prenotantur. Rectum itaque Deus hominem condidit, eumque ad peruersa defluentem cum longanimitate tolerauit. Quotidie culpam aspicit, et tamen uiuendi spatia non citius abscidit; dona largitur benignitate sua, et erga malos utitur patientia sua. Respondere homo tot beneficiis debet; sed tamen respondere metuens non ualet, quia humani generis conditorem qui adhuc seruiliter formidat, procul dubio non amat. Nam tunc solum Deo uera obsequia reddimus, cum eum propter amoris fiduciam non timemus; cum nos ad bona opera affectus, non metus  dirigit; cum malum nostre menti iam non placet, etiam si licet. Nam qui a peruersitatis opere ex timore restringitur, peruersa libenter ageret, si liceret. Nequaquam ergo ueraciter rectus est, qui adhuc a prauitatis desiderio liber non est. Bene itaque dicitur: Neque enim possum metuens respondere, quia  uera obsequia Deo non reddimus, si ex timore mandatis illius, et non potius ex amore seruimus. Sed [b 1Kb] cum menti nostre eius dulcedinis amor accenditur, omne desiderium presentis uite leuigatur, in tedium dilectio uertitur, atque hanc cum merore mens tolerat, cui uicta prius reprobo amore seruiebat. Unde et apte subditur:



CAPUT XLII [uet. XXXIII, Rec. XXIII].

CAP. X, uERS. 1.---Tedet animam meam uite mee.

65. Amor Dei uite huius tedium parit, et ad erratorum confessionem adducit.---Sed cum presens uita uilescere, cum conditoris amor dulcescere ceperit, sese contra se animus accendit, ut accusare se de culpis debeat, in quibus se ante supernorum nescius  defendebat. Unde adhuc recte adiungit:



CAPUT XLIII.

IBID.---Dimittam aduersum me eloquium meum.

66. Quasi pro se eloquio suo utitur, qui praua que gessit defendere excusationibus conatur. Sed aduersum se eloquium dimittit, qui accusare in se hoc incipit quod errauit. Sepe uero et cum delinquimus 319 ea quoque que agimus diiudicamus. Accusat mens ipsa quod perpetrat; sed quia hoc ex desiderio minime deserit, erubescit confiteri quod fecit. Cum uero toto iam iudicio carnis delectationem premit, audaci uoce in accusationis sue confessionem se erigit. Unde recte nunc dicitur: Dimittam aduersum me eloquium meum, quia fortis mens relaxare contra se uerba detestationis inchoat, que apud semetipsam  prius infirme uerecundata retinebat. Sed sunt nonnulli qui apertis uocibus culpas fatentur, sed tamen in confessione gemere nesciunt, et lugenda gaudentes dicunt. Unde adhuc apte subiungitur:



CAPUT XLIu [Rec. XXIu].

IBID.---Loquar in amaritudine anime mee.

67. Confessio fiat in amaritudine anime.---Qui culpas suas detestans loquitur, restat [c 1Kb] necesse est ut has in amaritudine anime loquatur, ut hec ipsa amaritudo puniat quidquid lingua per mentis iudicium accusat. Sciendum uero est quia ex pena penitentie, quam sibi mens irrogat, aliquatenus securitatem percipit, atque ad interrogationem superni iudicis fidentior exsurgit, ut semetipsam subtilius inueniat,  et erga se queque quomodo disponantur agnoscat. Unde et protinus additur:



CAPUT XLu.

uERS. 2.---Dicam Deo: Noli me condemnare; indica mihi cur me ita iudices.

68. Iudicat nos hic et punit Deus duobus modis.---Quia  peccatorem se in amaritudine anime asserit, quid Deo aliud quam ne condemnetur dicit? quia amaritudo presentis penitentie exstinguit supplicia sequentis ire. Duobus autem modis in hac uita hominem Deus iudicat, quia aut per mala presentia irrogare iam tormenta sequentia incipit, aut tormenta sequentia flagellis presentibus exstinguit. Nisi enim delictis exigentibus iustus iudex et nunc et postmodum quosdam percuteret, Iudas [a 1Kb] minime dixisset, Secundo eos qui non crediderunt perdidit ; et de iniquis Psalmista non diceret: Induantur sicut diploide confusione sua . Diploidem quippe duplum uestimentum dicimus. Confusione ergo sicut diploide induti sunt qui iuxta reatus sui meritum et temporali et perpetua animaduersione feriuntur. Solos quippe pena a supplicio  liberat quos immutat. Nam quos presentia mala non corrigunt, ad sequentia perducunt. Si autem nequaquam quosdam pena presens a supplicio eterno defenderet, Paulus minime dixisset: Cum iudicamur, a Domino corripimur, ut non cum hoc mundo damnemur . Hinc uoce angelica ad Ioannem dicitur: Ego quos amo redarguo et castigo . Hinc etiam scriptum est: Quem diligit Dominus castigat, flagellat omnem filium quem recipit :

[uet. XXXIu.] 69. Mens iusti ut secura sit, trepidat.---Sepe ergo mens iusti, ut magis secura sit, altius trepidat; et cum flagellis cingitur, superni iudicii incertitudine turbatur. Pauet ne initium sequentis  damnationis sit omne quod patitur; et per cogitationem interrogat iudicem, quia de uite sue meritis ambigit [b 1Kb] in percussione. Sed cum uite uirtus ad oculos mentis reducitur, quasi consolatio a iudice respondetur, quia nequaquam ad perdendum percutit quem in actionis innocentia feriendo 320 custodit. Bene itaque nunc dicitur: Indica mihi cur me ita iudices. Ac si aperte diceretur: Quia flagellando me iudicas, ostende quod ad iudicium per flagella securum reddas. Quod tamen intelligi et aliter potest. Nam plerumque uir iustus flagella ad probationem percipit, et uitam suam subtilissima inquisitione discutiens, quamuis se peccatorem et sentiat et fateatur, pro qua tamen specialiter culpa percutitur, minime cognoscit; atque eo magis in percussione  trepidat, quo causas sue percussionis ignorat. Petit ut semetipsum sibi iudex indicet, quatenus quod ille animaduertendo percutit, hoc in se flendo et ipse castiget. Scit namque quod equissimus [c 1Kb] uindex iniuste quempiam nostrum nullo modo affligit, et magno metu concutitur, quia et dolet in uerbere, et deprehendere in se perfecte non ualet quod deploret. Unde adhuc subditur:



CAPUT XLuI [Rec. XXu].


uERS. 3.---Nunquid bonum tibi uidetur, si calumnieris et opprimas pauperem, opus manuum tuarum, et consilium impiorum adiuues?

70. Iusti propter quid flagelletur ignorantis anxietas.---Hoc nimirum sic per interrogationem dicitur, ut negetur. Ac si aperte diceretur. Tu qui summe bonus es, noui quia bonum non estimas, ut pauperem per calumniam premas. Et scio ergo quia non est iniustum quod patior, et eo magis doleo quo causas iustitie ignoro. Notandum uero quod non ait Ut opprimas innocentem, sed pauperem. Qui enim districtioni iudicis nequaquam innocentiam, sed paupertatem suam obiicit, non iam de uita audaciam arripit, sed quam se infirmum conspiciat ostendit. Ubi et congrue subiungit: Opus manuum tuarum. Ac si  aperte dicat: Impie opprimere non potes, quem te fecisse gratuito recordaris.

71. Deus non sinit nos supra uires tentari.---Bene autem subditur: Et consilium impiorum adiuues? Quos namque hoc loco impios, nisi malignos spiritus uocat? Qui cum redire ipsi ad uitam nequeant, crudeliter socios ad mortem querunt. Quorum nimirum consilium fuit ut beatum Iob diuina correptio tangeret, et qui in tranquillitate iustus exstiterat, saltem per flagella peccaret. Sed impiorum consilium Dominus non adiuuit, quia eorum tentationibus carnem iusti prodidit, animam negauit. Hoc indesinenter contra bonos consilium maligni spiritus ineunt, ut hi quos seruire Deo [d 1Kb] innocue in tranquillitate conspiciunt uexati aduersitatibus ad uoraginem culpe rapiantur.  Sed eorum consilii acumen destruitur, quia pius conditor cum uiribus flagella moderatur, ne uirtutem pena transeat, et per astutiam fortium humana infirmitas [e 1Kb] excidat. Unde et bene per Paulum dicitur: Fidelis autem Deus, qui non patietur uos tentari supra quam potestis, sed faciet cum tentatione etiam prouentum, ut possitis sustinere . Nisi enim misericors Deus cum uiribus tentamenta modificet, nullus profecto est qui malignorum spirituum insidias non corruens portet, quia si mensuram iudex tentationibus non prebet, eo ipso protinus stantem deiicit, quo ultra uires onera imponit. Sic autem beatus Iob negando 321 requisiuit ista que protulit, sicut et requirendo negat ea que illico subiungit, dicens:



CAPUT XLuII [Rec. XXuI].


uERS. 4-7.---Nunquid oculi carnei tibi sunt, aut sicut uidet homo et tu uidebis? Nunquid sicut dies hominis dies tui, aut anni tui sicut humana sunt tempora, ut queras iniquitatem meam, et peccatum meum scruteris? et scias quia nichil impium fecerim.

72. Discrimen uisus humani et diuini, dierum nostrorum  et eternitatis.---Oculi carnei facta temporum non nisi in tempore agnoscunt, quia et ipsi ad uidendum cum tempore prodeunt, cum tempore clauduntur; et humanus uisus quodlibet opus sequitur, non precurrit, quia [a 1Kb] uix existentia aspicit, et uentura nullo modo agnoscit. [uet. XXXu.] Dies quoque et anni hominis a diebus et annis discrepant eternitatis, quia uitam nostram, que tempore incipitur, tempore finitur; dum intra sinus sui latitudinem format, eternitas deuorat. Cuius nimirum immensitas, quia ultra citraque super nos tenditur, sine inchoatione et termino eius eternum esse dilatatur; eique nec transacta pretereunt, nec adhuc uentura, quasi que non appareant, desunt, quia is qui semper esse habet, cuncta sibi presentia conspicit; cumque aspiciendo  post et ante non tenditur, nulla intuitus mutatione uariatur. Dicat ergo: Nunquid oculi carnei tibi sunt; aut sicut uidet homo, et tu uidebis? Nunquid sicut dies hominis dies tui, et anni tui sicut humana sunt tempora, ut queras iniquitatem meam, et peccatum meum scruteris? et scias quia nichil impium fecerim. Ac si humiliter requirens, diceret: Cur me in tempore per flagella examinas, quem apud te perfecte et ante tempora scisti? Cur culpas meas uerberibus interrogas, quem per eternitatis tue potentiam nec prius quam conderes ignoras? Cuius nimirum potentie mox pondus exprimit, cum subiungit:



CAPUT XLuIII.

IBID.---Cum sit nemo qui de manu. tua possit eruere.

73. Humilis deprecatio flagellati.---Ac si aperte  dicat: Quid tibi restat, nisi parcere, cuius uirtuti nullus ualet obuiare? Quo enim nemo est qui animaduersionem tuam ex merito sue uirtutis retineat, eo a se facilius tua pietas exigat ut parcat. Quia autem [b 1Kb] nos in delicto concepti, in iniquitatibus editi, aut noxie praua perpetramus, aut incaute etiam recta agendo delinquimus, districtus iudex unde nobis fiat placabilis, non habemus. Sed cum nostrum opus eius obtutibus dignum exhibere non possumus, restat ut ad placationem illius suum ei opus offeramus. Unde et subditur:



CAPUT XLIX [Rec. XXuII].

uERS. 8.---Manus tue plasmauerunt me, et fecerunt me totum in circuitu, et sic repente precipitas me?

74. Manichei dogma destruitur.---Ac si ei humiliter  dicat: Quia sub iusto examine dignum non est [c 1Kb] tua placatione quod feci, pensa misericorditer, ne pereat quod fecisti. Quibus etiam uerbis peruersum [d 1Kb] Manichei dogma destruitur, qui duo esse principia mentiens, a Deo spiritum, a Satana uero carnem conditam asserere conatur. Sanctus etenim uir prophetici  gratia spiritus plenus, longe post uentura considerat, et errorum genimina preuidens calcat, dicens: Manus tue plasmauerunt me, et fecerunt me totum in circuitu. Qui enim et plasmatum se, et factum totum in circuitu a Deo asserit, tenebrarum genti 322 nec in spiritu suo aliquid nec in carne derelinquit. Nam plasmatum se propter internam [e 1Kb] imaginem retulit; factum uero totum in circuitu, in eo quod ex carnis constat indumento, memorauit.

[uet. XXXuI.] 75. Hominis prerogatiua in rerum conditione.---Notandum uero est quia per hoc quod se plasmatum Dei manibus asserit; misericordie iudicis dignitatem sue conditionis opponit. Quamuis enim per ceternum Patri uerbum cuncta creata sunt, in ipsa tamen relatione creationis ostenditur  quantum cunctis animalibus, quantum rebus uel celestibus, sed tamen insensibilibus, homo preferatur. Cuncta quippe dixit et facta sunt . Cum uero facere hominem decernit, hoc quod reuerenter pensandum est premittit, dicens: Faciamus hominem ad imaginem et similitudinem nostram . Neque enim de eo sicut de rebus ceteris scriptum est, Fiat, et factum est ; neque ut aque uolatilia, sic terra hominem protulit; sed prius quam [f 1Kb] fieret faciamus dicitur, ut uidelicet quia rationalis [g 1Kb] creatura condebatur, quasi cum consilio facta uideretur. Quasi per studium de terra plasmatur, et inspiratione conditoris in uirtute spiritus uitalis erigitur, ut scilicet non per iussionis uocem, sed per dignitatem operationis existeret, qui ad conditoris imaginem fiebat. Quod igitur per conditionem  homo elegantius [h 1Kb] in terra creaturis ceteris accepit, hoc in flagello positus pietati sui opificis opponit, dicens: Manus tue plasmauerunt me, et fecerunt me totum in circuitu, et sic repente precipitas me? Ac si aperte dicat: Cur tanta uilitate despicis, quem cum tanta dignitate condidisti? Et quem ratione rebus ceteris prefers, cur ex dolore supponis? Sed tamen hec eadem nostra dignitas fulget per imaginem, et longe distat a beatitudinis perfectione per carnem, quia dum spiritus miscetur pulueri, quodam modo connectitur infirmitati. Quam scilicet infirmitatem beatus Iob pietati iudicis obiicit, cum subiungit:



CAPUT L [Rec. XXuIII].

 uERS. 9.---Memento, queso, quod sicut lutum feceris me.

76. Quare angelus irremissibiliter peccauit, non homo.---Angelorum spiritus idcirco irremissibiliter peccauerunt, quia tanto robustius stare poterant, quanto eos carnis admistio non tenebat. Homo uero idcirco post culpam ueniam meruit, quia per carnale corpus  aliquid quo semetipso minor esset accepit. Unde et apud respectum iudicis argumentum pietatis est hec eadem infirmitas carnis; sicut per Psalmistam dicitur: Ipse autem est misericors, [a 1Kb] et propitius fiet peccatis eorum, et non disperdet eos. Et multiplicauit ut auerteret iram suam ab eis, et non accendit omnem iram suam, et rememoratus est quia caro sunt . Ut lutum ergo homo factus est, quia de limo est ad conditionem sumptus. Lutum quippe fit, cum se aqua terre conspergit. Sicut lutum itaque homo est conditus, quia quasi aqua infundit puluerem, cum anima rigat carnem. Quod sanctus uir bene pietati iudicis obiicit, cum postulans dicit: Memento, queso, quod sicut lutum feceris me. Ac si aperte dicat: Infirmitatem carnis considera, et reatum iniquitatis  laxa. Ubi aperte quoque mors eiusdem carnis adiungitur, cum protinus subinfertur:



CAPUT LI.

IBID.---323 Et in puluerem reduces me.

77. Hominem excusat carnis infirmitas.---Ac si patenter postulet, dicens: Memento, queso, quod per carnem a terra uenio, et per eius interitum ad terram tendo. Materiam itaque originis, et penam finis aspice, et culpe citius transeuntis parce. [uet. XXXuII, Rec. XXIX.] Sed quia qualitatem protulit hominis conditi, nunc subiungit ordinem propagati, dicens:



CAPUT LII.

uERS. 10, 11.---Nonne sicut lac mulsisti me, et sicut  caseum me coagulasti? Pelle et carnibus uestisti me, ossibus et neruis compegisti me.

78. Hominis ortus descriptio.---Plasmatus quippe homo sicut lutum factus est, propagatus autem et sicut lac mulgetur semine, et sicut caseus coagulatur in carne. Carnibus et pelle induitur, ossibus neruisque solidatur. Per lutum ergo prime conditionis qualitas, per lac uero sequentis ordo conceptionis exprimitur, quia per coagulationis incrementa ducitur, ut paulisper in ossa roboretur. Sed angusta Dei laus est descriptio creati corporis, nisi etiam subsequenter exprimatur mira aspiratio uiuificationis. Unde et subditur:



CAPUT LIII.

 uERS. 12.---uitam et misericordiam tribuisti mihi.

79. uite inspiratio et conseruatio.---Sed incassum nobis bona conditor tribuit, si non omne quod tribuit ipse custodit. Sequitur,---IBID:---Et uisitatio tua custodiuit spiritum meum. Hec autem que de exteriori homine diximus, [b 1Kb] etiam interiori quemadmodum possit congruere libet ut breuiter replicando monstremus.

80. Homo lutum, fit puluis subtracta gratia. Bella carnis patitur, sed gratia roboratur.---Memento, queso,  quod sicut lutum feceris me. Sicut lutum quippe homo noster interior existit, quia sancti Spiritus gratia terrene menti infunditur, ut ad intellectum sui conditoris erigatur. Humana namque cogitatio, que peccati sui sterilitate aruit, per uim sancti Spiritus, quasi irrigata terra uiridescit. Sed sepe dum perceptis superni doni uirtutibus sine interruptione utimur, ad priuatam fiduciam usu continue prosperitatis eleuamur. Unde fit plerumque ut isdem qui subleuauerat parumper Spiritus deserat, quatenus ipsum sibi hominem ostendat. Quod sanctus uir protinus exprimit, cum subiungit: Et in puluerem reduces me. Quia enim per subtractionem Spiritus mens aliquantulum in tentatione deseritur, quasi ab humore pristino terra siccatur, ut infirmitatem suam derelictus sentiat, et  sine infusione superne gratie quantum homo aruit cognoscat. Qui apte quoque reduci ad puluerem dicitur, quia dimissus sibi cuiuslibet tentationis aura raptatur. Sed dum relicti concutimur, ea que afflati cognouimus subtilius iam dona cogitamus. Unde subiungit: Nonne sicut lac mulsisti me, et sicut caseum me coagulasti? Mens etenim nostra cum per sancti Spiritus gratiam ab usu uetuste conuersationis abstrahitur, sicut lac mulgetur, [c 1Kb] quia in quadam noue inchoationis teneritudine et subtilitate formatur; et sicut caseus coagulatur, quia in constipatione pinguescentis cogitationis astringitur, ut nequaquam iam per desideria diffluat, sed in uno amore se colligens, ad solidam reformationem surgat. [uet. XXXuIII.] Plerumque uero contra hec eadem rudimenta spiritalia  ex usu ueteri caro submurmurat, et mens bella tolerat ex homine quem foris portat. Unde subiungit: Pelle et carnibus uestisti me. Pelle quippe 324 et carnibus interior homo uestitur, quia in eo quod ad superna erigitur, carnalium motuum obsidione uallatur. Sed tendentem ad iustitiam nequaquam in tentatione conditor deserit, qui per infusionem gratie etiam [d 1Kb] peccantem preuenit; sed subleuatam mentem et ad bella exterius laxat, et interius roborat. Unde adhuc apte subiungitur; Ossibus et neruis compegisti me. Carnibus et pelle uestimur, sed ossibus neruisque compingimur, quia etsi tentatione foras irruente concutimur, intus tamen nos conditoris manus roborat, ne frangamur. Carnis itaque nos motibus humiliat ad dona, sed per ossa uirtutum roborat contra tentamenta.  Ait ergo: [e 1Kb] Carne et pelle uestisti me, ossibus et neruis compegisti me. Ac si aperte dicat: Foras me ad probationem deseris, sed tamen intus ne peream uirtutibus astringendo custodis. Qui idcirco nobis bene uiuendi rectitudinem tribuit, quia benigne preterita que deliquimus parcit. Unde et adhuc apte subiungitur: uitam et misericordiam tribuisti mihi.

81. uitam ex misericordia Dei preueniente et subsequente accipit et seruat.---uita quippe tribuitur cum  malignis mentibus benignitas aspiratur. Sed uita sine misericordia accipi nequaquam ualet, quia ad obtinenda Dominus iustitie bona non adiuuat, si prius misericorditer anteactas nequitias non relaxat. uel certe uitam nobis et misericordiam tribuit, quia ea qua nos misericordia ad bene uiuendum preuenit, etiam subsequente custodit. Nisi enim misericordiam subroget, seruari non ualet uita quam prebet. Ipso quippe quotidie humane uite usu ueterascimus, et exterioris hominis impulsu cogitatione lubrica ab interioribus eximus. Et nisi nos superna uisitatio uel ad amorem compungendo uiuificet, uel ad timorem flagellando restauret, repentino lapsu mens funditus tota destruitur, que longo uirtutis studio innouata uidebatur. Unde subiungit: Et uisitatio tua custodiuit  spiritum meum. Humanum quippe spiritum uisitatio superna custodit, cum hunc uirtutibus ditatum, [a 1Kb] uel flagello percutere, uel compungere amore non desinit. Nam si dona prestat, sed hunc continue restaurando non subleuat, citius bonum perditur, quod non a largiente custoditur. Sed ecce uir sanctus dum se humiliter agnoscit, conferenda generaliter diuine misericordie secreta deprehendit; cumque infirmitatem suam ueraciter fatetur, repente ad cognoscendam uocationem gentium sublimiter rapitur. Nam protinus subdit:



CAPUT LIu [Rec. XXX].

uERS. 13.---Licet hec celes in corde tuo, tamen scio quia uniuersorum memineris.

82. uocatio gentium in consilio Dei abscondita.---Ac  si aperte dicat: Cur de me trepido, qui et uniuersas gentes quia colligas scio? Quod tamen in corde celas, quia hoc adhuc aperto sermone non indicas. Sed qui et uniuersorum reminisceris, me procul dubio de uenia certum facis. [uet. XXXIX.] Sciendum uero est quia in quibusdam factis et certi de uenia reddimur, et post perpetratas culpas ad absolutionis nostre fiduciam correctione et penitentia subsequente roboramur; perpetrate tamen nostre nequitie adhuc memoria tangimur, et cogitatione illicita auersi nolentesque pulsamur. Unde et apte subiungitur:



CAPUT Lu [Rec. XXXI].

uERS. 14.---Si peccaui, et ad horam pepercisti mihi,  cur ab 325 iniquitate mea mundum me esse non pateris?

83. Peccata deleta qui memoriam inficiant, et bellum reparent. Quid tum agendum.---Ad horam Dominus peccatum parcit, cum reatum culpe concessis protinus fletibus diluit. Sed ab iniquitate nostra mundos nos esse non patitur, quia uolentes quidem culpam  fecimus, sed nonnunquam nolentes eius memoriam cum delectatione toleramus. Sepe namque hoc quod a conspectu iam iudicis fletu interueniente deletum est ad animum redit, et deuicta culpa ad delectationem rursus inserpere nititur, atque in antiquo certamine rediuiua pulsatione reparatur; ita ut quod prius egit in corpore, hoc importuna cogitatione postmodum uerset in mente. Quod caute ille conspicere athleta spiritalis nouerat, qui dicebat: Computruerunt et deteriorauerunt cicatrices mee, [b 1Kb] a facie insipientie mee . Quid namque cicatrices, nisi sanationes sunt uulnerum? [uet. XL.] Laxatas ergo nequitias ad delectationem memorie redire conspexerat, qui cicatrices deflebat. Cicatrices quippe computrescere est sanata iam peccatorum  uulnera rursus in tentationem serpere, atque ex eorum suggestionibus, post superductam cutem penitentie, fetorem culpe iterum doloremque sentire. Qua uidelicet in re et nichil foras opere agitur, et sola intus cogitatione peccatur; districtoque se reatu mens obligat, nisi hoc sollicitis lamentis tergat.

84. Unde bene per Moysen dicitur: Si fuerit inter uos homo qui nocturno pollutus sit somnio, egredietur extra castra; et non reuertetur prius quam ad uesperam lauetur aqua, et post solis occasum regredietur in castra . Nocturnum quippe est somnium tentatio occulta, per quam tenebrosa cogitatione turpe aliquid corde concipitur, quod tamen corporis opere non expletur. Sed somnio nocturno pollutus egredi extra castra precipitur, quia uidelicet  dignum est ut qui immunda cogitatione polluitur, indignum se cunctorum fidelium societatibus arbitretur, culpe sue meritum ante oculos ponat, et ex bonorum se estimatione despiciat. [c 1Kb] Polluto ergo extra castra exire est turpi impugnatione laboranti, sese ex continentium comparatione despicere. Qui ad uesperam lauatur aqua, cum defectum suum conspiciens ad penitentie lamenta conuertitur, ut fletibus diluat omne [d 1Kb] quod animum occulta inquinatio accusat. Sed post occasum solis ad castra redeat, quia, deferuescente tentationis ardore, necesse est ut iterum fiduciam erga societatem bonorum sumat. [e 1Kb] Post aque quippe lauationem, occumbente sole ad castra reuertitur, qui post lamenta penitentie, frigescente flamma cogitationis illicite, ad fidelium merita  presumenda reparatur; ut iam se a ceteris longe esse non estimet, qui mundum se per obitum intimi ardoris gaudet. Sed inter hec sciendum est quod idcirco nonnunquam impulsu illicite cogitationis affligimur, quia in quibusdam terrene [f 1Kb] conuersationis actibus, quamuis licitis, libenter occupamur. Cumque uel in minimis terrena actio per desiderium  tangitur, crescente contra nos antiqui hostis fortitudine, mens nostra non minima importunitate tentationis inquinatur. Unde 326 et sacerdos legis, membra hostie per frusta concisa, caput atque ea que erga [a 1Kb] iecur sunt, iubetur ignibus cremare, pedes uero atque intestina hostie prius aqua diluere . Nos quippe ipsos sacrificium Deo offerimus cum uitam nostram cultui diuino dedicamus. Qui membra hostie per frusta concisa super ignem ponimus, cum uite nostre opera [b 1Kb] in uirtutibus distinguentes immolamus. Caput atque ea que iuxta iecur continentur incendimus, cum in sensu nostro, quo omne corpus regitur, atque in occultis desideriis flamma diuini amoris ardemus. Et tamen precipitur ut pedes atque intestina hostie lauentur. Pedibus  enim terra tangitur, intestinis uero stercora gestantur, quia plerumque iam ex desiderio in eternitatem succendimur, iam toto deuotionis sensu ad appetitum nostre mortificationis inhiamus; sed quia adhuc terrenum pre infirmitate aliquid agimus, nonnulla etiam que iam subegimus illicita in corde toleramus. Cumque cogitationes nostras immunda tentatio inquinat, quid aliud quam intestina hostie stercus portant? Sed ut comburi debeant, lauentur, quia nimirum necesse est, ut immundas cogitationes timoris fletus diluat, quas in acceptione sacrificii supernus amor incendat. Et quidquid mens uel de inexperto certamine, uel de conuersationis pristine memoria patitur, lauetur, ut tanto suauius in conspectu sui [c 1Kb] spectatoris ardeat, quanto cum ei assistere ceperit nil terrenum secum, nil lubricum in ara  sue orationis imponit. uir igitur sanctus humane mentis damna conspiciat, quod plerumque se cogitatione illicita inquinat; et postquam reatum operis iudex relaxat, et, sua plorans, nostra que ploremus aperiat, dicens: Si peccaui, et ad horam pepercisti mihi, cur ab iniquitate mea mundum me esse non pateris? Ac si aperte dicat: Si culpam uenia abstulit, cur hanc et a memoria non detergit? [uet. XLI, Rec. XXXII.] Sepe autem ita mens in culpe recordatione concutitur, ut ad perpetrationem illius longe grauius quam prius capta fuerat urgeatur; et deprehensa trepidat, seque ipsam uariis motibus impulsa perturbat. Metuit quidem ne uincatur tentationibus, sed resistens hoc ipsum quod longo labore certaminis affligitur perhorrescit. Unde et apte subiungitur:



CAPUT LuI.


uERS. 15.---Et si impius fuero, ue mihi est; et si iustus, non leuabo caput, saturatus afflictione et miseria.

85. uitiis renitentis ac cedentis discrimen.---Impius namque ue habet, iustus miseriam, quia et eterna  damnatio reprobum sequitur, et electus quisque doloribus transitorie aduersitatis expiatur. Impius caput leuat, sed elatus euadere ue quod sequitur non ualet. Iustus, labore sui certaminis afflictus, caput leuare non sinitur, sed pressus a perpetua afflictione liberatur. Ille se in uoluptatibus erigit, sed suppliciis sequentibus mergit. Iste se in dolore deprimit, sed tamen a pondere eterne animaduersionis abscondit. Consideret ergo uir sanctus quod aut renitens homo uitiis presenti labore afficitur, aut succumbens perpetue afflictioni mancipatur, et dicat: Et si impius fuero, ue mihi est; et si iustus, non leuabo caput, saturatus afflictione et miseria. Ac si aperte deploret, 327 dicens: Aut substratus carnis desideriis, supplicio eterno subiicior; aut repugnans illicitis motibus pena presenti crucior, quia a labore  certaminis liber non sum. Sed superna dispensatio idcirco nos tota sibi intentione seruientes carnis nostre permittit impugnationibus concuti, ne mens nostra in superbiam audeat presumptione sue securitatis eleuari, ut dum pulsata trepidat, in solo auctoris adiutorio spei pedem robustius figat. Unde et adhuc apte subiungitur:



CAPUT LuII [Rec. XXXIII].

uERS. 16.---Et propter superbiam quasi, leenam capies me.

86. Leena qua arte capiatur. Eodem modo et lapsi et reparati sumus.---Leena cum escam catulis exquirit, inhianter in foueam captionis ruit. Sicut enim ex quibusdam regionibus fertur, fit in eius itinere fouea,  in qua pecus deponitur, ut illuc se eius appetitu proiicere leena prouocetur: que angusta simul et alta preparatur, ut in eam ruere ambiendo ualeat, sed hanc saliendo nullo modo euadat. Alia quoque fouea, que priori cohereat, effoditur, que tamen ei, in qua pecus est, extreme partis apertione coniungitur. In qua nimirum cauea ponitur, ut leena corruens, quia desuper terroribus urgetur, cum quasi in secretiori parte fouee occultare, se appetit, caueam uolens intret; cuius iam seuitia nequaquam pertimescitur, quia clausa in cauea leuatur. Que enim sua sponte in foueam corruit, ad superiores partes circumsepta uectibus redit. Sic sic nimirum humana mens capta est, que in libertate arbitrii condita, dum nutrire desideria carnis appetiuit, quasi leena catulis  escam quesiuit, atque in deceptionis sue foueam cecidit, que, suadente hoste, ad cibum prohibitum manum tetendit. Sed in fouea protinus caueam inuenit, quia sponte ad mortem ueniens corruptionis sue mox carcerem pertulit; [d 1Kb] atque ad auras liberas, gratia interueniente, reducitur. Sed cum multa agere conatur, et non ualet, eiusdem corruptionis sue obstaculis  quasi cauee uectibus [a 1Kb] ligatur. Iam quidem eam in quam ceciderat damnationis foueam euasit, quia secuture mortis supplicium, manu [b 1Kb] redemptionis adiuta, ad ueniam redeundo superauit. Sed tamen coarctata caueam tolerat, quia superne quoque discipline nexibus cingitur, ne per carnis desideria uagetur. Que ergo sponte sua in foueam cecidit, ad auras liberas clausa redit, quia et per libertatem arbitrii in culpam corruit, et tamen hanc a suis motibus, conditoris gratia coactam nolentemque constringit. Post foueam itaque caueam patitur, que, [c 1Kb] erepta ex eterno supplicio, a praue libertatis motibus, et sub celestis artificis dispensatione religatur. Recte igitur dicit: Et propter superbiam, quasi leenam capies me, quia et liber homo per cibum sibi mortem  intulit, et reductus ad ueniam sub disciplina melius clausus uiuit. Quasi leena ergo propter superbiam captus est, quia inde nunc eum disciplina sue corruptionis deprimit, unde transgressionem precepti non timens, audacter in foueam saltum dedit.

[uet. XLII.] 87. Sic et elatus de uirtute cadere sinitur, ut a superbia sanetur.---Sed si parumper obtutum mentis a culpa primi parentis auertimus, nos adhuc quotidie ut leenam capi per uitium elationis inuenimus. Sepe namque 328 homo acceptis uirtutibus in audaciam sue presumptionis erigitur, sed mira dispensatione pietatis ante eius oculos res quelibet, in qua corruat ordinatur. Dumque per culpam aliquid appetit, quid aliud quam predam in fouea concupiscit? Sua sponte inhians cadit, sed suis surgere uiribus  non ualet. Qui cum se nichil ex se esse considerat, discit procul dubio cuius adiutorium requirat. Quem tamen superna miseratio captum quasi a fouea euehit, quia hunc infirmitate cognita ad ueniam reducit. Leene itaque more, propter superbiam ad superiores partes [d 1Kb] in caueam remeat, qui cum de uirtute extollitur lapsus ad desideria in humilitate religatur. Quia enim prius propria presumptione perierat, mira pietate agitur, ut infirmitatis sue iam notitia clausus uiuat. Quod quia sanctus uir crebro accidere hominibus conspicit, nostri in se periculi uocem sumit; ut cum nos eius fletus agnoscimus, que in nobis sunt flenda discamus. Sed cum mentem nostram elatio erigit, summi a nobis protinus compunctio amoris recedit; cum uero superna nos gratia  uisitat, statim per lacrymas ad sua desideria instigat. Unde et apte subiungitur:



CAPUT LuIII [Rec. XXXIu].

IBID.---Reuersusque mirabiliter me crucias.

88. Mentis a Deo deserte obduratio, uisitate compunctio.---Cum ab auctore relinquimur, nec ipsa ullatenus  destitutionis nostre damna sentimus. Quo enim longe nos conditor deserit, eo mens nostra insensibilius obdurescit, nulla que Dei sunt diligit, nequaquam superna concupiscit; et quia amoris intimi calorem non habet, frigida deorsum iacet, ac miserando modo fit quotidie tanto securior, quanto peior; cumque unde sit lapsa non meminit, et [e 1Kb] supplicia secutura non metuit, quantum lugenda sit nescit. At si afflatu sancti Spiritus tangitur, ad considerationem protinus sue perditionis euigilat, in celestium inquisitione se excutit, amoris summi estibus inardescit, que se circumprimunt damna considerat, et plorat proficiens que prius leta [f 1Kb] peribat. Bene ergo conditori dicitur: Reuersusque mirabiliter me crucias, quia omnipotens Deus unde mentem  nostram uisitans ad amorem suum erigit, inde hanc per lacrymas grauius affligit. Ac si aperte dicat: Relinquendo me nequaquam afficis, quia insensibilem reddis; sed cum reuerteris crucias, quia dum te insinuas mihi me quam sim lugendus demonstras. Unde et nequaquam se penaliter, sed mirabiliter asserit cruciari, quia dum per fletum mens ad summa rapitur, compunctionis sue penam gaudens miratur; et libet affici, quia afflictione sua se conspicit ad alta subleuari. [uet. XLIII.] Sepe autem cum nos a sancti desiderii exercitatione torpescere superna pietas cernit, exempla se sequentium nostris obtutibus obiicit, ut mens per otium remissa, quo in aliis uigilantium prouectus considerat, eo in se [g 1Kb] pigritudinem torporis erubescat. Unde et recte subiungitur:



CAPUT LIX [Rec. XXXu].


uERS. 17.---Instauras testes tuos contra me, et multiplicas iram tuam, et pene militant in me.

89. Exemplis bonorum Deus ad se nos reuocat.---Testes enim Dei sunt, qui per exercitium sancti operis testantur que electos secutura sint 329 premia ueritatis. Unde hos quoque quos pro ueritate passos agnoscimus Greco eloquio martyres, id est testes, uocamus. Et per Ioannem uoce angelica Dominus dicet: [h 1Kb] In diebus Antipas testis meus fidelis, qui occisus est apud uos . Sed testes suos contra nos Dominus instaurat, cum electorum uitam prauitati nostre contrariam ad arguendos nos instruendosque multiplicat. Contra nos ergo testes illius instaurantur, quia cuncta que agunt studiis nostre  prauitatis aduersa sunt. Unde et sermo ueritatis aduersarius uocatur, cum Mediatoris uoce per Euangelium dicitur: Esto consentiens aduersario tuo cito, dum es cum illo in uia . Atque de hoc eodem Redemptore reprobi persequentes dicunt: Contrarius est operibus nostris ; et paulo  post: Et dissimilis est aliis uita illius . Testes itaque suos contra nos Dominus instaurat, quia bona que facere ipsi negligimus, hec ad correptionem nostram fieri ab aliis demonstrat; ut qui preceptis non accendimur, saltem exemplis excitemur, atque in appetitu rectitudinis nil sibi mens nostra difficile estimet quod perfecte peragi ab aliis uidet. Et fit plerumque ut cum aliene uite bona conspicimus, nostre sollicitius damna timeamus; et eo patescat quante post pondere animaduersionis [a 1Kb] impatimur, quo nunc a bonorum moribus longe discrepamus.

90. Eorum labor indicat que reprobos pena maneat. Bona in aliis uisa quos animi motus excitare debeant.---Unde et testium instauratione memorata,  protinus apte subiungitur: Et multiplicas iram tuam. Eo nobis multiplicari ira Dei dicitur, quo esse multiplex indicatur, quia ex ipsa nunc bonorum uita et labore cognoscimus, si emendari, dum tempus est, nolumus, quanta post animaduersione feriamur. Electos quippe Dei cernimus et pia agere, et crudelia multa tolerare. Hinc ergo colligitur districtus iudex quanta illic feriat districtione quos reprobat, si hic sic cruciat quos amat; Petro attestante qui ait. Tempus est ut iudicium incipiat de domo Dei; si autem primum a nobis, quis finis eorum qui non credunt Dei Euangelio ? Omnipotens igitur Deus cum contra nos testes instaurat, iram multiplicat, quia quo bonorum uitam nostris oculis obiicit, eo prauitatis perpetrate duritiam qua districtione in iudicio percutiat  ostendit. Nam cum solis se sequentibus dona exaggerat, torpentes iam quia reliquerit demonstrat. Cum bona ergo in aliis cernimus, ualde necesse est ut et exsultationem nostre formidini, et formidinem nostre exsultationi misceamus, quatenus et de alienis prouectibus caritas gaudeat, et de suis infirmitatibus conscientia contremiscat. Sed cum fraterno proueatu reficimur, cum districtionem super nos interni iudicis ex ipso nostro torpore pensamus, quid restat nisi ut ad discutiendum se animus redeat, [b 1Kb] et quidquid in se reprobum, quidquid prauum deprehendit, affligat? Unde et apte subiungitur: Et pene militant in me. Consideratis quippe Dei testibus, pene in nobis militant, quia dum miranda illorum facta conspicimus, uitam nostram, que ex eorum nobis comparatione  displicet, studiosa afflictione cruciamus; ut quidquid in nobis polluerunt opera, diluant lamenta; et si quid adhuc culpa delectationis inquinat, pena meroris tergat. Beatus igitur Iob, 330 quia uitam patrum precedentium conspicit, quid in se gemere debeat subtilius agnoscit. Sed magni doloris magisterio, dum sua plangit, ad lamenta nos instruit: ut quo uirtutes in aliis cernimus, eo apud districtum iudicem nostra sollicite delicta timeamus. Sequitur:



CAPUT LX.


uERS. 18.---Quare de uulua eduxisti me? Qui utinam consumptus essem, ne oculus me uideret.

91. Quod nimirum prima oratione iam protulit, dicens: Quare non in uulua mortuus sum? Qui hoc quoque quod hic adiicit, subdens,---uERS. 19.---Fuissem quasi non essem, de utero translatus ad tumulum, illic uerbis aliis non aliter adiungit, dicens: Sicut abortiuum absconditum non subsisterem, uel qui concepti non uiderunt lucem . Quia uero hec superius late digessimus , pro uitando lectoris fastidio, exposita replicare declinamus. Sequitur:



CAPUT LXI [uet. XLIu, Rec. XXXuI].

uERS. 20.---Nunquid non paucitas dierum meorum  finietur breui?

92. uite terminus, potissimum attendendus.---Cautum se ac sollicitum uiuere ostendit, qui breuitatem presentis uite considerans, non eius usum, sed terminum conspicit, ut ex fine colligat nichil esse quod transiens delectat. Hinc namque per Salomonem dicitur: Si annis multis uixerit homo, et in his omnibus letatus fuerit, meminisse debet tenebrosi temporis et dierum multorum; qui cum uenerint, uanitatis arguentur preterita . Hinc rursum scriptum est: In omnibus operibus tuis memorare nouissima tua, et in eternum non peccabis . Igitur cum culpa animum tentat, mens necesse est ut breuitatem sue delectationis aspiciat, ne [c 1Kb] ad uiuacem mortem iniquitas rapiat, cum constet quod ad terminum citius  mortalis uita percurrat. Sed sepe oculus contemplationis nostre confunditur dum dolor noster flagellis crebrescentibus aggrauatur. Libet presentis uite exsilium gemere, sed pre ipsa afflictione mens non ualet damna sue cecitatis estimare. Unde protinus subdit:



CAPUT LXII. [Rec. XXXuII].

IBID.---Dimitte ergo me, ut plangam paululum dolorem meum.

93. Lacrymas et doloris sensum tollit nimius meror. Flere mala nostra nos non sinit uis consuetudinis.---Sicut enim moderata afflictio lacrymas exprimit, ita immoderata subducit, quia meror ipse quasi sine merore fit, qui, afflicti mentem deuorans, sensum  doloris tollit. uir igitur sanctus feriri plus quam sufficit pertimescit, dicens: Dimitte ergo me, ut plangam paululum dolorem meum. Ac si aperte dicat: Flagella tue percussionis tempera, ut, moderatis doloribus, estimare mala que patior flendo conualescam. Quod tamen intelligi et aliter potest. Sepe namque peccator iniquitatis sue uinculis ita constringitur, ut pondus quidem peccatorum toleret, sed tamen quia tolerat ignoret. Sepe etiamsi cognoscat quanto reatu  premitur, erumpere conatur, et non potest, ut hunc in se mente libera, conuersione integra, persequatur. Flere ergo dolorem suum non ualet, quia et iniquitatis sue reatum considerat, et tamen pre terrene occupationis pondere hanc ei gemere nequaquam uacat. Flere dolorem suum non ualet, qui praue quidem consuetudini contraire nititur, sed tamen adhuc succrescentibus desideriis carnis grauatur. Huius doloris presentia Prophete mentem 331 cruciauerat, cum dicebat: Dolor meus [a 1Kb] ante me est semper, quoniam iniquitatem meam ego pronuntio, et cogitabo pro peccato meo . Sed solutis iniquitatis uinculis dimissum se nouerat qui exsultabat dicens: Dirupisti uincula mea, tibi sacrificabo hostiam laudis .

 94. Nisi Deus ad id nos adiuuet.---Tunc igitur ad plangendum dolorem nos Dominus dimittit, cum et mala nobis que fecimus demonstrat, atque ad hec eadem flenda que cognoscimus adiuuat. Culpas oculis obiicit, et pia manu gratie uincula cordis soluit, ut ad uacationem penitentie mens nostra se erigat, et, carnis soluta compedibus, in auctorem suum libera gressum amoris tendat. [uet. XLu.] Plerumque etenim uitam nostram ipsi reprehendimus, sed tamen libenter agimus hoc quod in nobis recte reprobamus. Ad iustitiam nos spiritus erigit, ad consuetudinem caro restringit. Amori suo mens renititur, sed protinus delectata captiuatur. Bene itaque dicitur: Dimitte ergo me, ut plangam paululum dolorem meum, quia nisi a reatu culpe, quo nos ligauimus, misericorditer  dimittamur, perfecte flere non possumus hoc quod in nobis ipsis contra nosmetipsos dolemus. Sed tunc ueraciter reatus nostri dolor plangitur, cum tenebrosa illa inferni retributio intento timore preuidetur. Unde apte subiungitur:



CAPUT LXIII [Rec. XXXuIII].

uERS. 21.---Antequam uadam, et non reuertar, ad terram tenebrosam et opertam mortis caligine.

95. Inferni pene nec transitorie nec phantastice. Infernus cur terra, cur lacus.---Quid enim terre tenebrose nomine, nisi tetra tartari claustra signantur? Que eterne mortis caligo operit, quia damnatos quosque in perpetuum a uite luce disiungit. Nec immerito infernus terra dicitur, quia quicunque ab eo capti fuerint, stabiliter tenentur. Scriptum quippe  est: Generatio preterit, et generatio aduenit, terra uero in eternum stat . Recte igitur inferni claustra tenebrosa terra nominantur, quia quos puniendos accipiunt, nequaquam pena transitoria, uel phantastica imaginatione cruciant, sed ultione solida perpetue damnationis seruant. Que aliquando tamen laci appellatione signantur, propheta attestante, qui ait: Portauerunt ignominiam suam cum his qui descendunt in lacum . Infernus ergo et terra nominatur, quia susceptos stabiliter tenet; et lacus dicitur, quia hos quos semel ceperit semper  fluctuantes et trepidos tormentis circumfluentibus absorbet. Sanctus autem uir siue sua, seu humani generis uoce dimitti se postulat, antequam uadat, non quia ad terram tenebrosam qui culpam deflet iturus est, sed quia ad hanc procul dubio qui plangere negligit uadit; sicut debitori suo creditor dicit: Solue debitum prius quam pro debito constringaris; qui tamen non constringitur, si quod debet soluere non moratur. Ubi et recte subditur: Non reuertar, quia nequaquam ultra misericordia parcentis liberat quos semel in locis penalibus iustitia iudicantis damnat [uet. XLuI]. Que adhuc subtilius loca describuntur, cum dicitur:



CAPUT LXIu.

uERS. 22.---Terram miserie et tenebrarum.

 96. Quos tenet, foris cruciantur, intus cecantur.---Miseria ad dolorem pertinet, tenebre ad cecitatem. Ea ergo que a conspectu districti iudicis expulsus tenet, miserie et tenebrarum terra perhibetur, quia foris dolor cruciat quos diuisos a uero lumine intus cecitas obscurat. Quamuis miserie et tenebrarum terra intelligi et aliter potest. 332 Nam hec quoque terra in qua nascimur est quidem miserie, sed tenebrarum non est, quia multa hic corruptionis nostre mala patimur, sed tamen adhuc in ea per conuersionis gratiam ad lucem redimus, ueritate suadente, que ait: Ambulate dum lucem habetis, ne uos tenebre comprehendant . Illa uero simul miserie et tenebrarum terra est, quia quisquis ad toleranda eius mala descenderit, nequaquam ulterius ad  lucem redit. In cuius adhuc descriptione subiungitur:



CAPUT LXu.

IBID.---Ubi umbra mortis, et nullus ordo.

97. Ultionem habet, non lucem. Quam iuste he pene.---Sicut mors exterior ab anima diuidit carnem, ita mors interior a Deo separat animam. Umbra ergo mortis est obscuritas diuisionis, quia damnatus quisque cum eterno igne succenditur, ab interno lumine tenebratur. Natura [b 1Kb] uero ignis est, ut ex se ipso et lucem exhibeat, et concremationem; sed transactorum illa ultrix flamma uitiorum concremationem habet, et lumen non habet. Hinc est enim quod reprobis ueritas dicit: Discedite a me, maledicti, in ignem eternum, qui paratus est diabolo et angelis eius . Quorum rursus omnium corpus in  unius persona significans, dicit: Ligate ei manus et pedes, et mittite eum in tenebras exteriores . Si itaque ignis qui reprobos cruciat lumen habere potuisset, is qui repellitur nequaquam mitti in tenebras diceretur. Hinc etiam Psalmista ait: Super eos cecidit ignis et non uiderunt solem . Ignis enim super impios cadit, sed sol igne cadente non cernitur, [c 1Kb] quia quo illos gehenne flamma deuorat, a uisione ueri luminis cecat; ut et foris eos dolor combustionis cruciet, et intus pena cecitatis obscuret; quatenus qui auctori suo et corpore et corde  deliquerunt, simul et corpore et corde puniantur; et utrobique penas sentiant, qui dum hic uiuerent prauis suis delectationibus ex utroque seruiebant. Unde bene per prophetam dicitur: Descenderunt in [a 1Kb] infernum cum armis suis . Arma quippe peccantium sunt membra corporis, quibus peruersa desideria que concipiunt exsequuntur. Unde recte per Paulum dicitur: Neque exhibeatis membra uestra arma iniquitatis peccato . Cum armis ergo ad infernum descendere est cum ipsis quoque membris quibus desideria uoluptatis expleuerunt eterni iudicii tormenta tolerare, ut tunc eos undique dolor absorbeat, qui nunc, suis delectationibus subditi, undique contra iustitiam iuste iudicantis pugnant.

[uet. XLuII. Rec. XXXIX]. 98. Ordinate sunt,  ut ab equo iudice criminibus commensurate.---Mirum uero est ualde quod dicitur: Ubi nullus ordo. Neque enim omnipotens Deus, qui mala bene punit, inordinata esse ullo modo uel tormenta permittit, quia ipsa quoque supplicia que ex lance iustitie prodeunt inferri sine ordine nequaquam possunt. Quomodo namque in suppliciis ordo non erit, dum damnatum quemque iuxta modum criminis et retributio sequitur ultionis? Hinc quippe scriptum est: Potentes potenter tormenta patientur, et fortioribus fortior instat cruciatio . Hinc in Babylonis damnatione dicitur: Quantum exsultauit se, et in deliciis fuit, tantum date illi [b 1Kb] tormentum et luctum . Si igitur iuxta modum culpe pena distinguitur, constat nimirum quod in suppliciis ordo seruatur. Et nisi tormentorum  summam meritorum acta dirimerent, nequaquam iudex ueniens dicturum se messoribus esse 333 perhiberet: Colligite [c 1Kb] primum zizania, et ligate ea in fasciculos ad comburendum . Si enim nullus in suppliciis ordo seruabitur, cur comburenda zizania in fasciculis ligantur? Sed nimirum fasciculos ad comburendum ligare est hos qui eterno igni tradendi sunt pares paribus sociare, ut quos similis culpa inquinat, par etiam pena constringat, et qui nequaquam dispari iniquitate polluti sunt nequaquam dispari tormento crucientur, quatenus simul damnatio conterat quos simul elatio subleuabat; quosque non dissimiliter dilatauit ambitio, non dissimilis angustet afflictio, et par cruciet flamma supplicii quos in igne luxurie par succendit flamma  peccati. Sicut enim in domo Patris mansiones multe sunt pro diuersitate uirtutis , sic damnatos diuerso supplicio gehenne ignibus subiicit disparilitas criminis. Que scilicet gehenna quamuis cunctis una sit, non tamen cunctos una eademque qualitate succendit. Nam sicut uno sole omnes tangimur, nec tamen sub eo uno ordine omnes estuamus, quia iuxta qualitatem corporis sentitur etiam pondus caloris,  sic [d 1Kb] damnatis et una est gehenna que afficit, et tamen non una omnes qualitate comburit, quia quod hic agit dispar ualetudo corporum, hoc illic exhibet dispar causa meritorum. Quomodo ergo nullus inesse ordo suppliciis dicitur, in quibus profecto quisque iuxta modum culpe cruciatur?

[uet. XLuIII.] 99. Ordinate autem non sunt in corde damnatorum.---Sed sanctus uir postquam umbram mortis intulit, quanta sit confusio in damnatorum mente subiungit, quia ipsa quoque supplicia, que ordinata per iustitiam ueniunt ordinata procul dubio in corde morientium non sunt. Ut enim paulo superius diximus, dum damnatus quisque foris flamma succenditur, intus cecitatis igne deuoratur, atque in dolore positus, exterius [e 1Kb] interiusque confunditur,  ut sua deterius confusione crucietur. Repulsis ergo ordo in supplicio non erit, quia in eorum morte atrocius ipsa confusio mentis seuit. Quam tamen mira potentia iudicantis equitas ordinat, ut pena animum quasi inordinata confundat. uel certe abesse ordo suppliciis dicitur, quia quibuslibet rebus in penam surgentibus propria qualitas non seruatur. Unde et protinus subinfertur:



CAPUT LXuI.

IBID.---Et sempiternus [f 1Kb] horror inhabitat.

100. Penarum inferni descriptio.---In huius uite tormentis timor dolorem habet, dolor timorem non habet, quia nequaquam mentem metus cruciat, cum pati iam ceperit quod metuebat. Infernum uero et umbra mortis obscurat, et sempiternus horror inhabitat,  quia eius ignibus traditi, et in suppliciis dolorem sentiunt, [g 1Kb] et in doloris angustia pulsante se semper pauore feriuntur, ut et quod timent tolerent, et rursum quod tolerant sine cessatione pertimescant. De his etenim scriptum est: uermis eorum non morietur, et ignis eorum non exstinguetur . Hic flamma que succendit illuminat; illic, ut superius uerbis Psalmiste docuimus, ignis qui cruciat obscurat. Hic metus amittitur, cum tolerari iam ceperit quod timebatur; illic et dolor dilaniat, et pauor angustat. Horrendo igitur modo erit tunc reprobis dolor cum formidine, flamma cum obscuritate. 334 Sic sic uidelicet a damnatis sentiri pondus summe equitatis debet, ut qui a uoluntate conditoris nequaquam sunt ueriti discrepare dum uiuerent, in  eorum quandoque interitu ipsa a suis qualitatibus etiam tormenta discordent, quatenus quo se impugnant, cruciatus augeant, et cum uarie prodeunt multipliciter sentiantur. Que tamen supplicia in se demersos et ultra uires cruciant, et in eis uite subsidium exstinguentes seruant, ut sic uitam terminus puniat; quatenus semper sine termino [h 1Kb] cruciatus uiuat, quia et ad finem per tormenta properat, et sine  fine deficiens durat. Fit ergo miseris mors sine morte, finis sine fine, defectus sine defectu, quia et mors uiuit, et finis semper incipit, et deficere defectus nescit. Quia igitur et mors perimit, et non exstinguit, dolor cruciat, sed nullatenus pauorem fugat; flamma comburit, sed nequaquam tenebras discutit; quantum per notitiam presentis uite colligitur, supplicia ordinem non habent, que non suam per omnia qualitatem tenent.

[uet. XLIu.] 101. Ignis illic lucem negat ad consolationem, seruat ad tormentum.---Quamuis illic ignis et ad consolationem non lucet, et tamen ut magis torqueat ad aliquid lucet. Nam sequaces [a 1Kb] quosque suos secum in tormento reprobi flamma illustrante uisuri sunt, quorum amore deliquerunt, quatenus  qui eorum uitam carnaliter contra precepta conditoris amauerant, ipsorum quoque eos interitus in augmentum sue damnationis affligat. Quod profecto Euangelio attestante colligimus , in quo, ueritate nuntiante, diues ille quem contigit ad eterni incendii tormenta descendere quinque fratrum describitur meminisse, qui ab Abraham petiit ut ad eorum eruditionem mitteret, ne illuc eos quandoque uenientes par pena cruciaret. Qui igitur ad doloris sui cumulum propinquorum absentium meminit, constat procul dubio quia eos ad augmentum supplicii paulo post potuit etiam presentes uidere. Quid autem mirum si secum quoque reprobos aspiciat cremari, qui, ad doloris sui cumulum, eum quem despexerat in sinu Abrahe Lazarum uidit? [b 1Kb] Is ergo, cui  ut pena cresceret et uir electus apparuit, cur non credendum sit quod uidere in supplicio eos etiam quos contra Deum dilexerat possit? Qua ex re colligitur quod eos quos inordinate nunc reprobi diligunt miro iudicii ordine secum tunc in tormentis uidebunt, ut penam proprie punitionis exaggeret illa auctori preposita carnalis cognatio pari ante oculos ultione damnata. Ignis itaque qui in obscuritate cruciat credendum est quia lumen ad tormentum seruat. Quod si approbare testimoniis in sua expressione non possumus, superest ergo ut e diuerso doceamus.

102. Igni lumen et obscuritatem simul esse posse.---Tres quippe Hebree gentis pueri, per Chaldei regis imperium succensis camini ignibus, ligatis manibus pedibusque proiecti sunt: quos tamen cum isdem rex  in camini incendio [c 1Kb] miseratus exploraret, illesis uestibus deambulantes uidit. Ubi aperte colligitur quia mira dispensatione conditoris ignis qualitas, in diuersa uirtute temperata, et uestimenta non attigit, et uincula incendit, sanctisque uiris et ad inferendum tormentum 335 flamma friguit, et ad solutionis ministerium exarsit. Sicut ergo electis ignis ardere nouit ad solatium, et tamen ardere ad supplicium nescit; ita e diuerso gehenne flamma reprobis et nequaquam lucet ad consolationis gratiam, et tamen lucet  ad penam; ut damnatorum oculis ignis supplicii et nulla claritate candeat, et, ad doloris cumulum, [d 1Kb] dilecti qualiter crucientur ostendat. Quid autem mirum si gehenne ignem credimus habere supplicium simul obscuritatis et luminis, quando experimento nouimus quia et tedarum flamma lucet obscura? Tunc edax flamma comburit quos nunc carnalis delectatio polluit, tunc infinite patens inferni barathrum deuorat quos nunc inanis elatio exaltat; atque qui quolibet ex uitio hic uoluntatem callidi persuasoris expleuerunt, tunc cum duce suo reprobi ad tormenta perueniunt.

[uet L.] 103. Angelos et homines reprobos una pena implicat. Malus sepulcrum diaboli.---Et quamuis angelorum atque hominum longe sit natura dissimilis,  una tamen pena implicat quos unus in crimine reatus ligat. Quod bene ac breuiter insinuat propheta, qui ait: Ibi Assur et omnis multitudo eius, et in circuitu eius sepulcra illius . Quis namque Assur superbi regis nomine nisi ille per elationem cadens antiquus hostis exprimitur, qui pro eo quod multos ad culpam pertrahit, cum cuncta sua multitudine ad inferni claustra descendit? Sepulcra autem mortuos tegunt. Et quis alius mortem acrius pertulit quam is qui, conditorem suum despiciens, uitam reliquit? Quem uidelicet mortuum cum humana corda suscipiunt, eius procul dubio sepulcra fiunt. Sed in circuitu illius sepulcra eius sunt, quia in quorum se mentibus nunc per desideria sepelit, hos sibi postmodum per tormenta coniungit. Et quoniam nunc in  semetipsis reprobi malignos spiritus illicita perpetrando suscipiunt, tunc sepulcra cum mortuis ardebunt.

[Rec. XL.] 104. Inferni penas prenosse non prodest, sed euadere.---Ecce que maneat damnatos pena cognouimus; et instruente nos sacro eloquio, quantus in damnatione ignis, quanta in igne obscuritas, quantusque in obscuritate pauor sit, nullatenus ambigimus. Sed quid prodest ista prenosse, si non contingat euadere? Tota ergo intentione curandum est ut, cum uacationis tempus accipimus, bene uiuendi studio, malorum ultricia tormenta fugiamus. Hinc quippe per Salomonem dicitur: Quodcunque potest manus tua facere, instanter operare, quia nec opus, nec ratio, nec scientia, nec sapientia erit apud inferos, quo  tu properas . Hinc Isaias ait: Querite Dominum dum inueniri potest, inuocate eum dum prope est . Hinc Paulus ait: Ecce nunc tempus acceptabile, ecce nunc dies salutis . Hinc rursum ait: Dum tempus habemus, operemur bonum ad omnes .

[uet. LI.] 105. Animo ad id nitenti obstat cura carnis.---Sed plerumque se ad uiam rectitudinis animus accingit, torporem discutit; tantoque in celestibus desiderio rapitur, ut pene nil ex eo inferius remansisse  uideatur. Et tamen cum ad carnis curam reducitur, sine qua presentis uite uia nullo modo expletur, ita hunc inferius depressum tenet, ac si adhuc de summis [a 1Kb] nulla contigisset. Auditis uerbis celestis oraculi, in amorem patrie celestis erigitur; sed resurgente presentis uite studio, sub terrene cure aggere sepelitur; atque in terra cordis nequaquam superne spei semen proficit, quia cogitationis infime spina densescit. Quam uidelicet 336 spinam per semetipsam ueritas manu sancte exhortationis eradicat, dicens: Nolite solliciti esse in crastinum . Contra hanc quoque per Paulum dicitur: Carnis curam ne feceritis in concupiscentiis . Sed in his nimirum ducis ac militis uerbis agnoscimus quia tunc ab ea mortifero uulnere animus  pungitur, cum in ea mensure equitas non tenetur.

106. Hec non abscidenda prorsus, sed moderanda. ---Neque enim mortali adhuc in carne uiuentibus funditus cura carnis [b 1Kb] absciditur, sed ut discrete animo seruiat temperatur. Nam quia sollicitos nos esse ueritas in crastinum prohibet, habere utcunque curam in presentibus non negat, quam tendi ad tempus quod sequitur uetat. Et nimirum Paulus cum carnis curam fieri in concupiscentiis non sinit, procul adhuc dubio in necessitate concedit. Discretione ergo magni moderaminis carnis cura frenanda est, ut seruiat et minime principetur, ne quasi domina animum uincat, sed, subacta mentis dominio, quasi ancilla famuletur, ut iussa adsit, atque ad nutum cordis repulsa dissiliat, ut uix a tergo sancte cogitationis appareat,  et nunquam contra faciem recta cogitantis obsistat. Quod bene nobis historia sacre lectionis innuitur, cum Abraham tribus angelis occurrisse memoratur . Ipse quippe uenientibus extra ostium occurrit, Sara uero post ostium stetit, quia uidelicet ut uir ac dominus domus spiritalis, noster scilicet intellectus, debet in cognitione Trinitatis claustra  carnis excedere, et quasi habitationis infime ianuam exire; cura autem carnis, ut femina, foras non appareat, et uideri iactanter erubescat, ut quasi post tergum uiri sub discretione spiritus, solis necessariis intenta, nequaquam sciat procaciter detegi, sed uerecunde moderari. Cui tamen sepe cum dicitur ut de se minime presumat, sed totam se in diuine spei fiduciam transferat, despicit, et, cessante studio, adesse sibi uite subsidia posse diffidit. Unde et hec eadem Sara promissiones Dei audiens ridet, sed ridens corripitur, correpta autem protinus fecundatur; et que iuuentute uigens fecundari non potuit, annis fracta senilibus, utero marcescente, concepit, quia cum cura carnis sui confidentiam habere desierit, contra spem ex diuina promissione accipit quod habituram  se ex humana ratione dubitauit. Unde et bene Isaac, id est risus, dicitur qui generatur, quia cum superne spei fiduciam concipit, quid mens nostra aliud quam gaudium parit? Curandum itaque est ne aut necessitatis metas cura carnis transeat, aut in eo quod moderate exsequitur, de se presumat. Sepe uero animus fallitur, ut quod uoluptuose appetit, necessarium suspicetur, quatenus omne [c 1Kb] quod libet uite debitam utilitatem putet. Et sepe quia effectus prouidentiam sequitur, in sui fiducia mens leuatur. Cumque sibi adest quod deesse ceteris uiderit, cogitatione tacita de magnitudine sue prouisionis hilarescit; tantoque iam a uera prouisione longe fit, quanto ipsam quoque elationem quam patitur nescit. Unde solerti semper custodie intentione pensandum  est uel quid opere agimus, uel quid corde uersamus, ne aut mentem prepediens, foras se terrena cura multiplicet, aut saltem de eius moderamine intus se cogitatio exaltet; ut cum diuina iudicia temporali circumspectione metuimus, sempiterni supplicia horroris euadamus.



LIBER DECIMUS. Toto libri Iob capite undecimo ac duodecimi quinque prioribus uersibus enarratis, secundam huius operis partem claudit.



337 CAPUT PRIMUM.


1. Fortitudo Iob, qui nec successiua aduersantium mutatione superatur.---Quoties in arene spectaculum fortis athleta descenderit, ii qui impares [a 1Kb] uiribus existunt uicissim se eius expugnationi subiiciunt: et uno uicto, contra hunc protinus alter erigitur; atque hoc subacto, alius subrogatur; ut luctantis uires quandoque molliores inueniant quas ipsa sua crebrescens uictoria fatigat; quatenus cum nouus quisque  congreditur, is qui uinci uirium qualitate non ualet, personarum saltem mutatione superetur. Sic sic in hoc hominum angelorumque spectaculo beatus Iob fortis athleta prodiit, quantumque contra mutationes aduersantium ualeat [b 1Kb] continuatione indefessi roboris ostendit. Cui primus se Eliphaz, secundus autem Baldad obiicit, atque ad extremum se Sophar in eius expugnatione supponit: qui ad inferendos ictus totis se conatibus erigunt, sed tamen ad feriendam  altitudinem robusti pectoris non pertingunt. Ipsa quippe eorum uerba patenter insinuant quod ictus in auras iactant, quia cum sanctum uirum non recte redarguunt, expressa [a 1Kb] in uacuum uerba percussionis perdunt. Quod liquido ostenditur, cum Sophar Naamathitis responsio a contumeliis inchoatur, qui ait:



CAPUT II.

CAP. XI, uERS. 2.---Nunquid qui multa loquitur non et ipse audiet? aut uir uerbosus iustificabitur?

2. Procaces recte dictis semper e diuerso respondent. Sophar sententia uera, sed male prolata.---Mos esse procacium solet ut recte dictis semper e diuerso respondeant, ne si ad prolata consentiant, inferiores esse uideantur. Quibus iustorum uerba quamlibet  pauca sonuerint multa sunt, quia quo eorum uitia resecant, auditum grauant. Unde et ad crimen trahitur hoc quod recta predicatione contra crimina profertur. Ipsum quippe qui ex ueritate fortes sententias dixerat Sophar redarguens, uerbosum uocat, quia cum ab ore iustorum sapientia culpas increpat, stultorum auribus [b 1Kb] superfluitas loquacitatis sonat. Praui namque nil rectum, nisi quod ipsi senserint, putant; et iustorum uerba eo otiosa estimant, quo suis hec sensibus inueniunt diuersa. Nec fallacem quidem Sophar sententiam protulit, quod uir uerbosus iustificari nequaquam possit, quia dum quisque per uerba diffluit, perdita grauitate silentii, mentis custodiam amittit. Hinc quippe scriptum est: Cultus iustitie, silentium . Hinc Salomon  ait: Sicut urbs patens et absque murorum ambitu, ita uir qui non potest in loquendo cohibere spiritum suum . Hinc rursum dicit: In multiloquio peccatum non deerit . Hinc Psalmista testatur, dicens: [c 1Kb] uir uerbosus non dirigetur super terram . Sed uirtus uere [d 1Kb] sententie perditur, que sub discretionis custodia non profertur. Certum itaque est quod uerbosus iustificari uir nequeat. Sed bonum bene non dicitur, quia non intenditur cui dicatur. uera quippe contra malos 338 sententia, si bonorum rectitudinem [e 1Kb] impetit, suam perdit, et eo retusa resilit, quo illud est forte quod ferit. [uet. et Rec. III.]? Quia autem praui audire bona patienter nequeunt, et cum uite emendationem negligunt, ad uerba se responsionis  accingunt, aperte Sophar insinuat, qui subiungit:



CAPUT III.

uERS. 3.---Tibi soli tacebunt homines, et cum ceteros irriseris, a nullo confutaberis?

3. Ad correptionem quam diuerse affecti praui et  recti.---Imperita mens, ut diximus, ueritatis sententias grauiter tolerat, et silentium penam putat atque omne quod rectum dicitur dedecus sue irrisionis arbitratur, quia cum uera uox prauorum se auribus admouet, memoriam culpa mordet, et in redargutione uitiorum quo intus cognitione mens tangitur, foras ad studium contradictionis excitatur. Ferre uocem non ualet, quia tacta in uulnere sui reatus dolet, et per hoc quod generaliter contra peruersos dicitur, se impeti specialiter suspicatur. Quod enim intus egisse se meminit, audire foris erubescit. Unde mox se ad defensionem preparat, ut reatus sui uerecundiam per uerba praue refutationis tegat. Sicut enim recti de quibusdam que ab eis non recte gesta sunt correptionis uocem, ministerium caritatis estimant,  sic peruersi contumeliam derisionis putant. Illi se protinus ad obedientiam sternunt, isti ad insaniam sue defensionis eriguntur. Illi correptionis adiutorium uite sue patrocinium deputant, per quod dum presentis [f 1Kb] uite culpa corripitur, uenturi iudicis ira temperatur; isti cum se impeti redargutione conspiciunt, gladium percussionis credunt, quia dum per correptionis uocem culpa detegitur, presentis glorie opinio fedatur. Hinc quippe in laude iusti per Salomonem dicit ueritas: Doce iustum, et festinabit accipere . Hinc prauorum contumaciam despicit, dicens: Qui erudit derisorem, ipse sibi facit iniuriam . Nam fit plerumque ut cum correpta in se mala defendere nequeunt, ex uerecundia peiores fiant; ac sic in sua defensione superbiant, ut quedam uitia contra uitam corripientis exquirant; [g 1Kb] et eo se criminosos  non estimant, si crimina et aliis imponant. Que cum uera inuenire nequeunt, fingunt, ut ipsi quoque habeant quod non impari iustitia increpare uideantur. Unde et Sophar, quia quasi irrideri se per increpationem doluit, protinus mentiendo subiungit:



CAPUT Iu.

uERS. 4.---Dixisti enim, Purus est sermo meus, et mundus sum in conspectu tuo.

4. Praui uera in se mala flere renuunt, et aliis falsa impingunt.---Qui beati Iob dictorum meminit, quam falso hoc uoci illius impingatur agnoscit. Quomodo enim mundum se dicere potuit, qui ait: Si iustificare me uoluero, os meum condemnabit me ? Sed habet hoc prauorum malitia, ut cum uera in se  339 flere mala renuit, fingat aliena. Nam quasi solatio facinoris utitur, si falsis uocibus et uita corripientis inquinetur. [uet. Iu.] Sciendum uero est quod plerumque peruersi uerbotenus bona optant, [h 1Kb] ut mala esse que in presentibus habentur ostendant; et quasi fauentes prospera expetunt, ut benigni  uideantur. Unde et Sophar protinus subiicit, dicens:



CAPUT u.

uERS. 5.---Atque utinam Deus loqueretur tecum, et aperiret labia sua tibi!

5. Homini quando Deus loquatur, quando ipse sibi. ---Ipse quippe sibi homo loquitur, cum per hoc quod sentit nequaquam Diuinitatis spiritu a carnalis prudentie intellectu separatur; cum caro sensum exerit, et mentem, quasi ad intelligentiam prouocans, foras mittit. Unde et adhuc Petro terrena sapienti ueritas dicit: Non enim sapis que Dei sunt, sed que hominum . Cui tamen recta confitenti dicitur: Caro et sanguis non reuelauit tibi, sed Pater meus qui in celis est . Quid autem  Dei labia nisi iudicia eius accipimus? Clausis namque labiis uox premitur, et sensus tacentis ignoratur; apertis autem sermo dum promitur, animus loquentis [a 1Kb] inuenitur. Labia itaque sua Deus aperit cum uoluntatem suam hominibus per aperta iudicia ostendit. Quasi enim reserato ore loquitur, cum remota obscuritate dispositionis intime renuit occultare quod uult. Nam uelut clausis labiis sensum nobis suum non indicat, cum per occulta iudicia cur quid faciat celat. Sophar itaque beatum Iob ut de carnali intellectu redarguat, seque ipsum quante sit benignitatis ostendat, ei bona optat, que et cum habentur ignorat, dicens: Atque utinam Deus loqueretur tecum et aperiret labia sua tibi! Ac si patenter dicat: Imperitie tue potius quam pene compatior, quia,  sola carnis prudentia preditum, a ueritatis te spiritu uacuum agnosco. Si enim Dei iudicia occulta cognosceres, tam procaces contra illum sententias non sonares. Et quia omnipotens Deus cum ad consideranda nos sua iudicia subleuat, ignorantie nostre protinus cecitatem fugat, que apertis eius labiis, ad nos eruditio prodeat, protinus adiungendo manifestat, dicens:



CAPUT uI [Rec. Iu].

uERS. 6.---Ut ostenderet tibi secreta sapientie, et quod multiplex sit lex eius.

6. Sapientie opera que publica. Que secreta.---Publica sapientie superne sunt opera, cum omnipotens Deus regit quos creat, perficit bona que inchoat, et aspirando adiuuat quos uisitationis sue lumine  illustrat. Cunctis etenim liquet quia quos gratis condidit benigne disponit. Et cum spiritalia dona largitur, ipse perficit quod ipse ex munere sue benignitatis inchoauit. Secreta uero sapientie superne sunt opera cum Deus quos creauit deserit; cum bona que preueniendo ceperat; nequaquam prosequendo consummat; cum claritate nos sue illustrationis illuminat, et tamen, permissis carnis tentationibus, tenebris cecitatis pulsat; cum dona que contulit minime custodit; cum et mentis nostre ad se desideria excitat, et tamen occulto iudicio difficultate  nos nostre imbecillitatis angustat.

[uet. u.] 7. Hec non inueniendo inuenit, qui comprehendi non posse didicit. Lex Dei et Christi caritas. ---Que nimirum secreta eius sapientie pauci ualent inquirere, sed nullus inuenire, quia quod super nos de nobis ad immortali sapientia non iniuste 340 disponitur, iustum profecto est ut a nobis adhuc mortalibus ignoretur. Sed hec ipsa sapientie illius secreta conspicere utcunque iam incomprehensibilitatis eius est potentiam uidere, quia etsi in ipsa consiliorum eius inquisitione deficimus, deficiendo tamen uerius discimus quem timeamus. Ad hec se Paulus sapientie illius secreta tetenderat, cum dicebat: O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles  uie eius. Quis enim cognouit sensus Domini? uel quis consiliarius eius fuit ? Qui superius etiam ex ipsa inquisitione lassescens, sed tamen ad cognitionem infirmitatis proprie lassescendo proficiens, premittit dicens: O homo, tu quis es qui respondeas Deo? Nunquid dicit figmentum ei qui se finxit: Quare me fecisti sic ? Qui igitur ad occulta Dei pertingere non ualens ad infirmitatis sue cognitionem rediit, atque ad eruditionem se propriam deficiendo reuocauit, ut ita dicam, secreta sapientie non inueniens inuenit, quia cum ad superna consilia requirenda lassesceret, didicit ut humilius timeret; et quem sua infirmitas a cognitione intima repulit, hunc ei uerius humilitas iunxit. Sophar itaque et per scientie studium peritus,  et per audaciam tumide locutionis ignarus, quia ipse grauitatem non habet, meliori optat quod habet, dicens: Atque utinam Deus loqueretur tecum, et aperiret labia sua tibi, ut ostenderet tibi secreta sapientie! Qui eam quoque, qua se super amicum pollere estimat, optando [b 1Kb] sapientiam ostentat, cum protinus subdit: Et quod multiplex sit lex eius. Quid hoc loco Dei lex accipi nisi caritas debet, per quam semper in mente [c 1Kb] legitur precepta uite qualiter in actione teneantur? De hac etenim lege ueritatis uoce dicitur: Hoc est preceptum meum ut diligatis inuicem . De hac Paulus ait: Plenitudo legis, dilectio . De hac iterum dicit: [d 1Kb] Inuicem onera uestra portate, et sic adimplebitis legem Christi . Lex  etenim Christi quid congruentius intelligi quam caritas potest, quam tunc uere perficimus cum fraterna onera ex amore toleramus.

8. Charitas a duobus preceptis incipit, et ad innumera se extendit. Proximi dilectio cauet nocere, curat benefacere. Hec duo quam multis modis prestantur. ---Sed hec eadem lex multiplex dicitur, quia studiosa sollicitudine caritas ad cuncta uirtutum facta dilatatur. Que a duobus quidem preceptis incipit, sed se ad innumera extendit. Huius namque legis initium dilectio Dei est ac dilectio proximi. [uet. uI.]  Sed Dei dilectio per tria distinguitur, quia ex toto corde, et ex tota anima, et ex tota [a 1Kb] fortitudine diligi conditor iubetur. Qua in re notandum est quod diuinus sermo cum Deum diligi precipit, non solum narrat ex quo, sed etiam informat ex quanto, cum subiungit ex toto, ut uidelicet qui perfecte Deo placere desiderat sibi de se nichil relinquat. Proximi autem dilectio ad duo precepta deriuatur, cum et per quemdam iustum dicitur: Quod ab alio tibi odis fieri, uide ne tu alteri facias . Et per semetipsam ueritas dicit: Que uultis ut faciant uobis homines, [b 1Kb] et uos facite illis . Quibus duobus scilicet utriusque Testamenti mandatis, per unum malitia compescitur, per aliud benignitas prerogatur, ut malum quod pati non uult quisque non  faciens; cesset a nocendi opere; et rursum bonum quod sibi fieri appetit, 341 impendens, erga utilitatem se proximi exerceat ex benignitate. Sed hec nimirum duo dum sollicita intentione cogitantur, cor ad innumera uirtutum ministeria tenditur, ne uel ad inferenda que non debet desideriis inquieta mens ferueat, uel erga exhibenda que debet otio resoluta torpescat. Nam cum cauet alteri facere quod nequaquam uult ab altero ipsa tolerare, sollicita se intentione circumspicit, ne superbia eleuet, et usque ad despectum proximi animum deiiciens exaltet; ne ambitio cogitationem laniet, cumque hanc ad appetenda aliena dilatat, angustet; ne cor luxuria polluat, et subiectum desideriis per illicita corrumpat; ne ira exasperet, et usque ad proferendam contumeliam  inflammet; ne inuidia mordeat, et alienis felicitatibus emula, sua se face consumat; ne immoderate linguam loquacitas pertrahat, eamque usque ad lasciuiam obtrectationis extendat; ne odium malitia excitet, et os usque ad iaculum maledictionis irritet. Rursum cum cogitat ut ea alteri faciat que ipsa sibi fieri ab altero exspectat, pensat nimirum ut malis bona, et bonis meliora respondeat; ut erga procaces mansuetudinem longanimitatis exhibeat; ut malitie peste languentibus gratiam benignitatis impendat; ut discordes pace uniat, et concordes ad concupiscentiam uere pacis accingat; ut indigentibus necessaria tribuat; ut errantibus uiam rectitudinis ostendat; ut afflictos uerbo et compassione mulceat; ut accensos in huius mundi desideriis increpatione [c 1Kb] restinguat; ut minas potentum ratiocinatione mitiget;  ut oppressorum angustias quanta preualet ope leuet; ut foris resistentibus opponat patientiam; ut intus superbientibus exhibeat cum patientia disciplinam; ut erga errata subditorum sic mansuetudo zelum temperet, quatenus a iustitie studio non eneruet; sic ad ultionem zelus ferueat, ne tamen pietatis limitem feruendo transcendat; ut ingratos beneficiis  ad amorem prouocet; ut gratos quosque ministeriis in amore seruet; ut proximorum mala cum corrigere non ualet, taceat, [d 1Kb] utque cum corrigi loquendo possunt, silentium consensum esse pertimescat; ut sic ea que tacet toleret, ne tamen in anima uirus doloris occultet; ut sic maleuolis munus benignitatis exhibeat, ne tamen per gratiam a iure rectitudinis excedat; ut cuncta proximis que preualet impendat, sed hec impendendo non tumeat; ut sic in bonis que exhibet tumoris precipitium paueat, ne tamen a boni exercitio torpescat; ut sic que possidet tribuat, quatenus quanta sit largitas remunerantis attendat; ne cum terrena largitur, suam plus quam necesse est inopiam [e 1Kb] cogitet, et in oblatione muneris hilaritatis lumen tristitia obscuret.

 [uet. uII.] 9. Charitas multiformis exemplis sanctorum ostenditur.---Bene ergo lex Dei multiplex dicitur, quia nimirum cum una eademque sit caritas, si mentem plene ceperit, hanc ad innumera opera multiformiter accendit. Cuius diuersitatem breuiter exprimimus, si in electis singulis bona illius perstringendo numeremus. Hec namque per Abel et electa Deo munera, obtulit, et fratris gladium non reluctando tolerauit . Hec Enoch et inter homines uiuere spiritaliter docuit, et ad sublimem uitam ab hominibus etiam corporaliter abstraxit . 342 Hec Ne, despectis omnibus [f 1Kb] solum Deo placabilem ostendit, atque in arce fabricam studio longi laboris exercuit, et mundo superstitem pio opere exercendo seruauit . Hec per Sem et Iaphet humiliter [g 1Kb] uerenda patris erubuit, et superiecto dorsis pallio, que non uidebat abscondit . Hec Abrahe dextram quia ad mortem filii obediendo extulit, hunc prolis innumere, gentium patrem fecit . Hec Isaac mentem, quia semper ad munditiam tenuit, caligantibus etate oculis, ad uidenda longe post uentura dilatauit . Hec Iacob compulit et amissum bonum filium medullitus gemere, et prauorum filiorum presentiam sub equanimitate tolerare . Hec Ioseph docuit a fratribus uenundatum, et libertate animi infracta seruitium perpeti, et eisdem post fratribus mente non elata principari . Hec Moysen, delinquente populo, et usque ad petitionem mortis in precibus strauit, et usque ad interfectionem  populi per zeli studium erexit, ut et pro pereunte plebe sese morti obiiceret, et contra peccantem protinus uice Domini irascentis seuiret . Hec Phinees brachium in ultionem peccantium erexit, ut arrepto gladio, ceuntes transfigeret, et iram Domini iratus placaret . Hec [h 1Kb] Iesum exploratorem docuit, ut et prius contra  falsiloquos ciues ueritatem uerbo defenderet, et hanc postmodum gladio contra hostes allegaret . Hec Samuel et in principatu humilem prebuit, et integrum in deiectione seruauit, qui cum persequentem se plebem diligeret, ipse sibi [a 1Kb] testimonio exstitit, quia culmen ex quo deiectus est non amauit . Hec Dauid ante iniquum regem et humilitate commouit ad fugam, et pietate repleuit ad ueniam; qui persecutorem suum et timendo fugit ut dominum, et tamen cum potestatem feriendi reperit, non agnouit inimicum . Hec Nathan et contra peccantem regem in auctoritatem libere increpationis sustulit, et cum regis culpa deesset, in petitione humiliter strauit .  Hec per Isaiam nuditatem carnis in predicatione non erubuit, et subducto carnali uelamine, superna mysteria penetrauit . Hec Eliam, [b 1Kb] quia feruoris zelo uiuere spiritaliter docuit, ad uitam quoque et corporaliter abstraxit . Hec Eliseum, quia magistrum diligere simpliciter instituit, magistri spiritu dupliciter impleuit . Per hanc Ieremias ne in Aegyptum populus descenderet restitit; sed tamen et inobedientes diligens, quo descendi prohibuit, et ipse descendit . Hec Ezechielem, quia prius a terrenis desideriis sustulit, post per cincinnum capitis in ere librauit . Hec in Daniele, quia a regiis dapibus gulam compescuit, ei et esurientium ora leonum clausit , Hec tribus pueris,  quia in tranquillitate positis incendia uitiorum subdidit, tribulationis tempore et flammas in fornace temperauit . Hec in Petro et minis terrentium principum fortiter restitit, et in circumcisione submouenda minorum uerba humiliter audiuit. Hec in Paulo et manus persequentium humiliter pertulit, et tamen in circumcisionis negotio longe se imparis prioris sensum audenter increpauit . Multiplex ergo ista lex Dei est, que singulis rerum articulis non permutata congruit, et causis se uariantibus non uariata coniungit.

[uet. uIII.] 10. Charitatis officia ex Paulo.---Cuius nimirum legis multiplicitatem bene 343 Paulus enumerat, dicens: Charitas patiens est, benigna est; non emulatur, non inflatur, non agit perperam, non  est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati . Patiens quippe est caritas, quia illata mala equanimiter tolerat. Benigna uero est, quia pro malis bona largiter ministrat. Non emulatur, quia per hoc quod in presenti mundo nil appetit, inuidere terrenis successibus nescit. Non inflatur, quia cum premium interne retributionis anxia desiderat, de bonis se exterioribus non exaltat. Non agit perperam, quia quo se in  solum Dei ac proximi amorem dilatat, quidquid a rectitudine discrepat ignorat. Non est ambitiosa, quia quo ardenter intus ad sua satagit, foras nullatenus aliena concupiscit. Non querit que sua sunt, quia cuncta que hic transitorie possidet uelut aliena negligit, cum nichil sibi esse proprium nisi quod secum permaneat agnoscit. Non irritatur, quia et iniuriis lacessita ad nullos se ultionis sue motus excitat, dum pro magnis laboribus maiora post premia exspectat. Non cogitat malum, quia in amore munditie mentem solidans, dum omne odium radicitus eruit, uersare in animo quod inquinat nescit. Non gaudet super iniquitate, quia [c 1Kb] quo sola dilectione erga omnes inhiat, nec de perditione aduersantium exsultat. Congaudet autem ueritati, quia ut se ceteros  diligens, per hoc quod rectum in aliis conspicit, quasi de augmento proprii prouectus [d 1Kb] hilarescit. Multiplex ergo ista lex Dei est, que contra uniuscuiusque culpe iaculum, quod perimendam mentem impetit, instructionis sue munimine occurrit, ut quia antiquus hostis uaria circumfusione nos obsidet, ipsa hunc de nobis multipliciter expugnet. Quam nimirum legem si sollicita consideratione pensamus, auctori nostro quantum quotidie delinquamus agnoscimus. Si autem culpas perpendimus, profecto equanimiter flagella toleramus; nec ex dolore [e 1Kb] ad impatientiam proruit, cum suo se iudicio conscientia addicit. Unde Sophar, quid diceret sciens, sed cui diceret nesciens, postquam premisit dicens, Ut ostenderet tibi secreta sapientie, et quod multiplex sit  lex eius, protinus adiungit:



CAPUT uII [Rec. u.]

IBID.---Et intelligeres quod multo minora exigaris a Deo quam meretur iniquitas tua.

11. Culparum nostrarum cognitio temperat dolorem flagellorum.---Dolor quippe, ut diximus, flagelli temperatur cum culpa cognoscitur, quia et tanto quisque patientius ferramentum medici tolerat, quanto putridum conspicit esse quod secat. Qui igitur multiplicitatem legis intelligit, cuncta que patitur quam sint minora perpendit, quia per hoc quod culpe pondus agnoscitur, afflictionis pena leuigatur.

[uet. IX.] 12. uenialiter peccant, qui zeli feruore modum correptionis excedunt.---Sed inter hec sciendum est quia sine magna iniquitate non fuerit quod  Sophar uirum iustum usque ad obiectionem iniquitatis increpauit. Unde et eorum audaciam ueritas iuste redarguit, sed benigne ad gratiam reducit; quia apud misericordem iudicem nequaquam sine uenia culpa relinquitur, cum per feruorem zeli ex eius amore peccatur. Sepe namque magnis hoc doctoribus mirandisque contingit, ut quo alta caritate feruent, 344 modum correptionis exaggerent, et lingua aliquid quod non debet dicat, quia mentem dilectio quantum debet inflammat. Sed uerbum prolate  contumelie tanto citius parcitur, quanto et ex qua radice prodeat pensatur. Unde bene per Moysen Dominus precepit dicens: Si quis abierit cum amico suo simpliciter in siluam ad ligna cedenda, et lignum securis fugerit manu, ferrumque lapsum de manubrio amicum eius percusserit, et occiderit, hic ad unam supradictarum urbium fugiet, et uiuet, ne forte proximus eius, cuius effusus est sanguis, doloris stimulo persequatur, et apprehendat eum, et percutiat animam eius . Ad siluam quippe cum amico imus quoties cum quolibet proximo ad intuenda delicta nostra conuertimur, et simpliciter ligna succidimus cum delinquentium uitia pia intentione resecamus. Sed securis manu fugit cum sese increpatio plus quam necesse est in asperitatem pertrahit. Ferrumque  de manubrio prosilit cum de correptione sermo durior excedit; et amicum percutiens occidit, quia auditorem suum prolata contumelia ab spiritu dilectionis interficit. Correpti namque mens repente ad odium proruit, si hanc immoderata [a 1Kb] increpatio plus quam debuit addicit. Sed is qui incaute ligna percutit, et proximum exstinguit, ad tres necesse est urbes fugiat, ut in una earum defensus uiuat, quia si, ad penitentie lamenta conuersus, in unitate sacramenti sub spe, fide et caritate absconditur, reus perpetrati homicidii non tenetur; eumque exstincti proximus et cum inuenerit non occidit, quia cum districtus iudex uenerit, qui sese nobis per nature nostre consortium iunxit, ab eo procul dubio uindictam de culpe reatu non expetit quem sub eius  uenia spes, fides et caritas abscondit. Citius ergo culpa dimittitur que nequaquam malitie studio perpetratur. Unde et Sophar iniquum uocat quem superna sententia laudauerat; nec tamen a uenia reprobatus excluditur, quia ad uerba contumelie diuini amoris zelo [b 1Kb] promouetur. Qui pro eo quod beati Iob merita non agnoscit, ex imperita adhuc irrisione subiungit, dicens:



CAPUT uIII [Rec. uI].

uERS. 7.---Forsitan uestigia Dei comprehendes, et usque ad perfectum, Omnipotentem reperies.

13. Dei uestigia sunt eius dona quibus ad superna prouocamur. Deus hic non uidetur manifeste. Contemplationis uis. Dei essentiam angelica uel humana mens non plene contuetur.---Quid Dei uestigia [c 1Kb] nisi  benignitatem illius uisitationis uocat? Quibus nimirum progredi ad superna prouocamur cum eius Spiritus afflatu tangimur, et, extra carnis angustias subleuati, per amorem agnoscimus auctoris nostri contemplandam speciem, quam sequamur. Nam cum mentem nostram spiritalis patrie amor inflammat, quasi sequentibus iter insinuat, et substrato cordi  uelut quoddam uestigium Dei gradientis imprimitur, ut ab eo rectis cogitationum gressibus uia uite teneatur. Quem enim necdum cernimus, restat necesse est ut per uestigia sui amoris indagemus, quatenus usque ad contemplationis speciem quandoque [d 1Kb] mens inueniat quem nunc, quasi a tergo subsequens, per sancta desideria explorat. Hec Psalmista auctoris nostri uestigia bene sequi nouerat cum dicebat: Adhesit anima mea post te . Quem reperire quoque usque ad uisionem sue celsitudinis satagebat, dicens: Sitiuit anima mea 345 ad Deum uiuum; quando ueniam, et parebo ante faciem Dei  Tunc quippe cogitatione manifesta omnipotens Deus reperitur, cum, mortalitatis nostre funditus corruptione calcata, ab assumptis  nobis in diuinitatis sue claritate conspicitur. Nunc autem a carnali cogitatione animum infusi Spiritus gratia subleuat, et in contemptum rerum transeuntium exaltat; totumque mens quod appetebat in infimis despicit, atque ad superna desideria ignescit, et contemplationis sue ui extra carnem tollitur, que corruptionis sue pondere adhuc in carne retinetur. Incircumscripti luminis iubar intueri conatur, et non ualet; quod infirmitate pressus animus et nequaquam penetrat, et tamen repulsus amat. Iam namque de se conditor per quod ametur ostendit, sed uisionis sue speciem amantibus subtrahit. Sola ergo eius uestigia conspicientes [e 1Kb] gradimur, qui hunc per donorum suorum signa sequimur, quem necdum uidemus. [uet. X, Rec. uII.] Que nimirum  uestigia comprehendi nequeunt, quia unde, ubi, quibusue modis ueniant eius Spiritus dona, nesciuntur, ueritate attestante, que ait: Spiritus ubi uult spirat, et uocem eius audis, et nescis unde ueniat, [f 1Kb] et quo uadat . In retributionis autem culmine reperiri Omnipotens per contemplationis speciem potest, sed tamen ad perfectum non potest, quia etsi hunc in claritate sua quandoque conspicimus, non tamen eius essentiam plene contuemur. Angelica etenim, uel humana mens cum ad incircumscriptum lumen inhiat, eo ipso se, quo est creatura, coangustat; et super se quidem per prouectum tenditur, sed tamen eius fulgorem comprehendere nec dilatata sufficit, qui et transcendendo et portando omnia et implendo concludit. Unde et adhuc subditur:



CAPUT IX.


uERS. 8, 9.---Excelsior celo est, et quid facies? profundior inferno, et unde cognosces? Longior [g 1Kb] terra mensura eius, et latior mari.

14. Qui Deus omnia transcendat.---Quod Deus celo excelsior, inferno profundior, terra longior, marique latior esse describitur, tanto spiritaliter debet intelligi,  quanto de eo quidquam nefas est iuxta corporea lineamenta sentire. Sed celo est excelsior, quia incircumscriptione sui spiritus cuncta transcendit; inferno profundior, quia transcendendo subuehit; terra longior, quia creature modum perennitate sue eternitatis excedit; mari latior, quia rerum temporalium fluctus sic regens possidet, ut hos sub omnimoda potentie sue presentia coangustando circumdet. Quamuis possunt et celi appellatione angeli, et inferni uocabulo demonia designari; per terram uero iusti homines, per mare autem peccatores intelligi. Excelsior itaque celo est, quia ipsi quoque electi spiritus uisionem tante celsitudinis perfecte non penetrant. Profundior inferno est, quia malignorum spirituum astutias longe subtilius quam ipsi putauerant iudicans  damnat. Terra longior, quia longanimitatem nostram patientia diuine longanimitatis exsuperat, que nos et peccantes tolerat, et conuersos ad premia remunerationis exspectat. Mari latior, quia ubique facta peccantium 346 retributionis sue presentia occupat, ut et cum non presens per speciem cernitur, presens per iudicium sentiatur.

15. Qui homo celum, infernus, terra, mare. Dei latitudo, longitudo, sublimitas et profundum.---Cuncta tamen ad solum referri hominem possunt, ut ipse sit celum cum iam per desiderium summis inhereat; ipse infernus, cum, tentationum suarum caligine perturbatus, in infimis iacet; ipse terra, quia in bono opere fixe spei ubertate fructificat; ipse mare, quia in quibusdam trepidus quatitur, et aura sue mutabilitatis  agitatur. Sed celo est excelsior Deus, quia potentie eius magnitudine uincimur, etiam cum super nosmetipsos eleuamur; inferno profundior, quia nimirum plus [a 1Kb] iudicat quam ipse se humanus animus in tentationibus inuestigat; terra longior, quia fructus uite, quos in fine retribuit, nequaquam nunc uel spes nostra comprehendit; mari latior, quia humana mens fluctuans multa de his que uentura sunt coniicit, sed cum iam cernere que estimauerat ceperit, angustam se fuisse in sua estimatione cognoscit. [uet. XI.] Excelsior igitur celo fit cum ipsa in eum nostra contemplatio deficit. Unde et cor Psalmista in altum posuerat, sed necdum se eum contigisse sentiebat, dicens: Mirabilis facta est scientia tua ex me, confortata est, nec potero ad eam . Inferno profundiorem nouerat, qui semetipsum discutiens, sed eius subtiliora iudicia pertimescens, dicebat: Nihil mihi conscius sum, sed non in hoc iustificatus sum; qui autem iudicat me, Dominus est . Longiorem terra uiderat, cum [b 1Kb] minora ei esse humane mentis uota pensabat, dicens: Qui potens est omnia facere superabundanter quam  petimus aut intelligimus . Latiorem mari conspexerat, qui timendo pensabat quia nequaquam mens humana immensitatem districtionis eius agnosceret, quantumlibet inquirendo fluctuaret, dicens: Quis nouit potestatem ire tue, aut pre timore [c 1Kb] iram tuam dinumerare ? Cuius bene potentiam egregius nobis doctor insinuat, cum breuiter narrat: Ut possitis comprehendere cum omnibus sanctis, que sit latitudo, longitudo, sublimitas et profundum . Habet quippe Deus latitudinem, quia dilectionem suam usque ad collectionem persequentium tendit. Habet longitudinem, quia ad uite patriam nos longanimiter tolerando perducit. Habet sublimitatem, quia ipsorum quoque intelligentiam qui recepti in supernam fuerint congregationem  transcendit. Habet profundum, quia damnatis inferius districtionis sue iudicium incomprehensibiliter exerit. Que scilicet quatuor nobis in hac uita positis singulis exercet, quia et latitudinem amando, et longitudinem tolerando, et celsitudinem, non solum nostram intelligentiam, sed etiam uota superando, et profunditatem suam exhibet, occultos et illicitos cogitationum motus districte iudicando. Sed eius celsitudo et profunditas quam sit inuestigabilis nullus agnoscit, nisi qui uel contemplatione ad summa prouehi, uel, occultis motibus resistens, tentationum ceperit importunitate turbari. Unde et beato Iob dicitur: Excelsior celo est, et quid facies? profundior inferno, et unde cognosces? [d 1Kb] Ac si ei aperto despectu diceretur: Profunditatem eius 347 atque excellentiam  quando tu cognoscere sufficis, qui uel uirtute ad summa euehi, uel temetipsum reprehendere in tentationibus nescis. Sequitur:



CAPUT X. [Rec. uIII].

uERS. 10.---Si subuerterit omnia, uel in unum coarctauerit, quis contradicet ei? [e 1Kb] uel quis dicere ei potest, Cur ita facis?

16. Quomodo Deus in nobis celum, infernum, terram, mare subuertat.---Subuertit Dominus celum cum terribili et occulta dispensatione humane contemplationis celsitudinem destruit. Subuertit infernum cum cuiuslibet mentem in suis tentationibus pauidam cadere etiam ad deteriora permittit. Subuertit terram cum fructificationem boni operis aduersis irruentibus  intercidit. Subuertit mare cum fluctuationem nostre titubationis emergente subito pauore confundit. Dubietate quippe sua cor anxium hoc ipsum quia titubat ualde formidat, et quasi mare subuertitur cum ipsa in Deum nostra trepidatio, considerato eius iudicii terrore, turbatur. [uet. XII.] Quia igitur quomodo celum uel infernus, terra uel mare, subuertitur breuiter  diximus, nunc aliquantulum laboriosius restat ut hec qualiter in unum coarctari ualeant, demonstremus.

17. Celum et infernus simul, in una mente contemplatio et carnis tentatio.---Sepe namque contingit ut ad summa iam mentem spiritus eleuet, sed tamen hanc importunis caro tentationibus impugnet. Cumque ad contemplanda celestia animus ducitur, obiectis actionis illicite imaginibus reuerberatur. Nam carnis repente hunc stimulus sauciat quem extra carnem contemplatio sancta rapiebat. Celum ergo simul infernusque coarctatur cum unam eamdemque mentem et subleuatio contemplationis illuminat, et importunitas tentationis obscurat; ut et uideat intendendo quod appetat, et succumbendo in cogitatione  toleret quod erubescat. De celo quippe lux oritur, infernus autem tenebris possidetur. In unum ergo celum infernusque redigitur cum mens, que iam lucem patrie superne considerat, etiam de carnis bello tenebras occulte tentationis portat. Certe iam Paulus tertii celi culmen ascenderat, iam paradisi secreta cognouerat, et tamen adhuc carnis bella tolerans gemebat, dicens: uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis . Quid ergo in huius tanti predicatoris pectore nisi celum Deus infernumque coarctauerat, qui et uisionis intime iam lumen acceperat, et tamen adhuc tenebras de carne tolerabat? Super se uiderat quod letus appeteret, in se cernebat quod  metuens doleret. Iam celestis patrie lux irradiauerat, sed adhuc tentationis obscuritas animum confundebat. Cum celo ergo infernum pertulit, quia et illuminatum securitas erexit, et tentatum gemitus strauit.

18. Terra et mare simul, fidei certitudo cum aliquantula dubietate.---Et sepe contingit ut fides in mente iam uigeat, sed tamen ex parte aliquantula in dubietate contabescat; quatenus et certa se a uisibilibus eleuet, et ex quibusdam sese incerta perturbet. Nam plerumque ad eterna appetenda se erigit, et subortis cogitationum stimulis agitata, sibimet ipsa contradicit. [uet. XIII.] In unum ergo terra mareque coarctatur cum unam eamdemque mentem, et certitudo solide fidei roborat, et tamen ex aliquantula 348  mutabilitate perfidie aura dubietatis uersat. An non in suo pectore coarctari terram mareque cognouerat, qui et per fidem sperans, et per infidelitatem fluctuans, dicebat: Credo, Domine, adiuua incredulitatem meam ? Quid itaque est, quod et se credere asserit, et adiuuari in se incredulitatem querit, nisi quod coarctari in suis cogitationibus terram cum mari deprehenderat, qui et exorare certus iam per fidem ceperat, et adhuc incertus undas perfidie ex incredulitate tolerabat?

19. Cur mentem ad recta surgentem Deus impugnari  sinat.---Quod tamen occulta fieri dispensatione permittitur, ut cum mens iam surgere ad rectitudinem ceperit, prauitatis sue reliquiis impugnetur; quatenus hec ipsa impugnatio, aut resistentem exerceat, aut delectationibus seductam frangat. Recte itaque nunc dicitur: Si subuerterit omnia, uel in unum coarctauerit, quis contradicet ei? uel quis dicere ei potest: Cur ita facis? quia nimirum diuinum iudicium nec aduersitate ualet imminui, nec inquisitione cognosci, cum uel uirtutes quas tribuerat subtrahit, uel has omnino non adimens, uitiorum concuti impugnatione permittit. Sepe namque in elationem cor tollitur cum letis successibus in uirtute roboratur, sed dum [a 1Kb] latentes motus audacie in cogitatione conditor conspicit, se sibi hominem ostendendo derelinquit,  ut eius mens derelicta quid sit inueniat, que male in se secura gaudebat. Unde cum subuerti omnia, uel in unum coarctari, dicerentur, protinus additur:



CAPUT XI [Rec. IX].

uERS. 11.---Ipse enim nouit hominum uanitatem, et uidens iniquitatem, nonne considerat?

20. uanitatis ab iniquitate discrimen.---Ac si premissa patefaciendo subiungeret, dicens: Quia tolerando succrescere uitia conspicit, iudicando dona confundit. Rectus [b 1Kb] uero in descriptione ordo seruatur, cum prius nosci uanitas, et post considerari iniquitas perhibetur. Omnis quippe iniquitas, uanitas, non tamen omnis uanitas esse iniquitas solet. uana  namque agimus quoties transitoria cogitamus. Unde et euanescere dicitur quod repente ab intuentium oculis aufertur. Hinc Psalmista ait: Uniuersa uanitas omnis homo uiuens ; quoniam per hoc quod uiuendo ad interitum tendit, recte quidem uanitas dicitur, sed nequaquam recte etiam iniquitas appellatur, quia etsi de pena est culpe quod deficit, non tamen hoc ipsum culpa est, quod a uita percurrit. uana sunt itaque, que transeunt. Unde et per Salomonem dicitur: Omnia uanitas .

21. uanitas ducit ad iniquitatem. uanitas mentem obnubilat, iniquitas cecat.---Apte autem post uanitatem protinus iniquitas subinfertur, quia dum per quedam transitoria ducimur, in quibusdam noxie ligamur; cumque mens incommutabilitatis statum  non tenet, a semetipsa defluens, ad uitia prorumpit. [c 1Kb] uanitate ergo ad iniquitatem labitur, que assueta rebus mutabilibus, dum ex aliis ad alia semper impellitur, suborientibus culpis inquinatur. [uet. XIu.] Potest tamen et uanitas culpa intelligi, et iniquia is nomine reatus grauior demonstrari. Si enim aliquando uanitas culpa non esset, Psalmista non diceret: Quanquam in imagine Dei ambulet homo, tamen uane conturbatur; thesaurizat, et ignorat cui congreget ea ; quia quamuis Trinitatis imaginem in natura seruemus, uanis tamen delectationis motibus  349 perturbati, in conuersatione nostra delinquimus; ut modis nos semper alternantibus cupido concutiat, metus frangat, letitia mulceat, dolor affligat. Ex uanitate ergo, ut et superius dictum est, ad iniquitatem ducimur cum prius per leuia delicta [a 1Kb] defluimus, ut, usu cuncta leuigante, nequaquam post committere etiam grauiora timeamus. Nam dum moderari lingua otiosa uerba negligit, more inolite remissionis capta, audax ad noxia prorumpit; dum gule incumbitur, ad leuitatis protinus insaniam proditur; cumque mens subigere delectationem carnis renuit, plerumque et ad perfidie uoraginem ruit. Unde bene Paulus plebis Isrelitice damna conspiciens, ut imminentia ab auditoribus mala compesceret, curauit ex ordine transacta narrare, dicens:  Neque [b 1Kb] idololatre efficiamini, sicut quidam eorum, quemadmodum scriptum est : Sedit populus manducare et bibere, et surrexerunt ludere . Esus quippe potusque ad lusum impulit, lusus ad idololatriam traxit, quia si uanitatis culpa nequaquam caute compescitur, ab iniquitate protinus mens incauta deuoratur, Salomone attestante, qui ait: Qui modica spernit, paulatim decidit . Si enim curare parua negligimus, insensibiliter seducti, audenter etiam maiora perpetramus. Et notandum quod non uideri, sed considerari iniquitas dicitur. Studiosius quippe conspicimus que consideramus. Deus itaque hominum uanitatem nouit, iniquitatem considerat, quia nec minora delicta inulta deserit, et ad maiora ferienda sese intentius accingit. Quia  igitur a leuioribus malis incipitur, et ad grauiora peruenitur; uanitas mentem obnubilat, iniquitas cecat. Que nimirum mens, amisso mox lumine, tanto se altius per tumorem erigit, quanto et iniquitatis capta laqueis a ueritate longius recedit. Unde et apte quoque quo uanitas cum iniquitate pertrahat, exprimit, cum repente subiungit:



CAPUT XII [Rec. Xu, Rec. X].

uERS. 12.---uir uanus in superbiam erigitur.

22. uanitas audacem ex culpa reddit, et in nature motibus effrenum.---uanitatis quippe finis est, ut cum peccato mentem sauciat, hanc ex culpa audacem reddat; quatenus, sui reatus oblita, que amisisse se innocentiam non dolet, iusto excecata iudicio, simul et humilitatem perdat. Et fit plerumque  ut, prauis desideriis seruiens, a iugo se [c 1Kb] diuini timoris excutiat, et, quasi in malorum perpetrationem iam libera, omne quod uoluptas suggerit implere contendat. Unde cum uir uanus se erigere in superbiam dicitur, illico subinfertur:



CAPUT XIII.

IBID.---Et quasi pullum onagri se liberum natum putat.

23. Per pullum quippe onagri omne agrestium genus  exprimitur, quod, nature dimissum motibus, loris dominantium non tenetur. Agri namque animalia in libertate habent et ire quo appetunt, et quiescere cum lassantur. Et quamuis insensatis animalibus homo longe sit melior; hoc tamen plerumque homini non licet quod brutis animalibus licet. Que enim ad aliud minime seruantur, eorum motus procul dubio nequaquam sub disciplina restringitur. Homo autem qui ad sequentem uitam ducitur, necesse profecto est ut in cunctis suis motibus 350 sub discipline dispositione religetur, et quasi domesticum animal loris uinctum seruiat, atque eternis dispositionibus restrictum uiuat. Qui ergo implere cuncta que desiderat per effrenatam libertatem querit, quid aliud quam pullo onagri esse similis concupiscit, ut discipline  hunc lora non teneant, sed audenter uagus per siluam desideriorum currat?

24. Lora quibus nos Deus cercet ac regit.---Sepe autem diuina miseratio, quos prodire in effrenationem illicite libertatis conspicit, obiectione [d 1Kb] propere aduersitatis frangit, quatenus elisi discant quam reproba erectione tumuerant; ut iam flagelli experimentis edomiti, quasi iumenta domestica preceptorum loris mentis colla subiiciant, et uite presentis [e 1Kb] itinera ad nutum presidentis pergant. Quibus bene loris ligatum se nouerat, qui dicebat: Ut iumentum factus sum apud te, et ego semper tecum . Unde et seuus ille persecutor ab agro perfide uoluptatis ad domum fidei deductus, rectoris sui calcaribus punctus, audiebat: Durum est tibi contra stimulum  calcitrare . Restat ergo ut si esse iam similes pullo onagri nolumus, in cunctis que appetimus nutum prius intime dispensationis exquiramus, ut mens nostra in omne quod nititur, superni regiminis loro teneatur; et inde magis uota sua ad uitam impleat, unde uite sue studia et contra propriam uoluntatem calcat. Multa Sophar fortia protulit, sed quod meliori se hec loquitur nescit. Unde adhuc increpando subiungit:



CAPUT XIu.

uERS. 13.---Tu autem firmasti cor tuum, et expandisti ad eum manus tuas.

25. Sophar arguit Iob animi obdurati et superbi. Illum imitantur mali et heretici aduersus bonos et catholicos.---Firmati cor non hoc loco per uirtutem dicitur,  sed per insensibilitatem. Omnis namque a intus qui districtionis intime considerationi se subiicit, ex eius protinus timore mollescit; eumque sagitta diuine formidinis penetrat, quia infirma uiscera per humilitatem gestat. Quisquis autem pertinacia insensibilitatis obdurescit, quasi cor firmat, ne hoc iacula timoris superni confodiant. Unde quibusdam per prophetam Dominus misericorditer dicit: [f 1Kb] Tollam uobis cor lapideum, et dabo uobis cor carneum . Cor quippe lapideum tollit cum a nobis superbie duritiam subtrahit, et cor carneum tribuit cum eamdem protinus nostram duritiam ad sensibilitatem uertit. Per manus uero, ut iam crebro docuimus, opera designantur. Cum culpa igitur manus ad Deum expandere est contra largitoris gratiam de uirtute operum superbire. Qui enim in conspectu eterni iudicis loquens sibi bona que facit tribuit, ad Deum manus superbiens tendit. Sic profecto contra electos reprobi, sic contra catholicos heretici semper effrenantur, ut cum obiurgare facta nequeunt, bonos reprehendere de factorum elatione moliantur, quatenus eos quos redarguere ex infirmitate actionis non ualent, ex crimine tumoris accusent. Unde et ea bona que exterius fiunt, nequaquam bona esse  iam censent, que quasi per studium [a 1Kb] turgide cogitationis exhibentur. Qui [b 1Kb] sepe humilia tumentes increpant, et quod dictis suis semetipsos feriunt ignorant. 351 Sed quia iustum uirum Sophar hactenus reprehendendo corripuit, nunc uelut docendo subiungit:



CAPUT Xu [uet. XuI, Rec. XI].

uERS. 14, 15.---Si iniquitatem que est in manu tua abstuleris a te, et non manserit in tabernaculo tuo iniustitia, tunc leuare poteris faciem tuam absque macula, et eris stabilis, et non timebis.

26. Ut mens sit munda, prius operis, tum cordis iniquitas resecanda.---Omne peccatum aut sola cogitatione committitur, aut cogitatione simul et opere perpetratur. Iniquitas ergo in manu est culpa in  opere, iniustitia uero in tabernaculo iniquitas in mente. Mens quippe nostra tabernaculum non incongrue uocatur, in qua apud nosmetipsos abscondimur, cum foris in opere non uidemur. Sophar itaque, quia iusti uiri amicus est, nouit quod dicat; sed quia iustum increpat, hereticorum tenens speciem, proferre recte etiam que nouit ignorat. Sed nos calcantes hoc, quod ab eo tumide dicitur, pensemus eius uerba quam uera sint, si recte dicerentur. Prius enim a manu iniquitatem subtrahi, et post a tabernaculo admonet iniustitiam abscidi, quia quisquis iam praua a se opera exterius resecat, necesse profecto est ut, ad semetipsum rediens, solerter sese in mentis intentione discernat; ne culpa, quam iam in actione non habet, adhuc in cogitatione perduret. Unde bene  etiam per Salomonem dicitur: Prepara foris opus tuum, et diligenter exerce agrum tuum, ut postea edifices domum tuam . Quid namque est preparato opere agrum diligenter exterius exercere, nisi euulsis iniquitatis [c 1Kb] sentibus, actionem nostram ad frugem retributionis excolere? Et quid est post agri exercitium ad edificium domus redire, nisi quod plerumque ex bonis operibus discimus quantam uite munditiam in cogitatione construamus? Pene  cuncta namque bona opera ex cogitatione prodeunt, sed sunt nonnulla cogitationis [d 1Kb] acumina, que ex operatione nascuntur; nam sicut ab animo opus sumitur, ita rursus ab opere animus eruditur. Mens quippe diuini amoris exordia capiens imperat bona que fiant; sed postquam fieri imperata ceperint, ipsis suis exercitata actionibus discit, cum imperare bona inchoauerat, quantum minus uidebat. Foris ergo ager excolitur, ut domus postmodum construatur, quia plerumque ab exteriori opere [e 1Kb] sumimus, quantam subtilitatem rectitudinis in corde teneamus. Quem bene Sophar seruare ordinem studuit, cum prius auferri iniquitatem a manibus, et post a tabernaculo iniustitiam dixit, quia nequaquam plene animus in cogitatione erigitur, quando adhuc ab eo extrinsecus  in opere erratur.

[uet. XuII.] 27. Hec munditia fiduciam prestat in oratione; secus, si desit.---Que si perfecte duo hec tergimus, ad Deum statim sine macula faciem leuamus. Interna quippe facies hominis mens est, in qua nimirum recognoscimur, ut ab auctore nostro dirigamur. Quam scilicet faciem leuare est in Deo animum per studia orationis attollere. Sed eleuatam faciem macula inquinat, si intendentem mentem reatus sui conscientia accusat, quia a spei fiducia protinus frangitur, si intenta precibus necdum deuicte culpe memoria mordetur. Diffidit namque accipere se posse quod appetit, que profecto reminiscitur nolle se adhuc facere quod diuinitus audiuit. 352 Hinc per Ioannem dicitur: Si cor nostrum non reprehenderit  nos, fiduciam habemus apud Deum, et quidquid petierimus ab eo accipiemus . Hinc Salomon ait: Qui auertit aurem suam, ne audiat legem, oratio eius erit exsecrabilis . Cor quippe nos in petitione reprehendit cum resistere se preceptis eius quem postulat meminit, et oratio fit exsecrabilis cum a censura auertitur legis, quia dignum profecto est ut ab eius beneficiis sit quisque extraneus cuius nimirum iussionibus non uult esse subiectus.

28. Cum non adest, quid agendum.---Qua in re hoc est salubre remedium, ut cum se mens ex memoria culpe reprehendit, hoc prius in oratione defleat, quod errauit; quatenus erroris macula cum fletibus tergitur, in petitione sua cordis facies ab auctore  munda uideatur. Sed curandum nimis est ne ad hoc rursus proruat quod se mundasse fletibus exsultat, ne dum deplorata iterum culpa committitur, in conspectu iusti iudicis ipsa etiam lamenta leuigentur. Solerter quippe debemus meminisse quod dicitur: Ne iteres uerbum in oratione tua . Quo uidelicet dicto uir sapiens nequaquam nos prohibet sepe ueniam petere, sed culpas iterare. Ac si aperte  dicat: Cum male gesta defleueris, nequaquam rursus facias, quod in precibus iterum plangas.

29. Ante orationem immunde ac terrene cogitationes ablegande.---Ut ergo ad precem facies sine macula leuetur, ante orationis semper tempora debet sollicite conspici quidquid potest in oratione reprobari; talemque se mens et cum ab oratione cessat exhibere festinet, qualis apparere iudici in ipso orationis tempore exoptat. Sepe namque immunda quedam uel illicita in animo [a 1Kb] uersamus, quoties a precibus uacamus. Sed cum se mens ad studia orationis erexerit, earum rerum imagines reuerberata patitur, quibus libenter prius otiosa premebatur; et quasi iam faciem anima ad Deum leuare non sufficit, quia in se nimirum inquinata mente maculas pollute cogitationis  erubescit. Sepe curis mundi libenter occupamur. Cumque post hec studio orationis intendimus, nequaquam se mens ad celestia erigit, quia pondus hanc terrene sollicitudinis in profundum mersit; et in prece facies munda non ostenditur, quia cogitationis infime luto maculatur.

[uet. XuIII.] 30. Aliena in nos delicta relaxanda. Quis a timore liber.---Nonnunquam uero cor a cunctis [b 1Kb] excutimus, et illicitis motibus, etiam cum a prece uacat, obuiamus; sed tamen quia nos culpas rarius committimus, aliena pigrius delicta relaxamus; et quo peccare noster animus sollicitius metuit, eo districtius hoc quod in se ab alio delinquitur abhorrescit. Unde fit ut eo inueniatur quisque tardus ad ueniam,  quo proficiendo factus est cautus ad culpam; et quo ipse excedere in alterum metuit, hoc quod in se exceditur punire durius exquirit. Sed quid hac doloris macula reperiri deterius potest, que in conspectu iudicis caritatem non inquinat, sed necat? uitam quippe anime quelibet culpa polluit, seruatus uero contra proximum dolor occidit. Menti namque ut gladius figitur, et mucrone illius ipsa uiscerum occulta perforantur. Qui scilicet a transfixo corde, si prius non educitur, nichil in precibus diuine opis obtinetur, quia et uulneratis membris imponi salutis medicamina 353 nequeunt, nisi ferrum a uulnere ante subtrahatur. Hinc est enim quod per semetipsam ueritas dicit: Nisi remiseritis hominibus [c 1Kb] peccata eorum, nec Pater uester qui in celis est remittet uobis peccata uestra . Hinc admonet, dicens:  Cum stabitis ad orandum, dimittite si quid habetis aduersus alterum . Hinc rursum ait: Date, et dabitur uobis; dimittite, et dimittetur uobis . [d 1Kb] Hinc constitutioni postulationis conditionem posuit pietatis, dicens: Dimitte nobis debita nostra, sicut et nos dimittimus debitoribus nostris  ; ut profecto bonum quod a Deo compuncti petimus, hoc primum cum proximo conuersi faciamus. Tunc igitur uere sine macula faciem leuamus, cum nec nos prohibita mala committimus, nec ea que in nos commissa sunt ex proprio zelo retinemus. Graui namque mens nostra orationis sue tempore confusione deprimitur, si hanc aut sua adhuc operatio inquinat, aut aliene malitie seruatus dolor accusat. Que duo quisque dum terserit, ad ea que subnexa sunt protinus liber exsurgit. Et eris stabilis, et non timebis; quia nimirum tanto minus iudicem trepidat, quanto in bonis actibus solidius stat. Timorem quippe superat, qui stabilitatem seruat, quia dum sollicitus studet peragere quod mansuete conditor imperat, securus etiam cogitat quod terribiliter  intentat.

31. In actiua uita facilius perseueratur quam in contemplatiua. Quis in contemplatione persistere censeatur.---Sciendum preterea est quod nonnulla bona sunt ad que indefessi persistimus, et rursum nonnulla sunt a quibus continue deficientes labimur, atque ad hec magnis conatibus per interualla temporum reformamur. [uet. XIX.] In actiua etenim uita sine defectu mens figitur, a contemplatiua autem infirmitatis sue pondere uicta lassatur. Illa quippe tanto firmius durat, quanto ad uicina se erga utilitatem proximi dilatat; hec tanto celerius labitur, quanto et carnis claustra transgrediens, super semetipsam ire conatur. Illa per plana se dirigit, et idcirco pedem operis robustius figit; hec autem quo super  se alta appetit, ad se citius fessa descendit. Quod bene ac breuiter Ezechiel insinuat, cum eorum que uiderat motus animalium narrat, dicens: Non reuertebantur cum incederent. Et paulo post subiicit, adiungens: Et animalia ibant, et reuertebantur . Sancta quippe animalia aliquando uadunt, et minime redeunt; aliquando uadunt, et protinus reuertuntur, quia electorum mentes cum per collatam sibi actiue uite gratiam erroris uias deserunt, redire ad mala mundi nesciunt que reliquerunt; cum uero per contemplationis aciem ab hac se eadem actiua uita suspendunt, eunt et redeunt, quia per hoc quod diu persistere minime in contemplatione sufficiunt, sese iterum ad operationem fundunt; ut in his que sibi iuxta sunt se exercendo refoueant, et super se rursum surgere contemplando conualescant. Sed dum hec eadem  contemplatio more debito per temporum interualla repetitur, indeficienter procul dubio et in eius soliditate persistitur, quia etsi infirmitatis sue pondere superata mens deficit, hanc tamen iterum continuis conatibus reparata comprehendit. Nec stabilitatem suam in ea perdidisse dicenda est, a qua etsi  semper deficit, hanc et cum perdiderit semper inquirit. Sequitur:



CAPUT XuI [Rec. XII].

uERS. 16.---354 Miserie quoque obliuisceris, et quasi aquarum que preterierint, non recordaberis.

32. Mala uite huius grauia non sunt eterna bona cogitanti.---Mala uite presentis tanto durius animus sentit, quanto pensare bonum quod sequitur, negligit; et quo non uult premia considerare que restant, grauia estimat esse que tolerat. Unde et contra flagelli ictum cogitatio ceca conqueritur, et quasi infinita calamitas creditur, que diebus cursu labentibus quotidie finitur. At si semel quisque ad eterna se erigat, atque in his que incommutabiliter permanent oculum cordis figat, prope nichil esse hic conspicit  quidquid ad finem currit. Presentis uite aduersa tolerat, sed quasi nichil esse omne quod labitur pensat. Quo enim se internis gaudiis robustius inserit, eo minus exterius dolores sentit. Unde Sophar nequaquam ueritus ausu temerario docere meliorem, exhortatur ad iustitiam, et demonstrat quam nulla iusti oculis uideatur pena. Ac si aperte dicat: Si degustas gaudium quod intus permanet, leue fit protinus omne quod foris dolet. Bene autem presentis uite miserias aquis pretereuntibus comparat, quia calamitas transiens, electi mentem nequaquam ui concussionis obruit, sed [a 1Kb] tamen tactu meroris infundit. Nam madet quidem per cruorem uulneris, etsi a sue certitudine non frangitur salutis. [uet. XX.] Sepe autem non solum flagella atterunt, sed in uniuscuiusque iusti  animo malignorum quoque spirituum tentamenta grassantur, ut exterius ex percussione doleat, et intus aliquatenus ex tentatione frigescat. Sed nequaquam gratia deserit, que quo nos durius ex dispensatione percutit, eo amplius ex pietate custodit. Nam cum tenebrescere per tentationem ceperit, sese iterum lux interna succendit. Unde et subditur:



CAPUT XuII.

uERS. 17.---Et quasi meridianus fulgor consurget tibi ad uesperum.

33. uirtus renouatur in tentatione.---Fulgor quippe meridianus in uespere est uirtutis renouatio in tentatione, ut repentino caritatis feruore mens uigeat, que iamiamque lumen sibi gratie occubuisse formidabat.  Quod adhuc Sophar subtilius aperit, cum subiungit:



CAPUT XuIII.

IBID.---Et cum te consumptum putaueris, orieris ut lucifer.

34. Tristitia ex tentatione, Dei misericordiam pro nobis exorat. Iustus, lucifer.---Sepe namque tot tentamenta nos obsident, ut ipsa nos eorum numerositas pene ad lapsum desperationis inclinet. Unde plerumque cum mens in tedium uertitur, uix ipsa  uirtutis sue damna considerat; et tota dolens, sed quasi iam et a sensu doloris aliena, frangitur, et enumerare non ualet quanto cogitationum tumultu uastatur. Ruituram se per momenta conspicit, eique ne arma repugnationis arripiat grauius meror ipse contradicit. Circumductos quolibet oculos obscuritas obsidet, et cum uisum tenebre semper impediant, mesta mens nichil aliud quam tenebras uidet. Sed apud misericordem iudicem sepe hec ipsa, que [b 1Kb] adnisum quoque orationis aggrauat, pro nobis subtilius tristitia exorat. Nam tunc meroris nostri caliginem conditor conspicit, et subtracti luminis radios refundit, ita ut erecta protinus per dona mens uigeat, quam paulo ante decertantia uitia superbie calce deprimebant. Mox torporis pondus discutit, atque ad [c 1Kb] contemplationis lumen post turbationis sue tenebras  erumpit. Mox in gaudium profectus 355 attollitur, que inter tentamenta peius cadere ex desperatione cogebatur. Sine cogitationis certamine presentia despicit, sine dubitationis obstaculo de uentura retributione confidit. Iustus ergo cum se consumptum putauerit, ut lucifer oritur, quia mox ut tenebrescere tentationum caligine ceperit, ad lucem gratie reformatur, et in se ipso monstrat diem iustitie, qui casurus paulo ante [d 1Kb] timuit noctem culpe. Recte autem lucifero iusti uita comparatur. [uet. XXI.] Solem quippe precurrens lucifer, diem nuntiat. Et quid nobis sanctorum innocentia nisi sequentis iudicis claritatem clamat? In eorum namque admiratione conspicimus quid de maiestate ueri luminis estimemus. Necdum Redemptoris nostri potentiam  uidemus, sed tamen uirtutem illius in electorum suorum moribus admiramur. Quia igitur bonorum uita in consideratione sua oculis nostris uim ueritatis obiicit, clarus ad nos lucifer ante solem uenit.

35. Iustus dura hic patitur, sed bene ei erit in extremis. Iam ab hinc foris cadens, intus innouatur.---Sciendum uero est quod hec que ex tentationum spiritalium aduersitate discussimus, iuxta exteriora quoque mala nil obstat intelligi. Sancti etenim uiri quia summa medullitus diligunt, in infimis dura patiuntur; sed in fine gaudii lumen inueniunt, quod habere in hoc spatio percurrentis uite contemnunt. Unde nunc per Sophar dicitur: Et quasi meridianus fulgor consurget tibi ad uesperum. Peccatoris enim  lumen in die est obscuritas in uespere, quia [e 1Kb] in presenti uita felicitate attollitur, sed aduersitatis tenebris in fine deuoratur. Iusto autem meridianus fulgor ad uesperum surgit, quia quanta sibi claritas maneat cum iam occumbere ceperit agnoscit. Hinc namque scriptum est: Timenti Deum bene erit in extremis . Hinc per Psalmistam dicitur: Cum dederit dilectis suis somnum, hec est hereditas Domini . Qui in huius quoque uite adhuc certamine positus, cum se consumptum putauerit,  ut lucifer oritur, quia foris cadens, intus innouatur; et quo magis exterius aduersa tolerat, eo uberius uirtutum lumine interius coruscat, Paulo attestante, qui ait: Sed licet is qui foris est noster homo corrumpitur, tamen is qui intus est renouatur de die in diem. Id enim quod in presenti est momentaneum et leue tribulationis nostre supra modum in sublimitate eternum glorie pondus operatur in nobis . Et notandum quod nequaquam cum consumptus fueris, sed cum te consumptum putaueris dicit, quia et quod uidemus in dubietate est, et quod speramus in certitudine. Unde et isdem Paulus non se consumptum nouerat, sed putabat, qui et in aduersa tribulationum corruens ut lucifer resplendebat, dicens: Quasi morientes, et ecce uiuimus; quasi tristes,  semper autem gaudentes; sicut egentes, multos autem locupletantes . [uet. XXII.] Sciendum quoque est quod bonorum mens quo duriora pro ueritate tolerat, eo eternitatis premia certius sperat. Unde et apte subditur:



CAPUT XIX.

uERS. 18.---Et habebis fiduciam, proposita tibi spe.

36. Eo certius in Deum sperat, quo duriora pro illo patitur.---Tanto namque spes in Deum solidior surgit, quanto pro illo quisque grauiora pertulerit, quia nequaquam retributionis gaudium de eternitate colligitur, quod non hic prius pia tribulatione seminatur. 356 Hinc enim per Psalmistam dicitur: Euntes, ibant et flebant, mittentes semina sua; uenientes autem  uenient in exsultatione, portantes manipulos suos . Hinc Paulus ait: Si commorimur, et conuiuemus; si sustinemus, et conregnabimus . Hinc discipulos admonet, dicens: Per multas tribulationes oportet nos introire in regnum Dei . Hinc sanctorum gloriam Ioanni angelus indicans, ait: Hi sunt qui uenerunt de tribulatione magna, et lauerunt stolas suas, et [a 1Kb] candidas eas fecerunt in sanguine Agni . Quia igitur nunc per tribulationem seritur, ut post gaudii fructus metatur, tanto maior fiducia mentem roborat, quanto hanc fortior pro ueritate afflictio [b 1Kb] angustat. Unde apte protinus adiungitur:



CAPUT XX.

IBID.---Et defossus securus dormies.

 37. Malis presens securitas laborem, bonis presens labor securitatem parit.---Sicut enim malis presens securitas [c 1Kb] laborem, ita bonis presens labor perpetuam securitatem parit. Unde et defossum se securum dormire iam nouerat, qui dicebat: Ego enim iam delibor, et tempus mee resolutionis instat; bonum certamen certaui, cursum consummaui, fidem seruaui; de reliquo reposita mihi est corona iustitie, quam reddet  mihi Dominus in die illa iustus iudex . Quia enim contra mala transeuntia sine defectu certauerat, de mansuris nimirum gaudiis sine dubietate presumebat.

38. A terrenis curis liberi quies et opus.---Quamuis defossus intelligi et aliter potest. Sepe namque, rebus transitoriis occupati, pensare negligimus per quanta peccamus; sed si, reducto considerationis oculo, a sinu cordis terrene cogitationis [d 1Kb] agger excutitur, quidquid in mente latebat inuenitur. Unde sancti uiri animorum latebras perscrutari non desinunt, sese subtiliter indagantes, terrenarum rerum curas [e 1Kb] abiiciunt, et, effossis plene cogitationibus, cum nullo se reatu criminis morderi deprehendunt, uelut in strato cordis apud se securi requiescunt. Latere  quoque ab huius mundi actibus appetunt, semper sua considerant, et cum [f 1Kb] loro regiminis minime constringuntur, iudicare que aliena sunt recusant. Effossi ergo securi dormiunt, quia dum sua intima uigilanter penetrant, a laboriosis se huius mundi oneribus sub quietis otio occultant. Unde et adhuc subditur:



CAPUT XXI.

uERS. 19.---Requiesces, et non erit qui te exterreat.

39. Aeternis inhians nichil timet a mundo.---Quisquis presentem gloriam querit, profecto despectum metuit. Qui semper ad lucra inhiat, semper uidelicet damna formidat. Cuius enim perceptione reficitur, eius rei procul dubio et amissione sauciatur; et quo  obligatus mutabilibus ac perituris inheret, eo longe in infimis ab arce securitatis iacet. At contra quisquis in solo eternitatis desiderio figitur, nec prosperitate attollitur, nec aduersitate quassatur; dum nil habet in mundo quod appetat, nichil est quod de mundo pertimescat. Hinc etenim Salomon ait: Non contristabit iustum quidquid ei acciderit . Hinc iterum dicit: Iustus quasi leo confidens absque terrore erit . Bene itaque nunc dicitur: Requiesces, et non erit qui te exterreat , quia tanto quisque a se plenius pauorem qui ex mundo est abiicit, quanto in semetipso uerius mundi concupiscentiam uincit. An non 357 absque terrore [g 1Kb] Paulus in corde requieuerat, qui dicebat: Certus sum enim quia neque mors, neque uita, neque angeli, neque  principatus, neque instantia, neque futura, neque fortitudo, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro ? Cuius uidelicet fortitudo caritatis, uera sancte Ecclesie uoce laudatur, cum [h 1Kb] per canticorum Canticum dicitur : ualida est ut mors dilectio . uirtuti etenim mortis dilectio  comparatur, quia nimirum mentem, quam semel ceperit, a [a 1Kb] delectatione mundi funditus occidit; et tanto hanc ualentius in auctoritatem erigit, quanto et insensibilem contra terrores reddit. [uet. XXIII.] Sed inter hec sciendum est quod praui cum recta predicant, ualde difficile est ut ad hoc quod taciti ambiunt non erumpant. Unde et Sophar protinus adiungit:



CAPUT XXII.

IBID.---Et deprecabuntur faciem tuam plurimi.

40. Recti non ambiunt intercessores pro aliis uideri.---Neque enim iusti uiri idcirco se per innocentie itinera arcta custodiunt, ut ab aliis exorentur. Sed siue heretici, seu peruersi quilibet, per hoc quod inter homines quasi innocenter uiuunt, uideri intercessores  pro hominibus uolunt; et cum sancta loquentes insinuant, quod ipsi appetunt, hoc aliis pro magno pollicentur; dumque celestia predicant, in suis repente sponsionibus ostendunt quod amant. Sed ne diu terrena pollicendo patescant quod sunt, ad uerba rectitudinis citius recurrunt. Unde mox subditur.



CAPUT XXIII [Rec. XIII].

uERS. 20.---Oculi autem impiorum deficient, et effugium peribit ab eis.

41. Impiis a miseria hic aliquod effugium; post mortem nullum.---Quod oculorum nomine [b 1Kb] uis intentionis exprimitur, per Euangelium ueritas attestatur, dicens: Si oculus tuus simplex fuerit, totum corpus tuum lucidum erit ; quia uidelicet  si operationem nostram intentio munda preuenerit, quamlibet aliter hominibus uideatur, interni tamen iudicis oculis mundum subsequentis actionis corpus ostenditur. Oculi ergo impiorum sunt intentiones in eis carnalium desideriorum. Qui idcirco deficiunt, quia eterna negligunt, et sola semper transitoria prestolantur. Adipisci quippe terrenam gloriam cogitant, multiplicari rebus temporalibus exoptant, ad mortem quotidie cursu rerum labentium tendunt; sed cogitare mortalia mortaliter nesciunt. Carnis uita per momenta deficit, et tamen carnale desiderium crescit. Res habita instanti fine [c 1Kb] corripitur, et habendi anxietas non finitur. Sed cum mors impios subtrahit, eorum profecto desideria cum uita terminantur. Quorum scilicet oculi tunc superna ultione  deficiunt, quia suo hic iudicio a terrena deficere delectatione noluerunt. Hos illorum oculos a [d 1Kb] iucunditate pristina claudi Psalmista conspexerat, cum dicebat: In illa die peribunt omnes cogitationes eorum ; quia et eterna mala nunquam cogitata reperiunt, et subito amittunt bona temporalia que diu [e 1Kb] tractata tenuerunt. A quibus et omne effugium perit, quia eorum malitia ab animaduersione districti iudicis quo se ualeat occultare non inuenit. Nam nunc iniqui cum tristitia aliqua, uel aduersa patiuntur,  effugii latebras inueniunt, quia ad uoluptatem protinus desideriorum carnalium recurrunt. Ne enim 358 paupertas cruciet, diuitiis animum demulcent. Ne despectus proximorum deprimat, sese dignitatibus exaltant. Si fastidio corpus atteritur, antepositis epularum diuersitatibus nutritur. Si quo animus mestitie impulsu deiicitur, mox per interposita iocorum blandimenta releuatur. Tot ergo hic habent effugia, quot sibi preparant delectamenta. Sed quandoque eis effugium perit, quia eorum mens, amissis omnibus, se solummodo et iudicem conspicit. Tunc uoluptas subtrahitur, sed uoluptatis culpa seruatur, et repente miseri pereundo discunt quia peritura tenuerunt. Qui tamen quousque corporaliter uiuunt querere nocitura non desinunt. Unde adhuc subditur:



CAPUT XXIu.


IBID.---Et spes illorum abominatio anime.

42. Quod iniquo uoluptas, hoc pena est iusto. Unde reficitur caro, inde deficit spiritus.---Quid hic peccator totis cogitationibus sperat, nisi ut potestate ceteros transeat, cunctos rerum multiplicitate transcendat, aduersantes dominando subiiciat, obsequentibus mirandus innotescat, ire ad uotum satisfaciat, benignum se, cum laudatur, ostendat; quidquid gula appetit, offerat; ad hoc quod uoluptas imperat, operis expletione concurrat? Bene ergo spes illorum abominatio anime dicitur, quia et ea que carnales ambiunt spiritales quique iudicio rectitudinis auersantur. Nam quod peccatores uoluptatem estimant, hoc iusti  procul dubio penam putant. [uet. XXIu.] Abominatio igitur est anime, spes prauorum, quia nimirum spiritus deficit, ubi caro requiescit. Ut enim caro mollibus, sic anima duris nutritur: illam blanda refouent, hanc aspera exercent; illa delectationibus pascitur, hec amaritudinibus uegetatur. Et sicut carnem dura sauciant, sic spiritum mollia necant; [f 1Kb] sicut illam laboriosa interimunt, ita hunc delectabilia exstinguunt. Spes itaque carnalium, abominatio anime dicitur, quia inde in perpetuum spiritus interit, unde ad tempus caro suauiter uiuit.

43. Recte dicta sepe corrumpit loquentis indiscretio.---Sed hec Sophar recte diceret, nisi beatus Iob cuncta largius etiam uiuendo predicasset. At postquam sanctiorem monere de uita nititur, doctioremque se erudire sapientie magisterio conatur, ipse  dictorum suorum pondus leuigat, qui, indiscretione interposita, omne quod loquitur destruit, quia liquorem scientie pleno uasculo superfundit. Sic namque ab indiscretis opes scientie, sicut a stultis sepe opes corporalis substantie possidentur. Nonnulli enim, qui rerum terrenarum multiplicitate subnixi sunt, aliquando multa et habentibus tribuunt, ut ipsi hec cunctis largius habere uideantur. Ita peruersi, cum uera sapiunt, recta quedam etiam rectioribus loquuntur; non ut alios audientes doceant, sed ut ipsi quanta  doctrina polleant, innotescant. Preire se quippe sapientia cunctos existimant, et idcirco nichil se cuilibet dicere ultra mensuras sue magnitudinis putant. Sic praui quilibet, sic omnes heretici superba uoce meliores docere non metuunt, quia omnes se inferiores arbitrantur. [uet. XXIu.] Sed sancta Ecclesia elatos quosque ab estimationis sue culmine reuocat, et discretionis manu ad equalitatis compagem reformat. Unde beatus Iob, qui eiusdem sancte Ecclesie membrum est, uidens quod amicorum mens per uerba prolate eruditionis intumuit, illico respondit, dicens:



CAPUT XXu [uet. XXu].

CAP. XII, uERS. 2.---359 Ergo uos estis soli homines, et uobiscum [a 1Kb] morietur sapientia.

 44. Superbe sapientis fatuitas.---Quisquis se preire omnes ratione existimat, quid iste aliud quam solum se esse hominem exsultat? Et sepe contingit ut cum per tumorem mens in altum ducitur, in despectum omnium et sui admirationem subleuetur. In cogitatione etenim proprii fauores oriuntur, sibique de singularitate sapientie [b 1Kb] blanditur ipsa fatuitas. Pensat ea que audierit, ac uerba que profert; et miratur sua, ridet aliena. Qui ergo solum se sapere estimat, quid aliud quam hanc eamdem secum [c 1Kb] mori sapientiam putat? [d 1Kb] Nam quam adesse aliis abnuit, soli sibi hanc tribuens, profecto intra tempora sue breuitatis claudit. Pensandum uero est uir sanctus quanta discretione utitur, ut amicorum superbientium arrogantia comprimatur, cum protinus adiungit:



CAPUT XXuI.


uERS. 3.---Et mihi est cor, sicut et uobis, nec inferior uestri sum.

45. Huius arrogantia modeste comprimenda.---Quis etenim nesciat quantum beati Iob uita atque scientia amicorum eius scientiam excedat? Sed ut eorum superbiam corrigat, esse se inferiorem negat; et ne sue humilitatis limitem transeat, esse se superiorem tacet: nec preferendo se, sed conferendo, indicat quod de se hi qui sibi longe sunt impares discant, ut dum sponte inflectitur sapientia que eminet, nequaquam se contra uires erigat scientia que iacet. Quos bene mox ad equalitatis sensum reuocat, quia tumere ualde quasi de singularitate magnitudinis pensat, cum subsequenter  adiungit:



CAPUT XXuII.

IBID.---Quis enim hec que nostis ignorat?

46. Ostendendo ea que scire se gloriatur, a nemine ignorari.---Ac si aperte dicat: Cum cunctis sint  nota que dicitis, de dictorum scientia singulariter cur tumetis? Quia igitur elationem arrogantium ad equalitatis communionem reuocans, perfecta correptione redarguit, ad doctrine nunc sententias erumpit, ut amici eius humiliati, prius discerent ueritatis pondera, quam reuerenter audirent. Sequitur:



CAPUT XXuIII [uet. XXuI, Rec. Xu].

uERS. 4.---Qui deridetur ab amico suo sicut ego, inuocabit Deum, et exaudiet eum.

74. Recte agenti quid noceat laus, quid prosit irrisio hominum. Irrisio prodest ubi non est culpe meritum.---Sepe infirma mens, cum de bonis actibus aura humani fauoris excipitur, ad gaudia exteriora deriuatur, ut postponat quod intus appetit, et in hoc libenter resoluta iaceat,  quod foris audit; ita ut beatam non tam fieri quam dici se gaudeat. Cumque laudis sue uocibus inhiat, quod esse ceperat relinquit. Inde ergo a Deo disiungitur, unde in Deo laudanda uidebatur. Nonnunquam uero recto operi animus constanter innititur, et tamen humanis irrisionibus urgetur: miranda agit, et opprobria recipit; et qui exire foras per laudes potuit, repulsus contumeliis, ad semetipsum redit; et eo se intus robustius in Deo solidat, quo foris non inuenit [e 1Kb] quo requiescat. Tota etenim spes in auctore figitur, et inter irrisionum conuicia solus interior testis imploratur; atque afflicti animus fit Deo tanto proximus, quanto 360 et a gratia humani fauoris alienus: in precem protinus funditur, et pressus exterius, ad penetranda que intus sunt mundius liquatur. Bene  itaque nunc dicitur: Qui deridetur ab amico suo sicut ego, inuocabit Deum, et exaudiet eum, quia bonorum menti dum praui exprobrant, ostendunt quem suorum actuum testem querant. Que dum compuncta sese in precibus accingit, inde intra se superne exauditioni iungitur, unde extra se ab humana laude separatur. [uet. XXuII.] Notandum uero quam prouide interponitur Sicut ego, quia sunt nonnulli quos et humane irrisiones deprimunt, et tamen diuinis auribus exaudibiles non sunt. Nam cum derisio contra culpam nascitur, profecto nullum uirtutis meritum in derisione generatur. Baal etenim sacerdotes clamosis hunc uocibus implorantes, derisi ab Elia fuerant, cum dicebat: Clamate uoce maiori, Deus enim [f 1Kb] est, et forsitan loquitur, aut in diuersorio est . Sed hec eis irrisio ad uirtutis usum non  fuit, quia per culpe meritum uenit. Prouide ergo nunc dicitur: Qui deridetur ab amico suo, sicut ego, inuocabit Deum, et exaudiet eum, quia illum facit humana derisio Deo proximum, quem ab humanis prauitatibus uite innocentia seruat alienum. Sequitur:



CAPUT XXIX [Rec. XuI].


IBID.---Deridetur enim iusti simplicitas.

48. Quid sapientia huius mundi. Quid sapientia iustorum. Cur a mundo rideatur.---Huius mundi sapientia est, cor machinationibus tegere, sensum uerbis uelare, que falsa sunt uera ostendere, que uera sunt [a 1Kb] fallacia demonstrare. Hec nimirum [b 1Kb] prudentia usu a iuuenibus scitur, hec a pueris pretio discitur, hanc qui sciunt ceteros despiciendo superbiunt; hanc qui nesciunt, subiecti et timidi in aliis mirantur, quia ab eis hec eadem [c 1Kb] duplicitas iniquitatis, nomine palliata, diligitur, dum mentis peruersitas urbanitas uocatur. Hec sibi obsequentibus precipit honorum culmina querere, adepta temporalis glorie uanitate gaudere, irrogata ab aliis mala multiplicius  reddere, cum uires suppetunt nullis resistentibus cedere, cum uirtutis possibilitas deest, quidquid explere per malitiam non [d 1Kb] ualet, hoc in pacifica bonitate simulare. At contra sapientia iustorum est nil per ostensionem fingere, sensum uerbis aperire, uera ut sunt diligere, falsa deuitare, bona gratis exhibere, mala libentius tolerare quam facere; nullam iniurie ultionem querere, pro ueritate contumeliam [e 1Kb] lucrum putare. Sed hec iustorum simplicitas deridetur, quia ab huius mundi sapientibus puritatis uirtus, fatuitas creditur. Omne enim quod innocenter agitur, ab eis procul dubio stultum putatur; et quidquid in opere ueritas approbat, carnali sapientie fatuum sonat. Quid namque stultius uidetur mundo quam mentem uerbis ostendere, nil callida machinatione  simulare, nullas iniuriis contumelias reddere, pro maledicentibus orare, paupertatem querere, possessa relinquere, rapienti non resistere, percutienti alteram maxillam prebere? Unde bene huius mundi dilectoribus ille egregius Dei sapiens dicit: Abominationes Aegyptiorum immolabimus Domino Deo nostro . 361 Oues quippe Aegyptii edere dedignantur; sed quod abominantur Aegyptii, hoc Isrelite Deo offerunt, quia simplicitatem conscientie, quam iniusti quique uelut infimam abiectamque despiciunt, hanc iusti in uirtutis sacrificium uertunt; et excolentes recti puritatem ac mansuetudinem Deo immolant, quam abominantes reprobi fatuitatem putant. Que nimirum iusti simplicitas breuiter, sed sufficienter exprimitur, cum protinus subinfertur.



CAPUT XXX [uet. XXuIII, Rec. XuII].


uERS. 5.---Lampas contempta apud cogitationes diuitum.

49. Diuitiarum possessionem non esse in crimine, sed cupiditatem.---Quid hoc loco signatur nomine diuitum, nisi elatio superborum, qui uenturi iudicis respectum non habent, dum superbis apud se cogitationibus  tument? Nam sunt nonnulli quos census per tumorem non eleuat, sed [f 1Kb] per misericordie opera exaltat. Et sunt nonnulli qui, dum se terrenis opibus abundare conspiciunt, ueras Dei diuitias non requirunt, atque eternam patriam non amant, quia hoc sibi sufficere, quod rebus temporalibus fulciuntur, putant. Non est ergo census in crimine, sed affectus. Cuncta enim que Deus condidit bona sunt; sed qui bonis male utitur profecto agit ut, quasi per edacitatis ingluuiem, eo per quem uiuere debuit pane moriatur. Pauper ad requiem Lazarus uenerat, superbum uero diuitem tormenta cruciabant . Sed tamen diues Abraham fuerat, qui in sinu Lazarum tenebat; qui tamen auctori suo colloquens, dicit: Loquar ad Dominum meum, cum sim puluis et cinis  . Quid itaque iste diuitias suas estimare nouerat, qui semetipsum puluerem cineremque pensabat? Aut quando hunc res possesse extollerent, qui de se quoque, earum uidelicet possessore, tam abiecta sentiret?

50. Diuites censeri qui egent, et fastu tument. His despectui sunt mundi contemptores.---Atque iterum sunt nonnulli quibus et res terrene non suppetunt, et tamen apud se per fastum tumoris eriguntur. Hos et census ad ostensionem potentie minime subuehit, et tamen morum proteruia inter reprobos diuites addicit. Quoscunque ergo sequentis uite amor non humiliat, hoc in loco sacer sermo diuites appellat, quia [g 1Kb] in iudicii quoque ultione non discrepant utrum rebus an solis moribus intumescant.  Qui cum uitam simplicium in hoc mundo humilem abiectamque conspiciunt; elatis protinus despectibus irrident. Nequaquam quippe eis hoc exterius adesse considerant, ad quod ipsi totis conatibus anhelant. Quasi stultos ergo despiciunt qui scilicet ea non habent que ipsi utique uel habendo, uel solummodo amando, [h 1Kb] moriuntur; et quasi mortuos deputant, quos nequaquam secum uiuere carnaliter pensant. Qui enim ab huius mundi appetitu moritur, a terrenis mentibus profecto omni modo exstinctus estimatur. Quod bene nostri miraculum Redemptoris signat, cum ab immundo spiritu hominem liberat, de quo nimirum scriptum est: Clamans, et multum discerpens eum, exiit ab eo; et factus est sicut mortuus, ita ut multi dicerent quia mortuus est. iehsu  autem tenens manum eius, eleuauit eum, et surrexit . uelut mortuus quippe ostenditur qui a maligni spiritus potestate liberatur, 362 quia quisquis iam terrena desideria subigit, uitam in se carnalis conuersationis exstinguit; et mundo mortuus apparet, quia possessore prauo, qui per immunda desideria se agitabat, caret. Quem multi mortuum dicunt, quia qui spiritaliter uiuere nesciunt eum qui  carnalia bona non sequitur exstinctum funditus arbitrantur.

[uet. XXIX.] 51. Iusti, carnalium oculis sine luce, coram Deo ardent et lucent.---Sed quia ipsi quoque derisores simplicium Christianitatis nomine censentur, reuerentia religionis pressi, exhibere malum publice irrisionis erubescunt. Unde fit ut apud se tumidi tacentesque derideant, quos abiectos ualde atque infimos per simplicitatem putant. Bene ergo dicitur: Lampas contempta apud cogitationes diuitum, quia superbi quique, dum pensare bona sequentia, ut superius diximus, [a 1Kb] nesciunt, pene nichil estimant, quem non uident habere quod amant. Sepe namque contingit ut electus quisque, qui ad eternam felicitatem ducitur, continua hic aduersitate deprimatur,  non hunc rerum abundantia fulciat, non dignitatum gloria honorabilem ostendat, nulla ei obsequentum frequentia suppetat, nulla hunc humanis oculis uestium pompa componat; a cunctis uero despicabilis cernitur, et huius mundi [b 1Kb] gratia indignus estimatur. Sed tamen ante occulti iudicis oculos uirtutibus emicat, uite meritis coruscat, honorari metuit, despici non refugit; corpus continentia afficit, sola in animo dilectione pinguescit, mentem semper ad patientiam preparat, et erectus pro iustitia, de perceptis contumeliis exsultat, afflictis ex corde compatitur, de bonorum prosperitatibus quasi de propriis letatur, sacri uerbi pabula in mente [c 1Kb] sollicitus ruminat, et inquisitus quodlibet eloqui dupliciter ignorat. Bene itaque iusti simplicitas et lampas esse dicitur, et  contempta. Lampas, quia interius lucet; contempta, quia exterius non lucet. Intus ardet flamma caritatis, foris nulla gloria resplendet decoris. Lucet ergo et despicitur [d 1Kb] qui flagrans uirtutibus abiectus estimatur. Mentes quippe carnalium pensare bona non ualent, nisi que carnaliter uident. Hinc est quod Dauid sanctum pater ipse despexerat, quem prophete Samuelis oculis presentare recusabat. Qui ad unctionis gratiam dum septem filios deduxisset, a propheta requisitus an numerum sobolis explesset, cum magna [e 1Kb] desperatione respondit: Est puer paruulus qui pascit oues . Quo deducto et electo, protinus audiuit: Homo uidet in facie, Deus autem [f 1Kb] perscrutatur cor . Lampas ergo Dauid per innocentiam fuerat; sed tamen ualde contempta,  quia exteriora cernentibus non lucebat. Sciendum uero est quod iustus quisque aut temporalem gloriam non habet, aut hanc sub semetipso frangit, si habet, ut honori suo liber emineat, ne ei uictus delectatione succumbat. Hinc enim est quod ille predicator egregius ante humanos oculos apostolatus sui gloriam humiliauerat, qui dicebat: Non usi sumus hac potestate, cum possimus oneri esse ut Christi apostoli, sed  facti sumus paruuli in medio uestrum . Eius uero auditoribus nimirum tumor diuitum adhuc in corde remanserat, cum dicebant: Epistole graues sunt et fortes, 363 presentia autem corporis infirma, et sermo contemptibilis . Quem enim talia dicere posse cognouerant, secum communiter uiuere non posse iudicabant. Cumque eum et humilem uiuendo cernerent, et altum sermone pensarent, sua eos elatio compulit ut quem per scripta timuerant per presentie uerba despicerent. Quid igitur Paulus, nisi contempta lampas apud cogitationes diuitum fuit, qui unde magisterium humilitatis exhibuit, inde a rudibus discipulis superbie contumelias recepit? Horrendo etenim modo languor superbientium unde detumescere debuit excreuit, dum mens elata carnalium  hoc quasi dedignabile repulit, quod magister imitabile ostendit. An contempta lampas non erat, qui, tot uirtutibus emicans, tanta a persecutoribus aduersa tolerabat ? Legatione in catena fungitur, eiusque uincula in omni pretorio manifestantur, uirgis ceditur, multisque ex genere, ex gentibus, periculis urgetur , lapidibus Lystris tunditur, pedibus extra urbem trahitur, quia exstinctus estimatur . Sed usquequo lampas ista contemnitur? Usquequo despicabilis habetur? [g 1Kb] Nunquidnam fulgorem suum nullatenus exerit, et nunquam quanta claritate candeat ostendit? Ostendit plane. Nam cum lampas contempta apud cogitationes diuitum diceretur, protinus additur:



CAPUT XXXI.


IBID.---Parata ad tempus statutum.

52. Iusti hic spreti fulgebunt in die iudicii.---Statutum quippe contempte lampadis tempus est extremi iudicii predestinatus dies, quo iustus quisque, qui nunc despicitur, quanta potestate fulgeat demonstratur. [uet. XXX.] Tunc enim cum Deo iudices ueniunt, qui nunc pro Deo iniuste iudicantur. Tunc eorum lux tanto latius emicat, quanto eos nunc manus persequentium durius angustat. Tunc reproborum oculis patescet quod celesti potestate subnixi sunt qui terrena omnia sponte reliquerunt. Unde electis suis ueritas dicit: uos qui secuti estis me, in regeneratione, cum sederit Filius hominis in sede maiestatis sue, sedebitis et uos super duodecim sedes, iudicantes  duodecim tribus Isrel . Neque enim plus quam duodecim iudices illa interni consessus curia non habebit; sed nimirum duodenario numero quantitas uniuersitatis exprimitur, quia quisquis, stimulo diuini amoris excitatus, hic possessa reliquerit, illic procul dubio culmen iudiciarie potestatis obtinebit, ut simul tunc iudex cum iudice ueniat, qui nunc consideratione iudicii sese spontanea paupertate  castigat. Hinc est enim quod de sancte Ecclesie sponso per Salomonem dicitur: Nobilis in portis uir eius, quando sederit cum senatoribus terre . Hinc Isaias ait: Dominus ad iudicium ueniet cum senioribus populi sui . Hinc eosdem [a 1Kb] seniores ueritas non iam famulos, sed amicos denuntiat, dicens: Non iam dicam uos seruos, sed amicos meos . Quos nimirum Psalmista intuens, ait: Mihi autem nimis honorificati sunt amici tui, Deus . Quorum dum celsitudinem cordis aspiceret, mundi gloriam qua calce calcarent protinus addidit: Nimis confortatus est principatus eorum. Ac ne paucos esse crederemus, quos proficere usque ad summam tante perfectionis agnoscimus, illico adiunxit: 364 Dinumerabo eos, et super arenam multiplicabuntur. Quot  itaque nunc pro amore ueritatis sese libenter humiliant, tot tunc in iudicio lampades coruscant. Dicatur igitur recte: Lampas contempta apud cogitationes diuitum, parata ad tempus statutum, quia uniuscuiusque iusti anima uelut abiecta contemnitur cum degens inferius gloriam non habet, sed admirabilis cernitur dum desuper fulget.

53. Christus lampas hic contempta.---Libet inter hec ad Redemptoris uias mentis oculos attollere, sensimque a membris ad caput uenire. Ipse enim nobis lampas ueraciter exstitit, qui, pro redemptione nostra in cruce moriens, tenebrosis nostris mentibus lucem per lignum fudit. Hac nos lampade Ioannes illuminari conspexerat, cum dicebat: Erat lux uera  que illuminat omnem [b 1Kb] hominem uenientem in hunc mundum . Quam tamen apud cogitationes diuitum contemptam uidit, cum paulo post subdidit: In propria uenit et sui eum non receperunt . Huius lampadis flammas Herodes explorare uoluit, cum eius miracula uidere concupiuit, sicut scriptum est: Erat enim ex multo tempore cupiens uidere eum, eo quod audisset multa de illo, et sperabat signum aliquod uidere ab eo fieri . Sed lampas hec ante eius oculos nullo radio lucis emicuit, quia ei qui se non pie sed curiose quesierat nil de se mirabile ostendit. Inquisitus quippe Redemptor tacuit, exspectatus miracula exhibere contempsit, seseque apud se in occultis retinens, eos quos exteriora querere comperit, ingratos foris reliquit: magis  eligens aperte a superbientibus despici, quam a  non credentibus uacua uoce laudari. Unde et protinus lampas ista contempta est, sicut illic subditur: Spreuit autem illum Herodes cum exercitu suo, et illusit indutum ueste alba .

[uet. XXXI.] 54. In die nouissimo coruscabit.---Sed contempta lampas, que in terra irrisiones tolerat, [c 1Kb] de celo iudicium coruscat. Unde hic apte subiungitur: Parata ad tempus statutum. De quo uidelicet tempore per Psalmistam dicit: Cum accepero tempus, ego iustitias iudicabo . Hinc in Euangelio per semetipsam ueritas denuntiat, dicens: Tempus meum nondum aduenit . Hinc Petrus ait: Quem oportet celum suscipere, usque ad tempora restitutionis . Lampas ergo que nunc contemnitur ad statutum tempus uentura preparatur,  quia ipse peccata in die ultimo iudicat, qui nunc peccantium derisiones portat. Et tanto tunc [d 1Kb] durius districtionem exerit, quanto nunc uocandis peccatoribus suam lenius patientiam sternit. Qui enim diu conuertendos exspectat, non conuersos sine retractatione cruciat. Quod per prophetam scilicet breuiter insinuat, dicens: Tacui, semper silui, patiens fui, sicut parturiens loquar . Ut enim iam prediximus, parturiens cum dolore eiicit hoc quod in intimis tempore longo gestauit. Qui ergo semper siluit sicut parturiens loquitur, quia uenturus iudex, qui sine ultione diu facta hominum pertulit, quandoque cum feruore examinis, quasi cum dolore mentis, quante animaduersionis sententiam intus seruauerit ostendit. Nemo igitur hanc lampadem, cum latet, despiciat, ne contemptores, suos, cum de  celo fulserit, 365 exurat. Cui enim nunc non ardet ad ueniam, tunc procul dubio ardebit ad penam. Quia ergo per supernam gratiam uocationis tempus accipimus, dum adhuc licentia superest, eius iram, qui ubique est, mores in melius commutando, fugiamus. Solum quippe animaduersio illa non inuenit quem correctio abscondit.

55. Hec nos, largiente Domino, in duobus iam [e 1Kb] corporibus 366 transcurrisse sufficiat. Quia enim sacri libri sequentia mysteriorum uirtutibus extensa complecti breuiter exponendo non possumus, ea necesse est ut aliis uoluminibus reseruemus, quatenus lector tanto feruentior ad legendi studium redeat, quanto ex lectionis quoque [f 1Kb] intercisione  respirat.



Pars Tertia, LIBRIS SEX CONSTANS.



LIBER UNDECIMUS. In quo caput duodecimum, a uersu sexto, decimum tertium, et decimi quarti quatuor priores uersus, mutato tantisper stylo, exponuntur.



CAPUT PRIMUM.


1. Que sint tota hac tertia parte exponenda et quo stylo.---Quamuis in prolixo opere esse culpabilis styli mutabilitas non debeat, ne quis tamen me ex locutionis mee immutatione reprehendat, in epistola libris premissa [a 1Kb] causam reddidi cur tertiam huius operis partem ad aliarum usque similitudinem minime emendando perduxi. Quibus scilicet exclusis, hoc quoque additur, quod ab eo uersu, quo dicitur: Abundant tabernacula predonum, eiusdem partis expositio  incipit, et usque ad hoc, quod scriptum est: [b 1Kb] Dulcedo eorum uermis; disserendo pertingit. Que nimirum tam multa sunt, ut in uno corpore comprehendi non possent, nisi sub magna breuitate dicerentur. Qui ergo ab aliis actibus uacat, legat cetera multipliciter dicta. [c 1Kb] Cui uero ad studiose legendum non uacat, huius partis ei breuitas placeat, in qua non tam que sentimus dicimus quam ea que sunt dicenda signamus. Igitur quoniam in ea multa, sicut me loquente  excepta sunt, ita dereliqui, immutationem styli lector meus equanimiter accipe, quia et sepe eosdem cibos edentibus, diuersitas placet coctionis. Sed quoties partes singulas ad legendum sumis, reducere semper ad memoriam eam, [d 1Kb] quam proposui cause originem, stude, quia et per beatum Iob, qui dolens dicitur, passiones Domini eiusque corporis, id est sancte Ecclesie designantur, et amici eius hereticorum tenent speciem, qui, ut sepe iam diximus , Deum dum defendere  nituntur, offendunt. Qui dum ficte consulunt, sanctorum mentem fortiter affligunt; nec tamen per cuncta que loquuntur a ueritatis cognitione desipiunt, sed plerumque [e 1Kb] et stultis prudentia, et fictis uera permiscent, ut dum ex ueritate aliquid prerogant, facile ad falsitatem trahant. Unde amici quoque beati Iob modo despicabilia, modo autem mira sunt que loquuntur; que tamen sanctus uir aliquando reprobando conuincit, aliquando uero approbando suscipit,  atque ad usum rectitudinis pertrahit etiam que ab eis recta, sed non recte proferuntur. Itaque inopiam suam despicientes despicit, atque in sterquilinio corpore positus, in quanto uirtutum culmine apud se sedeat ostendit, cum nil esse presentis uite diuitias memorat, quos abundare et reprobis narrat, dicens:



CAPUT II [uet. I, Rec. II].

CAP. 12, uERS. 6.---Abundant tabernacula predonum, et audacter prouocant Deum, cum ipse dederit  omnia [f 1Kb] in manibus eorum.

2. Quantus in Iob diuitiarum contemptus eluceat.---Facile est hominem tunc diuitias despicere, cum habet; difficile uero est eas, cum non habet, uiles estimare. Unde patenter ostenditur quantus contemptus terrenarum rerum in beati Iob cogitatione fuerit, qui tunc dicit nulla esse que abundant reprobis, 367 quando omnia amisit. Ait ergo: Abundant tabernacula predonum, et audacter prouocant Deum,  quia plerumque mali eo magis contra Deum superbiunt, quo ab eius largitate et contra meritum ditantur; et qui prouocari bonis ad meliora debuerant, donis peiores fiunt.

3. Que iniuste faciunt mali, Deus fieri iuste permittit---Sed intelligendum nobis est quomodo predones appellentur, dum protinus additur: Cum ipse dederit omnia in manibus eorum. Si enim predones sunt, uiolenter abstulerunt, et dubium non est quia uiolentorum non sit adiutor Deus. Quomodo igitur ipse dat  quod hi qui predones sunt nequiter tollunt? Sed sciendum est quia aliud est quod omnipotens Deus misericorditer tribuit, aliud quod omnipotens Deus misericorditer tribuit, aliud quod iratus haberi sinit. Nam quod predones peruerse faciunt, hoc dispensator equissimus fieri non nisi iuste permittit; ut et is qui rapere sinitur cecatus mente culpam augeat, et is qui rapinam patitur iam in eiusdem rapine damno pro alia quam ante perpetrauit culpa feriatur. Ecce enim quidam [g 1Kb] in montis fauce constitutus insidiatur  itinerantibus; sed is qui iter agit iniqua fortasse quedam aliquando perpetrauit, eique omnipotens Deus malum suum in presenti uita retribuens, atque hunc insidiatoris manibus tradens, uel spoliari rebus, uel etiam interimi permittit. Quod ergo predo iniuste appetiit, hoc equissimus iudex iuste fieri permisit; ut et ille reciperet quod iniuste fecerat, et iste grauius quandoque feriatur, per cuius nequissimam uoluntatem culpam omnipotens Deus in alterum iuste uindicauit. Ille purgatur qui opprimitur; in isto reatus augetur, qui opprimit, ut uel de profundo nequitie quandoque ad penitentiam redeat, uel non reuertens tanto grauius eterna damnatione feriatur, quanto diu est in sua iniquitate toleratus. Cum illo ergo misericorditer agitur ut peccatum finiat, cum isto districte  ut multiplicet, nisi ad penitentiam recurrat. In illo mala purgantur dum uim sustinet, in isto cumulantur dum facit. Omnipotens itaque Deus quod fieri prohibet iustum est ut fieri sinat, ut unde nunc exspectat, et non conuersos diu tolerat, quandoque inde plus feriat. Bene ergo dicitur: Abundant tabernacula predonum, et audacter prouocant Deum, cum ipse dederit omnia in manibus eorum, quia quod iniqui tollunt, eis hoc ipse dat, qui illis ad rapinam posset obsistere, si misereri uoluisset.

[uet. II.] 4. Predones sunt qui de donis a Deo sibi collatis superbiunt.---Quod tamen intelligi de rebus quoque spiritalibus potest. Nam plerumque nonnulli doctrine dona percipiunt, sed ex eisdem donis intumescunt, et magni pre ceteris uideri uolunt. Atque  omnipotentem Deum prouocare est de eius donis inter proximos superbire. Qui etiam predones non immerito uocantur, quia dum loquuntur que non faciunt, in usum locutionis sue uerba iustorum tollunt. Sed quia hec ipsa uerba superna eis gratia tribuit, quorum tamen uitam in prauis moribus relinquit, per semetipsos quidem predones sunt, sed tamen bona que habent diuinitus acceperunt. Sequitur:

uERS. 7 et 8.---Nimirum interroga iumenta, et docebunt te; uolatilia celi et indicabunt tibi. Loquere terre, et respondebit tibi, et narrabunt pisces maris.



CAPUT III.

368 5. Quid per iumenta et celi uolatilia, quid per terram et pisces maris significetur.---Quid per  iumenta, nisi sensu pigriores, quid per celi uolatilia nisi summa atque sublimia sapientes intelligere debemus? De iumentis quippe, id est sensu pigrioribus, scriptum est: Animalia tua habitabunt in ea . Et quia sublimia sapientes, in uerbis nostri Redemptoris euolant, scriptum est: Ita ut uolucres celi ueniant, et habitent in ramis eius . Quid uero per terram, nisi terrena sapientes? Unde et primo homini celestia deserenti dictum est, Terra es, et in terram ibis . Quid per pisces maris nisi curiosos huius seculi debemus  accipere? [a 1Kb] De quibus Psalmista ait: Pisces maris, qui perambulant semitas maris . Qui in magnis rerum inquisitionibus quasi in abditis fluctibus latent. Quid autem cuncta hec inquisita doceant, adiungit, dicens:



CAPUT Iu.

uERS. 9.---Quis ignorat quod omnia hec manus Domini fecerit?

6. Deum omnium creatorem cuncta predicant.---Ac si aperte dicat: Siue sensu tardiores, seu sublimia sapientes, siue terrenis actibus deditos, seu huius mundi occupatos inquisitionibus requiras, cuncta hec creatorem omnium Deum fatentur, et de potestate eius concorditer sentiunt, [b 1Kb] quamuis sub ea non concorditer uiuant. Quod enim iustus quisque etiam  uiuendo loquitur, hoc iniustus plerumque de Deo uel sola uoce compellitur fateri; fitque ut mali, auctori omnium, cui operibus resistunt, [c 1Kb] attestatione famulentur, quia quem impugnare moribus ausi sunt, creatorem omnium negare non possunt. Quod tamen intelligi etiam iuxta solam speciem littere utiliter potest, quia omnis respecta creatura quasi dat uocem attestationis proprie, ipsam quam habet speciem suam. Iumenta, uel uolatilia, terram, uel pisces requirimus, dum consideramus que nobis concorditer respondent, quod cuncta Dominus fecerit; quia dum nostris oculis suas species ingerunt, se a semetipsis non esse testantur. [d 1Kb] Eo ipso enim quod creata sunt, per ostensam speciem creatori suo quasi uocem confessionis reddunt, qui quia omnia condidit, qualiter  etiam debeant administrari disposuit. Unde subditur:



CAPUT u [uet. et Rec. III].

uERS. 10.---In cuius manu anima omnis uiuentis, et spiritus uniuerse carnis hominis.

7. Qui prestitit esse quod non erat, prouidit qualiter sit quod iam existit. Spiritus hominis duobus modis intelligitur.---Per manum quippe potestas exprimitur. Anima igitur omnis uiuentis, et spiritus uniuerse carnis hominis, in eius potestate est a quo est; ut ipse prouideat qualiter sit, qui prestitit esse quod non fuit. Potest uero per animam omnis uiuentis iumentorum uita signari. Omnipotens autem Deus iumentorum animam usque ad corporeos sensus uiuificat, hominum uero spiritum usque ad spiritalem  intellectum tendit. In eius ergo manu est anima omnis uiuentis, et spiritus uniuerse carnis hominis, dum et in illo hoc prestat anime ut uiuificet carnem, et in isto ad hoc uiuificat animam, ut ad intelligendam perueniat eternitatem. Sciendum uero est quia in sacro eloquio spiritus hominis duobus modis poni consueuit. Aliquando namque spiritus pro anima, aliquando pro effectu spiritali ponitur. Pro anima namque spiritus dicitur, sicut de nostro ipso capite scriptum est: Inclinato capite tradidit spiritum . Si enim aliud spiritum quam animam  euangelista diceret, exeunte utique spiritu, 369 anima remansisset. Pro effectu quoque spiritali spiritus dicitur, sicut scriptum est: Qui facit angelos suos spiritus, et ministros suos ignem urentem . Angeli quippe, id est nuntii, in sacro eloquio nonnunquam predicatores uocantur, sicut per prophetam dicitur: Labia sacerdotis custodiunt scientiam, et legem requirunt ex ore eius, quia angelus Domini exercituum est . Omnipotens ergo Deus angelos suos spiritus facit, quia predicatores suos spiritales efficit. Hoc autem loco si anima omnis uiuentis ipsa corporis uita signatur, spiritu uniuerse carnis hominis effectus intelligentie spiritalis exprimitur. Sequitur:



CAPUT uI [Rec. Iu].

 uERS. 11.---Nonne auris uerba diiudicat, et fauces comedentis saporem?

8. Unius eiusdemque sapientie quam diuersa dona diuersique inhabitationis modi.---Pene nullum latet quod quinque sensus corporis nostri, uidelicet uisus, auditus, gustus, odoratus et tactus, in omne quod sentiunt atque discernunt, uirtutem discretionis et sensus a cerebro trahunt. Et cum unus sit iudex sensus cerebri qui intrinsecus presidet, per meatus tamen proprios sensus quinque discernit, Deo mira operante, ut neque oculus audiat, neque auris uideat, neque os olfaciat, [a 1Kb] neque nares gustent, neque manus odorentur. Et cum per unum sensum cerebri omnia disponantur, quilibet tamen horum sensus aliud facere non potest, preter id quod ex dispositione  conditoris accepit. Ex istis ergo corporalibus et exterioribus, interiora et spiritalia colligenda sunt, ut per id quod in nobis publicum est transire debeamus ad secretum quod in nobis est et nosmetipsos latet. [uet. Iu.] Intuendum quippe est quia cum una sit sapientia, alium minus, alium magis inhabitat; alii hoc, alii illud prestat, et, quasi cerebri more, nobismetipsis uelut quibusdam sensibus utitur, ut quamuis ipsa sibimet nunquam sit dissimilis, per nos tamen diuersa et dissimilia semper operetur, quatenus iste sapientie, ille scientie donum percipiat; iste genera linguarum, ille gratiam curationum habeat.

9. uerba sapientie reprobi solum audiunt, electi etiam gustant.---Sed in his uerbis beatus Iob, quibus  ait: Auris uerba diiudicat, et fauces comedentis, saporem, etiam de electis ac reprobis aliquid uidetur innuere, quia uerba sapientie, que reprobi audiunt, electi non solum audiunt, sed etiam gustant, ut eis in corde sapiat quod reproborum non mentibus, sed solummodo auribus sonat. Aliud namque est nominatum cibum audire solummodo, aliud uero etiam gustare. Electi itaque cibum sapientie sic audiunt, ut degustent, quia hoc quod audiunt eis per amorem medullitus sapit. Reproborum uero scientia usque ad cognitionem sonitus tenditur, ut quidem uirtutes audiant,  sed tamen corde frigido qualiter sapiant ignorent. Quibus uidelicet uerbis beatus Iob amicorum suorum imperitiam, et eorum qui de doctrina sapientie inflantur arrogantiam reprobat, quia aliud est de Deo aliquid scire, aliud uero hoc quod cognoscitur [b 1Kb] fauce intelligentie gustare. Recte ergo dicitur: Nonne auris uerba diiudicat, et fauces comedentis, saporem? Ac si aperte arrogantibus diceretur: Doctrine uerba, que uobis usque ad aurem ueniunt, mihi etiam per saporem intimum intelligentie fauces tangunt. Quia uero infirma etas, etiam cum recte sapit, ad predicandum non debet incaute prosilire, recte subditur:



CAPUT uII.

uERS. 12.---370 In antiquis est sapientia, et in  multo tempore prudentia.

10. Sapientia per uiuendi usum et experientiam confirmatur.---Illa enim dicta in sapientie radice solidata sunt, que per uiuendi usum etiam actuum experimento conualescunt. Sed quia multis et longior uita tribuitur, et sapientie gratia non confertur, recte adhuc in cuius iudicio ipsa dona pendeant demonstratur, dum subditur:



CAPUT uIII.

uERS. 13.---Apud ipsum est sapientia et fortitudo; ipse habet consilium et intelligentiam.

11. Christus Dei sapientia et fortitudo.---Hec non incongrue de Unigenito summi Patris accipimus, ut ipsum esse Dei sapientiam et fortitudinem sentiamus. Nam Paulus quoque nostro intellectui attestatur,  dicens: Christum Dei uirtutem et Dei sapientiam ; qui apud ipsum semper est, quia in principio erat uerbum, et uerbum erat apud Deum, et Deus erat uerbum . Habet autem Deus consilium et intelligentiam: consilium uidelicet, quia disponit sua; intelligentiam, quia cognoscit nostra. [uet. u.] Potest quoque consilii nomine [c 1Kb] ipsa occulti iudicii mora signari, ut quod aliquando tardius delinquentes percutit, non quia iniquorum culpa non conspicitur, sed ut damnationis eorum sententia, que pro agenda penitentia differtur, [d 1Kb] quasi tarda ex consilio prodire uideatur. Quod ergo foris quandoque aperta sententia indicat, hoc apud omnipotentem Dominum ante secula in consilio latebat. Sequitur:



CAPUT IX [Rec. u].


uERS. 14.---Si destruxerit, nemo est qui edificet; si incluserit hominem, nullus est qui aperiat.

12. Deus humanam mentem destruit ab ea recedendo. Qui male agit conscientiam sibi carcerem facit.---Omnipotens Deus humanum cor destruit cum relinquit, edificat dum replet. Neque enim humanam mentem debellando destruit, sed recedendo, quia ad perditionem suam sufficit sibi dimissa. Unde plerumque fit ut cum audientis cor exigentibus culpis omnipotentis Dei gratia non repletur, incassum exterius a predicatore  moneatur, quia mutum est os omne quod loquitur, si ille interius in corde non clamet, qui aspirat uerba que audiuntur. Hinc Propheta ait: Nisi Dominus edificauerit domum, in uanum laborant qui edificant eam . Hinc Salomon dicit: Considera opera Dei quod nemo possit corrigere quem ille despexerit . Nec mirum si a corde reprobo predicator minime auditur, dum nonnunquam ipse quoque Dominus in his que loquitur resistentium moribus impugnatur. Hinc est enim quod Cain et diuina uoce admoneri potuit, et mutari non potuit, quia exigente culpa malitie, iam intus Deus cor reliquerat, cui foris ad testimonium uerba faciebat. Bene autem subditur: Si incluserit hominem, nullus est qui aperiat. Quia omnis homo per id quod  male agit, quid sibi aliud quam conscientie sue carcerem facit, ut hunc animi reatus premat, etiamsi nemo exterius accuset? Qui cum, iudicante Deo, in malitie sue cecitate relinquitur, quasi intra semetipsum clauditur, ne euadendi locum inueniat, quem inuenire minime meretur. Nam sepe nonnulli a prauis actibus exire cupiunt; sed quia eorumdem actuum pondere premuntur, in male consuetudinis carcere inclusi, a semetipsis exire non possunt. Et quidam culpas proprias punire cupientes, hoc quod recte se agere estimant, [a 1Kb] in grauiores culpas uertunt; fitque modo miserabili ut quod exitum putant, hoc inclusionem inueniant. Sic uidelicet reprobus Iudas , cum mortem sibi contra peccatum intulit. 371 ad eterne mortis supplicia peruenit,  et peius de peccato penituit quam peccauit.

13. uocanti Deo nemo resistit, relinquenti obuiat nemo.---Dicatur ergo: Si incluserit hominem, nullus est qui aperiat, quia sicut nemo obsistit largitati uocantis, ita nullus obuiat iustitie relinquentis. Includere itaque Dei est clausis non aperire. Unde et ad Moysen dicitur de Pharaone: Ego obdurabo cor eius . Obdurare quippe per iustitiam dicitur Deus, quando cor reprobum per gratiam non emollit. Recludit itaque hominem quem in suorum operum tenebris relinquit. [uet. uI.] [b 1Kb] Quasi enim aperire hanc inclusionem Isaac primogenito filio uoluit, cum hunc fratri preponere benedicendo conatus est . Sed filium quem pater uoluit Dominus reprobauit, et quem Dominus uoluit pater  etiam nolendo benedixit , ut qui iam primogenita fratri pro esca uendiderat primogenitorum benedictionem non acciperet, quam ex cupidine gule reliquisset: qui terrena ambiens, fugitiua sequens, hereditare cupiens benedictionem, reprobatus est. Non enim inuenit [c 1Kb] penitentie locum, quanquam cum lacrymis inquisisset eam, quia uidelicet fructum non habent lamenta, que student cum gemitu desiderare peritura. Aperire itaque Isaac nec filio potuit,  quem Deus omnipotens iusto iudicio in sue carcere malitie inclusit. Sequitur:



CAPUT X [Rec. uI].

uERS. 15.---Si continuerit aquas, omnia siccabuntur; si emiserit eas, subuertent terram.

14. Subtracta predicatione aut gratia, cor arescit.--- [d 1Kb] Si aqua scientia predicationis accipitur, sicut scriptum est: Aqua profunda, uerba ex ore uiri [e 1Kb] et torrens redundans fons sapientie , cum aqua continetur, cuncta siccantur; quia si scientia predicatorum subtrahitur, eorum qui uiridescere in spe eterna poterant, corda protinus arefiunt; ut in desperata siccitate remaneant, dum, fugitiua diligentes, nesciunt sperare mansura. Sin uero aque nomine sancti Spiritus gratia designatur, sicut ueritatis  uoce in Euangelio dicitur: Qui credit in me, sicut dicit Scriptura, flumina de uentre eius fluent aque uiue ; ubi statim euangelista subiunxit: Hoc autem dixit de Spiritu, quem accepturi erant credentes in eum; congruus in his sermonibus intellectus patet, quibus ait: Si continuerit aquas, omnia siccabuntur, quia si sancti Spiritus gratia ab audientis mente subtrahitur, arescit protinus intellectus, qui iam per spem [f 1Kb] uiridescere in audiente uidebatur. Quod autem non aquam, sed aquas memorat, pluralitatis appellatione, ad septiformem donorum spiritalium gratiam recurrit, quia quasi tot aquis unusquisque infunditur, quot donis repletur. De quibus apte subiungitur: Si emiserit eas, subuertent  terram.

15. Afflante gratia, cor terrena sapiens subuertitur et mutatur.---Quid enim terra, nisi peccator accipitur, cui per sententiam dictum est: Terra es, et in terram ibis ? Manet itaque terra immobilis, cum preceptis dominicis peccator obedire contemnit; cum ceruicem superbie erigit, atque a ueritatis lumine oculos mentis claudit. Sed quia scriptum est: Pedes eius steterunt, et mota est terra , quia cum ueritas in corde figitur, mentis immobilitas agitatur, si sancti Spiritus gratia superno munere iuxta uocem predicantis infunditur, statim terra subuertitur, quia peccatricis mentis duritia ab immobilitatis sue obstinatione 372 permutatur, ut tantum se postmodum preceptis dominicis flendo  subiiciat, quantum superbiendo prius contra Dominum ceruicem cordis erigebat. uideas namque quod terra cordis humani, aqua diuini muneris infusa, post libenter iniurias toleret, quas prius [g 1Kb] uehementer irrogabat; post etiam sua tribuat, que prius et aliena rapiebat; post carnem abstinendo cruciet, que prius satietate carnis per mortifera turpitudinum oblectamenta defluebat; post etiam persecutores diligat, que prius diligere etiam se amantes nolebat.  [uet. uII.] Cum igitur mens humana, diuino munere infusa, contra hoc quod consueuerat agere ceperit, terra subuersa est, quia deorsum missa est, que prius eminebat, et sursum eleuata est facies, que prius in profunda premebatur.

16. Quod in Paulo conuerso mire elucet.---Libet in huius rei exemplo unum e multis ad medium Paulum uocare; qui cum, acceptis contra Christum epistolis, Damascum pergeret, sancti Spiritus gratia in itinere infusus, ab illa sua protinus crudelitate mutatus est; et postmodum plagas pro Christo accepit, quas ueniebat inferre Christianis; et qui prius carnaliter uiuens, in mortem conabatur sanctos Domini tradere, gaudet postmodum pro uita sanctorum [a 1Kb] sue carnis sacrificium immolare . Ille crudelitatis  eius frigide cogitationes uerse sunt in ardorem pietatis; et qui prius fuit blasphemus et persecutor, humilis post factus est piusque predicator . Qui lucrum maximum putauit, se in discipulis Christum occidere, iam uitam suam Christum estimat, et mori lucrum . Emissa ergo aqua terra subuersa est, quia Pauli mens, mox ut sancti Spiritus gratiam accepit, statum sue immobilitatis atque crudelitatis immutauit. Quod contra per prophetam Dominus contra Ephraim queritur, dicens: Ephraim factus est subcinericius panis, qui non reuersatur . Panis namque subcinericius super se cinerem portans, partem mundiorem deorsum premit, partemque superiorem tanto sordidiorem habet, quanto in ea cinerem tolerat. Mens  itaque que terrena cogitat quid super se aliud quam cineris molem portat? Sed si reuersari uoluerit, mundam faciem quam deorsum presserat superius reducit, cum cinerem quem portabat excusserit. Si igitur terrenarum cogitationum cinerem a mente excutimus, quasi panem subcinericium reuersamus, ut illa nostra intentio iam postponi debeat, quam prius cogitationis infime cinis premebat; et munda facies ad superiora ueniat, ut recta nostra intentio mole iam terreni desiderii non prematur. Quod nequaquam agere possumus, nisi sancti Spiritus gratia perfundamur, quia uidelicet omnipotens Deus si aquas emiserit, subuertent terram. Sequitur:



CAPUT XI [uet. uIII].

uERS. 16.---Apud ipsum est fortitudo et sapientia.

 17. In iudicio reprobi prius condemnabuntur, quam electi gloria donentur.---Paulo superius dictum fuerat: Apud ipsum est sapientia et fortitudo; nunc autem dicitur: Apud ipsum est fortitudo et sapientia. Quia enim omnipotens Deus, cum pietatis sue mysterio homo factus est, prius mansuetudinis doctrinam protulit, et postmodum in iudicio quante sit fortitudinis ostendit, recte superius sapientia ante fortitudinem memoratur, cum de Patris Unigenito 373 dicitur: Apud ipsum est sapientia et fortitudo. Quia uero ad iudicandum ueniens in terrore sue uirtutis apparebit, et repulsis reprobis, electis suis in regno perpetuo, qualiter sit sapientia Patris indicabit, recte in  subsequenti sententia apud ipsum esse prius fortitudo, et post sapientia dicitur. In uerbis itaque prioribus, quibus ait: Apud ipsum est sapientia et fortitudo, aperte indicat, quia hoc quod mansuetus edocuit qualiter credendum fuerit, in iudicii uirtute terribilis ostendet. In uerbis uero subsequentibus, quibus ait: Apud ipsum est fortitudo et sapientia, luce clarius demonstrat, quod prius in iudicio per uirtutem reprobos destruit, et postmodum electorum mentibus eterni regni perfecto lumine infulget. Sed quia ante extremi diem iudicii iudicare quotidie occultis dispositionibus facta mortalium non desistit, ad hoc quod nunc agitur reditur, cum subditur:



CAPUT XII [Rec. uII].

uERS. 16, 17.---Ipse nouit et decipientem, et eum  qui decipitur. Adducit consiliarios in stultum finem et iudices in stuporem.

18. Deus iniquorum dolos et scit in examine, et nescit in amore.---Cum omnis qui proximum suum decipere conatur iniquus sit, et iniquis ueritas dicat: Non noui uos, discedite a me omnes qui operamini iniquitatem , qualiter hoc in loco dicitur, quia Dominus decipientem nouit? Sed quia scire Dei aliquando cognoscere dicitur, aliquando approbare, et scit iniquum, quia cognoscendo iudicat , et tamen iniquum nescit, quia eius facta non approbat. Et nouit ergo quia deprehendit; et non nouit, quia hunc in sue sapientie specie non recognoscit: sicut de ueraci quolibet uiro dicitur quia  falsitatem nesciat, non quia cum uel ab aliis falsum dicitur, hoc reprehendere ignorat, sed eamdem ipsam fallaciam et scit in examine, et nescit in amore, ut uidelicet ipse hanc non agat, quam actam ab aliis damnat. Et fit plerumque ut nonnulli insidiis uacantes aliene uite peruersitatis sue laqueos tendant; et cum quis nesciens eisdem laqueis capi conspicitur, utrum hec diuinitus uideantur fortasse dubitatur; miranturque homines si hec Deus uideat, cur fieri permittat; sed ipse nouit decipientem et eum qui decipitur. Nouit enim decipientem, quia plerumque anteriora eius conspicit, et hunc iusto iudicio cadere etiam in alia peccata permittit. Nouit decipientem, quia in manu suorum operum dimissum hunc ut ad peiora proruat deserit, sicut scriptum est: Qui nocet,  noceat adhuc; et qui in sordibus est, sordescat adhuc . Nouit quoque et eum qui decipitur, quia sepe committunt homines mala que sciunt, et idcirco permittuntur decipi, ut cadant in mala etiam que nesciunt. Quod tamen deceptis aliquando ad purgationem, aliquando uero ad ultionis initium fieri solet.

19. Stultus finis eorum qui bonum non bona intentione faciunt.---Adducit autem consiliarios in stultum finem, cum etiam bonum quodlibet non bona intentione faciunt, sed ad temporalis muneris retributionem tendunt. Si enim ipse summi Patris Unigenitus, quia per hoc quod factus est homo eterna  nuntiauit, magni consilii angelus est uocatus, recte consiliarios predicatores accipimus, qui suis auditoribus consilium uite prebent. Sed cum predicator quisque ideo eterna predicat, ut temporalia lucra consequatur, profecto in stultum finem 374 deducitur, quia illo per laborem tendit, unde per mentis rectitudinem fugere debuit.

[uet. IX, rec. uIII.] 20. Eorum qui aliis presunt nec inuigilant, stupor.---Bene autem subditur: Et iudices in stuporem. Omnes enim qui examinandis aliorum moribus presunt recte iudices uocantur. Sed cum is qui [a 1Kb] preest, subiectorum uitam nequaquam sollicite discutit, nec quem qualiter corrigat agnoscit, in stuporem iudex deductus est, quia qui iudicare male acta debuit, nequaquam ea que iudicanda sunt  deprehendit. Sequitur:



CAPUT XIII.

uERS. 18.---Balteum regum dissoluit, et precingit fune renes eorum.

21. Deus mentis elationem peccatis carnalibus punit.---Qui membrorum suorum motus bene regere sciunt, non immerito reges uocantur. Sed cum de ipsa continentia elatione mens tangitur, plerumque omnipotens Deus eius superbiam deserens, hanc in immunditiam operis cadere permittit. Regum itaque balteum dissoluit, quando in his qui bene regere sua membra uidebantur, propter elationis culpam, castitatis in eis cingulum destruit. Quid uero in fune accipitur, nisi peccatum? Sicut per Salomonem dicitur: Iniquitates sue capiunt impium, et funibus peccatorum  suorum constringitur . Et quia in renibus carnis delectatio principatur, districtus conscientiarum iudex, qui regum balteum dissoluit, fune precingit renes eorum, quatenus dissoluto castitatis cingulo, scilicet eorum membris delectatio peccati dominetur, ut quos in occulto superbia inquinat, quam sint detestabiles etiam in publico ostendat. Sequitur:



CAPUT XIu [Rec. IX].

uERS. 19.---Ducit sacerdotes inglorios, et optimates supplantat.

22. Qui aut curam sibi subditorum negligunt, aut aliud quam eterna premia requirunt, inglorii.---Magna sacerdotis gloria est rectitudo subditorum. Unde bene egregius predicator discipulis dicit: Que enim est  nostra spes, aut gaudium, aut corona glorie? nonne uos ante Dominum ? Sed cum sacerdotes uitam discipulorum negligunt, et nullum de eorum prouectibus ante Dominum fructum ferunt, quid aliud quam inglorii dicuntur? quia ante districtum iudicem nimirum gloriam tunc non inueniunt, quam modo in subditorum suorum moribus predicationis studio non exquirunt. Bene autem dicitur: Et optimates supplantat, quia cum mentem regentium  iusto iudicio deserit, hec [b 1Kb] internum retributionis premium non requirit; et in eo supplantatur quo fallitur, ut pro eterna gloria de principatu temporali gratuletur. Supplantantur igitur optimates, [c 1Kb] quia dum uera celestis patrie premia negligunt, in suis hic uoluptatibus cadunt. Sequitur:



CAPUT Xu.

uERS. 20.---Commutans labium ueracium, et doctrinam senum auferens.

23. Deus ueritatis uerbum facientibus tribuit, non facientibus tollit.---Cum sacerdos non agit bona que loquitur, ei etiam sermo subtrahitur, ne loqui audeat quod non operatur, sicut per Prophetam dicitur: Peccatori autem dixit Deus: Quare tu enarras iustitias meas, et assumis testamentum meum per os  tuum ? [d 1Kb] Unde etiam deprecatur, dicens: Et ne auferas de ore meo uerbum ueritatis usquequaque . Perpendit namque quod omnipotens Deus ueritatis uerbum facientibus tribuit, et non facientibus tollit. Qui ergo hoc [e 1Kb] de ore suo non auferri petiit, quid aliud quam gratiam bone operationis quesiuit? Ac si aperte diceret: A bono opere errare me non sinas, ne dum amitto ordinem bene uiuendi, rectitudinem perdam loquendi. [uet. X.] Et plerumque doctor qui docere audet 375 quod negligit agere, cum desierit bona loqui que operari contempsit, docere subiectos incipit praua que agit, ut iusto omnipotentis Dei iudicio, in bono iam nec linguam habeat, qui habere bonam uitam recusat, [f 1Kb] quatenus cum mens eius terrenarum rerum amore incenditur, de terrenis rebus semper loquatur. Unde  in Euangelio ueritas dicit: Ex abundantia cordis os loquitur: Bonus homo de bono thesauro profert bona, et malus homo de malo thesauro profert mala . Hinc etiam Ioannes ait: Ipsi de mundo sunt, ideo de mundo loquuntur. Bene ergo dicitur: Commutans labium ueracium, et doctrinam senum auferens , quia hi qui prius celestia predicando ueraces erant, dum temporalia diligentes, [g 1Kb] ad terrena corruunt, labium ueracium commutatur, et senum doctrina tollitur, quia diligentes temporalia priorum suorum precepta minime sequuntur, ut locum regiminis quasi ad fructum uoluptatis teneant, non ad usum laboris.

24. Iudei Christum quem uenturum dixerant, negarunt presentem.---Quod tamen apertius de Iudeis  ualet intelligi, qui ante incarnationem Domini ueraces fuerunt, quia hunc uenturum esse crediderunt, atque nuntiauerunt; sed postquam in carne apparuit, hunc esse negauerunt. Labium itaque ueracium mutatum est, quia quem uenturum dixerant negauerunt presentem. Et doctrina senum ablata est, quia nequaquam [h 1Kb] ea credendo secuti sunt que patres suos predixisse meminerunt. Unde etiam Elia ueniente promittitur quod reducat corda filiorum ad patres eorum  , ut doctrina senum que nunc a Iudeorum corde ablata est tunc miserante Domino redeat, quando hoc intelligere de Domino ceperint filii quod predicauerunt patres. Sin uero senes eosdem quoque Iudeos accipimus, qui, suadente perfidia, ueritatis uerbo contraire conati sunt, doctrina senum ablata est postquam hanc Ecclesia ex gentibus uidelicet iuuencula accepit, que per Psalmistam dicit: [a 1Kb] Super seniores intellexi . Quam quia operando tenuit, qualiter super seniores intellexerit ostendit, dum protinus subdit, dicens: Quia mandata tua exquisiui. Quia enim studuit operando implere quod didicit, accepit intelligere quod doceret. Unde adhuc apte subditur:



CAPUT XuI.

 uERS. 21.---Effundit despectionem super principes, [b 1Kb] et eos qui oppressi fuerant releuans.

25. Iudei propter infidelitatem despecti. Gentiles ob fidem a casu erecti.---Cum enim Iudeorum populus in legis mandato permaneret, et cuncta gentilitas nulla Dei precepta cognosceret, et illi per fidem principari uidebantur, et isti in profundo pressi iacuerunt per infidelitatem. Sed cum incarnationis Dominice mysterium Iudea negauit, gentilitas credidit, et principes in despectionem ceciderunt, et hi qui oppressi in culpa perfidie fuerant in uere fidei libertatem leuati sunt. Hunc uero Isrelitarum casum longe ante Ieremias intuens ait: Factus est Dominus uelut inimicus, precipitauit Isrel, [c 1Kb] precipitauit omnia menia eius, dissipauit munitiones eius . Menia  autem in urbibus [d 1Kb] pro ornamento sunt, munitiones uero in defensionem. [uet. XI.] Et alia sunt dona que nos muniunt, alia que ornant. Prophetica quippe doctrina, genera linguarum, curationum uirtus, quasi quedam menia mentis sunt. [e 1Kb] Que etsi quisque non habeat, stare munitus per fidem et iustitiam 376 potest, quamuis ornatus uirtutum altitudine minime esse uideatur. Spes uero, fides, et caritas, non nostra menia, sed munitiones sunt; que si habere negligimus, hostilibus insidiis patemus. De Iudea ergo, quia prophetiam atque doctrinam, uel miraculorum signa abstulit, menia precipitauit. Quia uero spem, fidem atque caritatem propter eius duritiam auferri permisit, munitiones eius dissipare studuit. Rectus uero ordo seruatus est, ut prius menia,  et post munitiones dissipate dicerentur, quia cum peccatrix anima relinquitur, prius ab ea uirtutum dona, que ad manifestationem spiritus data sunt, et postmodum spei, fidei atque caritatis fundamenta destruuntur. Que cuncta Dominus a perfidis ablata, gentilitati tribuit, atque ex his que infidelibus abstulit mentes fidelium ornauit. [f 1Kb] Unde scriptum est: Et speciei domus diuidere spolia . Cum enim uirtutum spolia a Iudeis abstulit, domui cordis gentilium, quam per fidem inhabitare dignatus est, speciem donorum dedit. Quod uidelicet gestum est, cum uerba Dei, et Iudeorum populus ad solam litteram que occidit acciperet, et conuersa gentilitas per spiritum qui uiuificat penetraret. Unde mox subditur:



CAPUT XuII [Rec. X].

uERS. 22.---Qui reuelat profunda de tenebris, et producit in lucem umbram mortis.

26. Christus occulta reuelauit, et in lucem umbram mortis mutauit.---Cum enim queque mystica de occultis prophetarum uerbis a credentibus agnoscuntur, quid aliud quam profunda de tenebris reuelantur? Unde ipsa quoque ueritas discipulis in parabolis loquens,  ait: Quod dico uobis in tenebris, dicite in lumine . Cum enim mysticos allegoriarum [g 1Kb] nodos per explanationem soluimus, in lumine dicimus quod in tenebris audiuimus. Umbra autem mortis erat legis duritia, que unumquemque peccantem morte corporis [h 1Kb] puniri sanciebat. Sed postquam Redemptor noster asperitatem legalis sanctionis per mansuetudinem temperauit, nec iam pro culpa mortem carnis inferri constituit, sed mors spiritus quantum timenda esset indicauit, in lucem procul dubio umbram mortis produxit. [uet. XXII.] Ista enim mors in qua caro separatur ab anima umbra illius mortis est in qua anima separatur a Deo. In lucem ergo umbra mortis producitur, cum, intellecta morte spiritus, mors carnis minime timetur.  Quod tamen et aliter intelligi potest. Principes etenim non immerito uocantur qui magno consilii iudicio suis cogitationibus semper principantur, omnesque stultos motus potestate sapientie comprimunt. Sed sepe contingit ut in occulto animus de ipsa sua sapientia in elationis fastum subleuetur, et sub eis uitiis corruat, de quibus se uictorem fuisse gaudebat. Recte ergo dicitur: Effundit despectionem super principes. Sed quia nonnunquam hi qui in uitiis iacere uidentur ad penitentie lamenta currunt, seque contra culpas quibus subiacebant erigunt, apte subiungitur: Et eos qui oppressi fuerant, releuans. Nonnulli enim superno illustrati munere, aspiciunt in quanta peccatorum suorum turpitudine iacent, factorum maculas lacrymis lauant, et sub se postmodum carnis sue  motus deprimunt, a quibus ante premebantur.

377 27. Magna Dei dispensatione omnia hic habentur incerta.---Quod nimirum magna omnipotentis Dei dispensatione agitur, ut uidelicet in hac uita omnia habeantur incerta, et nullus ex habita castitate superbiat, quia effundit despectionem super principes. Nullus ex uitiorum suorum depressione desperet, quia eos qui oppressi fuerant releuat. Et quoniam cum  hec aguntur ex occultis Dei consiliis super unumquemque sententia aperta producitur, recte subiungitur: Et reuelat profunda de tenebris.

28. Deus in occultis suis iudiciis omnia uidet nec uidetur.---Profunda enim de tenebris Dominus reuelat quando apertam sententiam ex occultis suis consiliis indicat, ut de unoquoque que sentiat ostendat. Quia enim uidet nunc Creator omnia, et ipse in consiliis non uidetur, recte de illo per Psalmistam dicitur: Posuit tenebras latibulum suum . Sed quasi de istis tenebris ad lumen exit, quando quid de uniuscuiusque actibus sentiat ostendit. Et quia cum is qui peccatorum suorum pondere premebatur ad rectitudinis statum ducitur, prius ipsam mortem conspicit, in qua et deficere consueuerat, et  hanc considerare nesciebat, recte additur: Et producit in lucem umbram mortis. Umbra enim mortis est praua operatio, que de imitatione antiqui hostis, quasi de corporis lineamentis exprimitur. De quo etiam sub cuiusdam significatione dicitur: Et nomen illi mors . Et plerumque eius maligna cogitatio mentes hominum latet, atque per hoc quod nescitur amplius preualet. Umbra ergo mortis in lucem producitur dum sanctorum mentibus maligna operatio antiqui hostis, ut destrui possit, aperitur. Sequitur:

uERS. 23.---Qui multiplicat gentes, et perdit eas, et subuersas in integrum restituit.

29. Occultis Dei iudiciis alii cadunt, alii resurgunt.---Intelligi fortasse ualet quoniam gentes Dominus  multiplicat et perdit, quia nascuntur [a 1Kb] quotidie morituri; et subuersas in integrum restituit, quia resurgent qui fuerint mortui. Quod tamen melius accipimus si hoc qualiter in earum mente agitur sentiamus. Multiplicat enim gentes et perdit, quia eas et per fecunditatem sobolis extendit, et tamen in propria infidelitate derelinquit. Sed subuersas in integrum restituit, quia quas in infidelitatis casu reliquerat quandoque ad fidei statum reducit. Quibus uidelicet in mentis integritate restitutis, antiquus ille populus, qui fidelis Deo esse uidebatur, reprobatus, corde repulsus est, ut sua perfidia deceptus contra ipsum post insurgeret quem ante predicauit. Sequitur:



CAPUT XIX.

 uERS. 24, 25.---Qui immutat cor principum populi terre, et decipit eos, ut frustra incedant per inuium. Palpabunt quasi in tenebris, et non in luce, et errare eos faciet quasi ebrios.

30. Iudeorum obcecatio erga Christum humana quidem patientem, sed diuina ostendentem.---Cor enim principum terre immutatum est cum in Iudea summi sacerdotes et seniores populi illi conabantur suo consilio obsistere quem prius uenturum esse predicabant.  Cumque eius nomen persequendo molirentur exstinguere, decepti sua malitia, incedere per inuium frustra conabantur, quia crudelitati eorum patere uia non poterat contra auctorem omnium, miracula cernebant, [b 1Kb] uirtute terrebantur; sed, credere renuentes, adhuc signa querebant, cum dicerent: Quod ergo 378 tu facis signum, ut uideamus et credamus tibi? quid operaris ? Bene itaque dicitur: Palpabunt quasi in tenebris, et non in luce. Qui enim inter tot aperta miracula trepidat, quasi in tenebris palpat, quia quod tangit non uidet. Omnis uero qui errat, nunc huc, nunc illuc ducitur. Et quia aliquando ostendebantur credere, cum dicerent: Nisi esset hic a Deo, non poterat facere quidquam ; aliquando uero hunc a Deo esse negabant,  cum despicientes dicerent: Nonne hic est fabri filius? nonne [c 1Kb] mater eius dicitur Maria, et fratres eius Iacobus, et Ioseph, et Simon, et Iudas, et sorores eius nonne omnes apud nos sunt ? recte subiungitur: Et errare eos faciet quasi ebrios. [uet. XIu.] uidebant quippe eum et suscitare mortuos, et tamen esse mortalem. Quis non crederet Deum, quem conspiciebant suscitare mortuum? Sed rursum cum hunc mortalem conspicerent, despiciebant credere hunc esse immortalem Deum. Per hoc ergo quod omnipotens Deus talem se eorum oculis exhibuit, qui posset et diuina ostendere, et humana pati, errare eos quasi ebrios fecit, ut eorum superbia, que incarnationis eius mysterium despicere maluit quam sequi, et contra humanitatem eius se  extolleret, [d 1Kb] et intus lucentem Deitatis eius potentiam miraretur. Que cuncta quia beati Iob oculis presentia per prophetie spiritum facta sunt, recte subiungitur:



CAPUT XX [Rec. XII].

CAP. XIII. uERS. 1.---Ecce omnia.

31. Iob prophetie spiritu pollebat.---In illo enim que secutura erant uidebat assistentia, cui nec futura ueniunt, nec preterita discedunt, sed cuncta simul ante eius oculos assistunt. Et quia ea ipsa que uentura erant, alia esse uidit in operibus, alia in dictis, recte subiungitur,---IBID.:---Et uidit oculus meus, et audiuit auris mea. Sed utilitatem dicta non habent, si intellectu carent. Unde apte subditur,---IBID.:---Et intellexi singula. Cum enim aliquid ostenditur,  uel auditur, si intellectus non tribuitur, prophetia minime est. uidit namque Pharao per somnium que erant Aegypto uentura ; sed quia nequiuit intelligere quod uidit, propheta non fuit. Aspexit Balthasar rex [e 1Kb] articulos manus scribentis in pariete ; sed propheta non fuit, quia intellectum rei quam uiderat non accepit. Ut igitur beatus Iob prophetie spiritum se habere testetur, non solum uidisse se et audisse sed  etiam intellexisse omnia asserit. De quo intellectu quia non extollitur, subiuncta eius uerba testantur cum ait:



CAPUT XXI.

uERS. 2.---Secundum scientiam uestram et ego noui, [a 1Kb] nec inferior uestri sum.

32. Hoc accepto dono non intumuit.---Quibus uidelicet dictis innotuit quante humilitatis fuit qui se eis inferiorem [b 1Kb] negat, quorum longe uitam sancte uiuendo transcenderat. Nam et secundum eorum scientiam se nosse confirmat, qui, sciendo celestia, eorum terrenas cogitationes per prophetie quoque spiritum transibat. Sequitur:



CAPUT XXII [Rec. XIII].

 uERS. 3.---Sed tamen ad Omnipotentem loquar, et disputare cum Deo cupio.

33. Qui Deo in prece nunc familiaris est, cum ipso postmodum iudicabit.---Cum Omnipotente loquimur dum eius misericordiam deprecamur; cum eo uero disputamus dum, nos illius iustitie coniungentes, facta nostra subtili indagatione discutimus. uel certe 379 cum Deo disputare est eum qui hic eius preceptis paruit cum illo postmodum ad iudicandos populos iudicem uenire, sicut cuncta relinquentibus predicatoribus dicitur: uos qui secuti estis me, in regeneratione cum sederit Filius hominis in sede maiestatis sue, sedebitis et uos [c 1Kb] super duodecim thronos, iudicantes duodecim tribus Isrel . Unde et per Isaiam Dominus dicit: Eripite iniuriam accipientem,  iudicate pupillo, et iustificate uiduam, et uenite, disputemus . Rectum quippe est ut cum Deo [d 1Kb] de pupillis in iudicio disputent qui ad uerba Dei presens seculum perfecte derelinquunt. Loqui ergo ad orationem, disputare ad iudicium pertinet. uir igitur sanctus, modo ad Omnipotentem loquitur, ut cum Omnipotente postmodum disputet, quia ille cum Deo postmodum iudex uenit, qui hic ei modo in prece familiaris exstiterit. Sed sancta Ecclesia, cuius sepe iam beatum Iob speciem tenere prediximus , non solum tunc de iniquis iudicat, cum ultimi iudicii dies aduenerit, sed nunc etiam de cunctis praue agentibus, uel stulte sentientibus iudicare non cessat. Unde et subditur:



CAPUT XXIII [uet. Xu].

 uERS. 4.---Prius uos ostendens fabricatores mendacii, et cultores peruersorum dogmatum.

34. Heretici fabricatores mendacii.---Quibus uidelicet uerbis aperte ostenditur quod amici eius quasi ex hereticorum specie sancti uiri iudiciis aduersantur. Liquet enim quia catholicorum figuram non teneant qui cultores peruersorum dogmatum uocantur. Qua in re hoc quoque oportet intendi quod mendacii fabricatores dicuntur. Sicut enim edificium lapidibus,  ita mendacium sermonibus fabricatur. Ubi enim non dolosa locutio, sed sensus ueritatis est, quasi munita moles non ex fabrica, sed ex natura consurgit. Sequitur:



CAPUT XXIu.

uERS. 5.---Atque utinam taceretis, ut putaremini esse sapientes.

35. Occultande stultitie utile silentium.---Sicut clausa ianua in domo que intus membra lateant ignoratur, sic plerumque stultus, si tacuerit, utrum sapiens sit, an stultus, absconditur, si tamen nulla alia opera prodeant que sensum etiam tacentis loquantur. Sanctus igitur uir amicos suos aspiciens uelle apparere quod non erant, eos ad tacendum admonuit, ne possent apparere quod erant. Unde et  per Salomonem dicitur: Stultus, si tacuerit, sapiens putabitur . Sed quia stultus, cum loquitur, per hoc quod sua infert sapientium uerba pensare non sufficit, recte adhuc, postquam silentium indixit, adiungit:



CAPUT XXu.

uERS. 6.---Audite ergo correptiones meas, et iudicium labiorum meorum attendite.

36. Stultis correptio necessaria.---Bene autem prius correptionem, et postmodum iudicium intulit, quia nisi per correptionem prius tumor stulti deprimatur, nequaquam per intelligentiam iudicium iusti cognoscitur. Sequitur:



CAPUT XXuI.

 uERS. 7.---Nunquid Deus indiget uestro mendacio, ut pro illo loquamini dolos?

37. ueritas fulciri non querit auxilio falsitatis.---Deus mendacio non eget, quia ueritas fulciri non querit auxilio falsitatis. Heretici autem, quia ea que praue de Deo intelligunt ex ueritate tueri non possunt, quasi ad probandum radium luminis umbram falsitatis requirunt. Et pro eo 380 dolos loquuntur, dum infirmas mentes in intellectu illius stulta seductione decipiunt. Sequitur:



CAPUT XXuII.

uERS. 8.---Nunquid faciem eius accipitis, et pro Deo iudicare nitimini?

38. Stulti tanto seuerius de alienis iudicant, quanto sua profundius ignorant.---Stulti cum prudentium  facta conspiciunt, hec eis omnia reprehensibilia esse uidentur; qui, sue imperitie atque infirmitatis obliti, tanto intentius de alienis iudicant, quanto sua profundius ignorant. [uet. uXI.] At contra iusti cum prauorum facta redarguunt, semper sue infirmitatis conscii, eos etsi exterius seuiendo, tamen interius compatiendo reprehendunt, quia illius solius est peccata hominum sine compassione discutere, qui ex nature sue omnipotentia ignorat peccare. Quia igitur  amici beati Iob ita eius facta reprehenderant ac si in se ipsi reprehensibile nichil haberent, recte nunc dicitur: Nunquid faciem eius accipitis, et pro Deo iudicare nitimini? Faciem quippe eius accipere [a 1Kb] est auctoritatem illius in iudicio sumere; et quasi pro Deo iudicare nititur, qui, cum infirma queque in altero reprehendit, apud se introrsus per compassionem non infirmatur. Sequitur:



CAPUT XXuIII.

uERS. 9.---Aut placebit ei quem [b 1Kb] celare nichil potest; aut decipietur, ut homo, uestris fraudulentiis?

39. Heretici Deum, dum defendere fingunt, offendunt.---Fraudem Deo heretici exhibent, quia ea astruunt que nequaquam ipsi pro quo loquuntur placent; eumque dum quasi defendere nituntur offendunt,  dum [c 1Kb] in aduersitate eius corruunt cui uidentur ex predicatione famulari. Unde et per Psalmistam dicitur: Ut destruas inimicum et defensorem . Omnis quippe hereticus omnipotenti Deo inimicus et defensor est, quia unde hunc quasi defendere nititur, inde ueritati illius aduersatur. Quia autem latere Deum nichil potest, [d 1Kb] hoc in eis iudicat quod intus sentiunt, non quod famulari foris uidentur. Quia igitur eorum fraudulentiis Deus ut homo non fallitur, recte subiungitur:



CAPUT XXIX.

uERS. 10, 11.---Ipse uos arguet, quoniam in abscondito faciem eius accipitis. Statim ut se commouerit, turbabit uos, et terror eius irruet super uos.

 40. Qua pena digni qui ueritatem agnitam impugnant.---Hoc, quod in abscondito accipi asserit faciem Dei, duobus modis ualet intelligi. Sunt namque nonnulli qui et ueritatem in corde sentiunt, et tamen que falsa sunt de Deo foris loquuntur. Ne enim uinci uideantur, et cognoscunt ueritatem interius, et tamen hanc exterius impugnant. Unde et nunc bene dicitur: Ipse uos arguet, quoniam in abscondito faciem eius accipitis. Ac si aperte diceretur: Tanto magis de falsitate apud eum estis reprehensibiles, quanto et apud uosmetipsos quod uerum est uidetis. Et sunt nonnulli qui quando ad mentem redeunt, Dei iustitiam et rectitudinem contemplantur, et orando ac flendo contremiscunt; sed postquam contemplationis hora transierit, sic audaces ad iniquitates redeunt ac  si, post dorsum eius positi, a iustitie eius lumine minime uideantur. Hi itaque apud se in abscondito quasi corporaliter uidentem accipiunt faciem Dei, quia ei et cum presentes fiunt blandiuntur fletibus, et cum quasi a conspectu illius recedunt moribus detrahunt. Qui tanto amplius de malis suis 381 feriendi sunt, quanto et in occulto cogitationis recta Dei iudicia cognoscunt. [uet. XuII.] Unde et subditur:  Statim ut se commouerit, turbabit uos; et terror eius irruet super uos.

41. Iusti Deum metuunt antequam iratum experiantur.---Cum sit nature incommutabilis omnipotens Deus, in ira iudicii perturbabilis non est. Sed humano uerbo motus Dei dicitur ipsa rectitudinis eius districtio, qua humana prauitas feritur. Iusti autem uiri ante Deum metuunt quam eius contra eos ira moueatur; et ne commotum sentiant, tranquillum timent. At contra peruersi, tunc iam feriri pertimescunt, cum feriuntur; eosque tunc terror eius a somno sui torporis exsuscitat, cum uindicta perturbat. Unde et per prophetam dicitur: Et tantum sola uexatio intellectum dabit auditui . Cum enim de preceptis Dei contemptis atque despectis  uerberari per uindictam ceperint, tunc intelligunt quod audierunt. Et Psalmista ait: Cum occideret eos, tunc inquirebant eum . Bene itaque dicitur: Statim ut se commouerit, turbabit uos; et terror eius irruet super uos, quia reproborum cordibus non timor requiem, sed pena timorem parit. Sequitur:



CAPUT XXX [Rec. XIu].

uERS. 12.---Memoria [e 1Kb] uestra comparabitur cineri.

42. Superborum memoria cineri a uento rapto comparatur, et luto.---Omnes qui cogitatione terrena huic seculo conformantur per omne quod agunt huic mundo relinquere sui memoriam conantur. Alii bellorum titulis, alii altis edificiorum menibus, alii disertis  doctrinarum secularium libris instanter elaborant, sibique memorie nomen edificant. Sed cum ipsa ad finem celerius uita percurrat, quid in ea fixum stabit, quando et ipsa celeriter mobilis pertransit? Aura etenim cinerem rapit, sicut scriptum est: Non sic impii, non sic, sed tanquam puluis, quem proiicit uentus a facie terre . Recte ergo stultorum memoria cineri comparatur, [f 1Kb] quia illic ponitur, ubi ab aura rapiatur. Quantumlibet etenim quisque pro perficienda gloria sui nominis elaboret, memoriam suam quasi cinerem posuit, quia hanc citius uentus mortalitatis rapit. Quo contra de iusto scriptum est: In memoria eterna erit iustus . Eo ipso enim, quo facta sua solius Dei oculis imprimit, nomen sue memorie in eternitate figit. Sequitur:



CAPUT XXXI.


IBID.---Et redigentur in lutum ceruices uestre.

43. Sicut per oculum uisus, sic per ceruicem solet superbia designari. Ceruix itaque in lutum redigitur, cum superbus quisque humiliatur in morte, et elata caro tabescit in putredine. Intueamur enim qualia in sepulcris iaceant diuitum cadauera, que illa in exstincta  carne sit imago mortis, [a 1Kb] que tabes corruptionis. Et certe ipsi erant qui extollebantur honoribus, habitis rebus tumebant, despiciebant ceteros, et quasi solos se esse gaudebant; et dum non perpenderent quo tendebant, nesciebant quid erant. Sed in lutum ceruix redacta est, quia despecti iacent in putredine, qui tumebant in uanitate. In lutum ceruix redigitur, quia quantum carnis potentia ualeat, tabes corruptionis probat. Sequitur:



CAPUT XXXII.

uERS. 13.---Tacete paulisper, ut loquar quodcunque mihi mens suggesserit.

44. Qui carnaliter loquuntur, ad silentium sunt reuocandi.---Sensu carnis locutos indicat, quos idcirco ad silentium restringit, ut ea que illi mens suggesserit  dicat. Ac si aperte dicat: Non ego carnaliter, sed spiritaliter loquor, quia per sensum [b 1Kb] spiritus 382 audio que per ministerium corporis profero. Unde mox ad alta conscendit, [c 1Kb] seque in mysteriis eleuat, et increpationem quam protulerat ad mystica uerba permutat, dicens:



CAPUT XXXIII [uet. XuIII, Rec. Xu].

uERS. 14.---Quare lacero carnes meas dentibus meis, et animam meam porto in manibus meis?

45. Iusti leuiora delicta magnis cruciatibus in se puniunt.---In Scriptura sacra dentes aliquando sancti predicatores, aliquando uero interni accipi sensus solent. De sanctis enim predicatoribus, sponse dictum est: Dentes tui sicut greges tonsarum, que ascenderunt de lauacro . Unde et uni  eorum ostensis in figura gentibus dicitur: Macta et manduca ; id est, [d 1Kb] uetustatem earum contere, et in corpus Ecclesie, uidelicet in tua membra, conuerte. Rursum quia dentes interiores sensus accipi solent Ieremias propheta testatur, dicens: Fregit ad numerum dentes meos . Per dentes etenim cibus frangitur, ut glutiatur. Unde non immerito in dentibus internos sensus accipimus, qui singula que cogitant quasi mandunt et comminuunt, atque ad uentrem memorie transmittunt. Quos propheta ad numerum fractos dicit, quia iuxta mensuram uniuscuiusque peccati intelligentie cecitas generatur in sensibus, et secundum quod quisque egit exterius, in eo obstupescit quod de internis atque inuisibilibus intelligere potuit. Unde recte etiam scriptum est:  Omnis homo qui comederit uuam acerbam, obstupescent dentes eius . Quid namque uua acerba nisi peccatum est? Uua quippe acerba est fructus ante tempus. Quisquis enim presentis uite delectationibus satiari desiderat quasi fructus ante tempus comedere festinat. Qui igitur uuam acerbam comedit, dentes eius obstupescunt, quia qui presentis mundi delectatione pascitur, interni  eius sensus ligantur, ut iam spiritalia mandere, id est intelligere nequeant, quia unde in exterioribus delectati sunt, inde in intimis obstupescunt. Et dum peccato anima pascitur, panem iustitie edere non ualet, quoniam ligati dentes, ex peccati consuetudine, iustum quod intus sapit edere nequaquam possunt. Hoc igitur loco, quia dentes, ut diximus, internos sensus accipimus, considerare magnopere quid agere iusti soleant debemus. Qui plerumque, si qua in se quamlibet leuiter carnalia esse deprehendunt, hec, in internis sensibus retractantes, uehementer in semetipsis insequuntur, afflictione se conterunt, magnisque cruciatibus uel minima in se praua diiudicant, atque hec per penitentiam damnant. Quod idcirco agunt, ut in conspectu eterni iudicis et ipsi inueniri, in quantum est possibile, irreprehensibiles  debeant, et hi qui eos sic se iudicare conspiciunt emendare semetipsos a culpis culpis grauioribus inardescant. Quod uidelicet beatus Iob coram amicis suis temporalem gloriam tenentibus, et transeuntia bona laudantibus, fecerat; sed tamen eorum sensum ad cognoscendam utilitatem flagelli sui perducere non ualebat, ut scilicet pensare possent quod non solum prospera omnipotens Deus tribueret, sed nonnunquam etiam aduersa propitius irrogaret. Unde bene nunc dicit: Quare lacero carnes meas dentibus meis? Ac si aperte dicat: Cur internis sensibus carnalia, si qua fuerint in me facta, discutio, si meis spectatoribus prodesse non possum? Ubi et apte subditur: Et animam meam porto in manibus meis.

 383 [uet. XIX, Rec. XuI.] 46. Non solum profectum suum, sed edificationem proximi in omnibus querunt.---Animam in manibus portare est intentionem cordis in operatione ostendere. Habent namque hoc iusti proprium ut in omne quod dicunt atque omne quod agunt, non solum prouectum suum, sed etiam proximorum edificationem querant. Et aliquando in quibusdam semetipsos diiudicant, ut pigros auditores ad considerandos semetipsos reuocent. Aliquando bona opera ostendunt, ut spectatores eorum erubescant non imitari quod uident. Nam scriptum est: uideant uestra bona opera, et glorificent Patrem uestrum, qui est in celis . Qui igitur intentionem suam per opera insinuat, animam suam in manibus portat. Sed cum iustus quisque nec se diiudicando, nec bona opera ostendendo, utilitati proximorum  proficit, per hoc quod egerit, ad uerba doloris redit. Unde recte nunc dicitur: Quare lacero carnes meas dentibus meis, et animam meam porto in manibus meis? Id est, cur me uel districte coram hominibus diiudico, uel quid appetam in opere ostendo, si utilitati proximorum nec mala diiudicando, nec bona ostendendo proficio? Sed tamen iusti etiam, cum hec dicunt, nunquam [e 1Kb] a prebendo proximis bono  exemplo deficiunt. Unde adhuc coram amicis suis beatus Iob uirtutem patientie exhibens et ostendens ait:



CAPUT XXXIu [Rec. XuII.]

uERS. 15.---Etiamsi occiderit me, in ipso sperabo.

47. Iustus Deum etiam in aduersis laudat.---Nunquam est patientie uirtus in prosperis. Ille autem uere est patiens, qui et aduersis atteritur, [a 1Kb] et tamen a spei sue rectitudine non curuatur. [b 1Kb] De reprobi namque sensu scriptum est: Et confitebitur tibi cum benefeceris ei . In hoc itaque mens iusta ab iniusta discernitur, quod omnipotentis Dei laudem et inter aduersa confitetur, quod non cum rebus frangitur, non cum casu glorie exterioris cadit, sed in hoc magis qualis cum rebus fuerit demonstrat, que et sine rebus robustior stat. Sequitur:



CAPUT XXXu.


uERS. 15, 16.---uerumtamen uias meas in conspectu eius arguam, et ipse erit saluator meus.

48. Culpis suis nescit parcere, ut Deus parcat.---Cum Paulus apostolus dicat: Si nosmetipsos diiudicaremus, non utique iudicaremur , eo tunc Dominus saluator inuenitur, quo nunc pro timore Dei peccatum nostrum a nobismetipsis redarguitur. Unde electi quique culpis suis nunquam sciunt parcere, ut possint culparum iudicem placatum inuenire. Et uere eum postmodum inuenire saluatorem credunt, quem districte modo iudicem metuunt. Nam qui sibi nunc in culpa parcit, ei postmodum in pena non parcitur. Dicat ergo: uerumtamen uias meas in conspectu eius arguam. Que uero utilitas  de hac argutione sequatur adiungat: Et ipse erit saluator meus. Sequitur:



CAPUT XXXuI [Rec. XuIII].

IBID.---Non enim ueniet in conspectu eius omnis hypocrita.

49. Hypocrita Dei conspectum fugit, dum humanis oculis placere cupit.---Cum constet quod iudex ueniens agnos ad dexteram, hedos uero ad sinistram ponat , qua nunc ratione dicitur in conspectu eius hypocritam non esse uenturum, qui scilicet si inter hedos erit, ad sinistram iudicis apparebit? [uet. XX.] Sed sciendum est quod duobus modis in conspectu Domini uenimus. Uno quidem, quo hic, peccata nostra subtiliter perpendentes, in  eius non conspectu punimus, et flendo diiudicamus. Nam quoties conditoris nostri 384 potentiam ad sensum reducimus, toties in conspectu illius stamus. Unde recte quoque per uirum Dei Eliam dicitur: uiuit Dominus Deus Isrel, in cuius conspectu sto . Alio quoque modo in conspectu Domini uenimus, cum in extremo iudicio ante tribunal eius assistimus. Hypocrita igitur per examen ultimum ante conspectum iudicis uenit; sed quia  modo culpas suas considerare ac deflere dissimulat, in conspectu Domini uenire recusat. Sicut enim iusti uiri, cum districtionem uenturi iudicis contemplantur, peccata sua ad memoriam reducunt, deflent que commiserunt, et districte se iudicant, ne iudicentur; ita hypocrite quo exterius hominibus placent, eo se interius aspicere negligunt; totosque se in uerbis proximorum fundunt, et sanctos se esse estimant, quia sic se haberi ab hominibus pensant. Cumque mentem per uerba sue laudis sparserint, [c 1Kb] nunquam hanc ad cognitionem reducunt culpe, nunquam considerant ubi internum iudicem offendant, nichil de eius districtione metuunt, quia sic se placuisse ei sicut hominibus credunt. Qui si terrorem eius ad mentem reducerent, hoc ipsum quod in mala intentione positi placent hominibus plus timerent. Bene itaque  dicitur: Non enim ueniet in conspectu eius omnis hypocrita, quia districtionem Dei ante oculos non ponit, dum placere humanis oculis concupiscit. Qui si, mentem suam discutiens, semetipsum [d 1Kb] in conspectu Dei poneret, profecto iam hypocrita non esset. Sequitur:



CAPUT XXXuII.

uERS. 17.---Audite sermonem meum, et enigmata percipite auribus uestris.

50. Iob figurata locutio.---Per hoc quod enigmata nominat, figuratas se habere locutiones demonstrat. Unde apte quoque uoce fidelis populi subditur:



CAPUT XXXuIII [Rec. XIX].

uERS. 18.---Si fuero iudicatus, scio quia iustus  inueniar.

51. Iob etiam se laudantis humilitas. Sibi iniquitatem, Deo uero purgationem suam tribuit.---Quod ab eiusdem etiam beati Iob persona non discrepat, quando hoc ipse foris de se ipso loquitur, quod de illo ueritas hosti eius interius dixerat: uidisti seruum meum Iob, quod non sit ei similis super terram . Et quidem idem uir ualde inferius est quod de se memorat quam quod de illo Dominus dixit. Aliud est enim iustum esse, aliud est ei similem non esse. Humiliter igitur de semetipso sensit, qui dum iustus sine comparatione exstitit, non se pre ceteris, sed iustum tantummodo inueniri posse memorauit. [uet. XXI.] Hoc tamen in eius uerbis uidetur habere questionis, quod qui superius dixit:  uias meas in conspectu eius arguam ; et inferius dicit: Consumere me uis peccatis adolescentie mee; et peccata sua subtiliter agnoscens, adhuc longe inferius adiungit: Signasti quasi in sacculo delicta mea; nunc ait: Si fuero iudicatus, scio quia iustus inueniar. Neque enim simul conuenire queunt peccatum et iustitia. Sed sanctus uir sibi iniquitatem tribuens, et omnipotenti Domino purgationem suam, et peccatorem se cognoscit [e 1Kb] ex se, et iustum se  factum non ignorat ex munere. Qui in recto quoque opere positus ex abundanti gratia meruit flagella sustinere. Iamque se in iudicio [a 1Kb] iustum inueniri gaudet, qui se ante iudicium percussum uidit. Unde et cum longe post dicat: Signasti quasi in sacculo delicta mea, statim subdit:

IBID.---385 Sed curasti iniquitatem meam. Qui ergo iustum inueniri se in iudicio memorat, nequaquam se iuste flagellatum negat; quamuis flagello eius Dominus non peccata studuit tergere, sed merita augere. Sequitur:



CAPUT XXXIX.

uERS. 19.---Quis est qui iudicetur mecum? ueniat.

52. Nullus peccati cogitationis expers esse potest.---Sancti uiri ita se in operibus suis, Deo auctore, custodiunt, ut omnino unde accusentur exterius non inueniatur;  [b 1Kb] interius uero in cogitationibus suis tanta se cautela circumspiciunt, ut, si fieri ualeat, semper irreprehensibiles interni iudicis oculis assistant. Sed quantum agere possunt, ne exterius labantur in opere, tantum interius agere nequaquam possunt, ut nunquam labantur in cogitatione. Humana enim conscientia eo ipso quo ab intimis [c 1Kb] recedit, semper in lubrico est. Unde fit ut etiam sancti uiri frequenter labantur in corde. Beatus ergo Iob, tam ex uoce sua quam ex uoce electorum loquens, dicat: Quis est qui iudicetur mecum? ueniat. Quia enim in exterioribus actibus unde reprehendatur non habet, libere accusatorem querit. Quia uero etiam iustorum corda semetipsa nonnunquam de stulta cogitatione reprehendunt. propter hoc fortasse subditur:



CAPUT XL.


IBID.---Quare tacens consumor?

53. Cuius in occulto agenda est penitentia.---Tacens enim consumitur qui, de stulta se cogitatione reprehendens, apud semetipsum dente conscientie mordetur. Ac si aperte dicat: [d 1Kb] Sicut uixi ut accusatorem exterius nullum timerem, utinam sic uixissem ut intra memetipsum accusatricem conscientiam non haberem! Tacens enim consumitur, qui intus in se inuenit [e 1Kb] unde uratur. Sequitur:

uERS. 20.---Duo tantum ne facias mihi, et tunc a facie tua non abscondar.

54. A Dei animaduersione nemo tutus.---Hoc loco quid Dei faciem nisi animaduersionem debemus accipere, in qua dum peccata respicit punit? A qua uidelicet  nullus etiam iustus absconditur, si duo que postulat non amoueantur; de quibus subdit:



CAPUT XLI [uet. XXII, Rec. XX].

uERS. 24.---Manum tuam longe fac a me, et formido tua non me terreat.

55. Sancti ante Christum illam legem cupiebant, in  qua non timore seruirent, sed amore.---In quibus uidelicet duobus, quid aliud per prophetie uocem quam tempus gratie et redemptionis inquirit? Lex namque [f 1Kb] sub percussione ultionis populum tenuit, ut quisquis sub illa peccaret protinus morte puniretur. Nec plebs Isrelitica ex amore Domino, sed ex timore, seruiebat. Nunquam uero impleri iustitia per timorem potest, quia, iuxta Ioannis uocem: Perfecta caritas foras mittit timorem . Et Paulus quoque [g 1Kb] adoptionis filios consolatur, dicens: Non accepistis spiritum seruitutis iterum in timore, sed accepistis spiritum adoptionis filiorum, in quo clamamus, Abba, pater . Ex uoce igitur generis humani, legalis percussionis duritiam transire concupiscens, atque a formidine peruenire ad dilectionem appetens, que duo a se omnipotens Deus longe faciat  exorat, dicens: Manum tuam longe fac a me, et formido tua non me terreat; id est, percussionis duritiam remoue a me, formidinis pondus tolle, sed irradiante gratia dilectionis, spiritum securitatis infunde, quia si 386 longe a percussione et formidine non fuero, scio quia a districtione tui examinis non abscondar, quoniam in conspectu tuo iustus esse non ualet qui tibi non per dilectionem, sed per timorem seruit. Unde et ipsam conditoris sui presentiam [h 1Kb] quasi familiariter ac corporaliter querit, ut per hanc et audiat quod ignorat, et in his audiatur que nouit. Nam protinus adiungit:

uERS. 22.---uoca me, et respondebo tibi; aut certe loquar, et tu responde mihi.

56. Christus peccata que latebant manifestauit.---Qui  dum humanis oculis per assumptam carnem apparuit, sua hominibus peccata aperuit, que et perpetrabant, et nesciebant. Unde subditur.



CAPUT XLII. [Rec. XXI].

uERS. 23.---Quantas habeo iniquitates et peccata, scelera mea et delicta ostende mihi.

57. uocat Deus cum nos amando eligit. Ei parendo respondemus. Quid distet inter peccatum et iniquitatem, inter scelera et delicta. Quamuis uocare ac respondere intelligi et aliter possit. uocare enim Dei est nos amando et eligendo respicere. Respondere autem nostrum est amori illius bonis operibus parere. Ubi apte additur: Aut certe loquar, et tu responde mihi. Loquimur namque cum eius faciem per desiderium postulamus. Respondet uero Deus loquentibus  cum nobis se amantibus apparet. Sed quia quisquis eternitatis desiderio anhelat, semetipsum subtiliter reprehendens, facta sua discutit, et ne quid in illo sit in quo [i 1Kb] auctoris sui faciem offendat querit, recte subiungit: Quantas habeo iniquitates et peccata, scelera mea et delicta ostende mihi. Iste in hac uita  iustorum labor est ut semetipsos inueniant, et inuenientes flendo atque corrigendo ad meliora [a 1Kb] perducant. Et quamuis inter iniquitatem atque peccatum nichil distare perhibeat Ioannes apostolus, qui ait: Iniquitas peccatum est , ipso tamen usu loquendi plus iniquitas quam peccatum sonat, et omnis se homo libere peccatorem fatetur, iniquum uero dicere nonnunquam erubescit. [uet. XXIII.] Inter scelera uero et delicta hoc distat, quod scelus etiam pondus peccati transit, delictum uero pondus peccati non transit, quia et cum offerri sacrificium per legem iubetur, nimirum precipitur sicut pro peccato, ita etiam pro delicto. [b 1Kb] Et nunquam scelus nisi in opere est, delictum uero plerumque in sola cogitatione. Unde et per Psalmistam dicitur: Delicta  quis intelligit ? Quia uidelicet peccata operis tanto citius cognoscuntur, quanto exterius uidentur; peccata uero cogitationis eo ad intelligendum difficilia sunt, quo inuisibiliter perpetrantur. Quisquis igitur eternitatis desiderio anxius apparere uenturo iudici desiderat mundus, tanto se subtilius nunc examinat, quanto nimirum cogitat, ut tunc terrori illius liber assistat, et ostendi sibi exorat ubi displicet, ut hoc in se per penitentiam puniat, seque hic diiudicans iniudicabilis fiat.

58. In eam cecitatem uenimus per peccatum, ut nosmetipsos ignoremus.---Sed inter hec intueri necesse est quanta peregrinationis nostre pena nos perculit, qui in eam cecitatem uenimus, ut nos ipsos ignoremus. Perpetramus mala, nec tamen hec celerius deprehendimus  uel perpetrata. Exclusa quippe mens a luce ueritatis nil in se nisi tenebras inuenit, et plerumque in peccati foueam pedem porrigit, et nescit. 387 Quod nimirum de sola exsilii sui cecitate patitur, quia, ab illuminatione Domini repulsa, et semetipsam uidere perdidit, que auctoris sui faciem non amauit. Unde et subditur:



CAPUT XLIII.

uERS. 24.---Cur faciem tuam abscondis, et arbitraris me inimicum tuum?

59. Ex penali timore ad amorem est redeundum.---Humanum genus contemplationem lucis intime habuit in paradiso; sed sibimetipsi placens, [c 1Kb] quo a se recessit, lumen conditoris perdidit, eiusque faciem; [d 1Kb] ad ligna paradisi fugit, quia post culpam uidere  metuebat quem amare consueuerat. Sed ecce post culpam uenit in penam, ex pena autem ad amorem redit, quia quis fuerit culpe fructus inuenit; atque illam faciem quam timuit in culpa excitatus requirit ex pena, ut iam caliginem cecitatis sue fugiat, atque hoc ipsum, quod auctorem suum non uidet grauiter perhorrescat. Quo uidelicet desiderio compunctus  sanctus uir clamat: Cur faciem tuam abscondis, et arbitraris me inimicum tuum? quia si ut amicum aspiceres, tue me uisionis lumine non priuares. Qui mobilitatem quoque cordis humani subsequens adiungit:



CAPUT XLIu.

uERS. 25.---Contra folium, quod uento rapitur, ostendis potentiam tuam, et stipulam siccam persequeris?

60. Homo quasi folium et stipula, tentationis uento mouetur.---Quid est enim homo, nisi folium, qui uidelicet in paradiso ab arbore cecidit? Quid est nisi folium, qui tentationis uento rapitur, et desideriorum flatibus leuatur? [uet. XXIu.] Mens quippe humana quot tentationes patitur, quasi tot flatibus mouetur. Hanc enim plerumque ira perturbat; cum recedit  ira, succedit inepta letitia. Luxurie stimulis urgetur, estu auaritie longe lateque ad ambienda que terrena sunt tenditur. Aliquando hanc superbia eleuat; aliquando uero inordinatus timor in infimis deponit. Quia ergo tot tentationum flatibus eleuatur et ducitur, recte folio homo comparatur. Unde bene quoque per Isaiam dicitur: Cecidimus quasi folium uniuersi, et iniquitates nostre quasi uentus abstulerunt nos . Quasi uentus quippe nos iniquitas abstulit, quia [e 1Kb] nullo fixos uirtutis pondere in uanam elationem leuauit. Bene autem post folium etiam stipula appellatur homo. Qui enim arbor fuit in conditione, folium a semetipso factus est in tentatione, sed post stipula apparuit in deiectione. Quia enim de alto cecidit, folium; quia uero per carnem  terre proximus fuit, etiam cum stare uidebatur, stipula esse memoratur. Sed quia uiriditatem intimi amoris perdidit, iam stipula sicca est. Consideret itaque uir sanctus, et homo quante uilitatis sit, et Deus quante districtionis, et dicat: Contra folium, quod uento rapitur, ostendis potentiam tuam, et stipulam siccam persequeris? [f 1Kb] Ac si aperte deploret, dicens: Cur tanta rectitudine impetis eum quem sic infirmum esse in tentatione cognoscis? Sequitur:



CAPUT XLu. [Rec. XXIII].

uERS. 26.---Scribis enim contra me amaritudines.

61. Scripta de morte hominis peccatoris sententia mutari non potest.---Quia omne quod loquimur transit, quod uero scribimus manet, Deus non loqui, sed scribere amaritudines dicitur, cum diu super nos eius  flagella perdurant. Semel quippe peccanti homini dictum est: Terra es, et in terram ibis . Et sepe apparentes angeli hominibus precepta dederunt. Moyses legislator per districtionem peccata cercuit. 388 Ipse Unigenitus summi Patris ad nos redimendos uenit, moriendo mortem absorbuit; uitam perpetuam denuntiauit nobis, quam ostendit in  se. Sed tamen illa que in paradiso data est de morte carnis nostre sententia ab ipso initio generis humani usque ad finem seculi non mutatur. Quis est enim homo qui uiuit, et non uidebit mortem ? Quod bene rursum Psalmista intuens ait: Tu terribilis es, [a 1Kb] et quis resistet tibi? ex tunc ira tua . Qui uidelicet peccanti in paradiso homini iratus semel de mortalitate carnis nostre sententiam fixit, que nunc et usque ad ultimum mutari nullo modo ualebit. Dicat ergo: Scribis contra me amaritudines. Unde adhuc subditur:



CAPUT XLuI. [uet. XXu, Rec. XXIu].

IBID.---Et consumere me uis peccatis adolescentie mee.

62. Sicut corporis, ita mentis etates sunt uarie.---Ecce  uir iustus, quia in iuuentute sua se peccasse non inuenit, adolescentie facta pertimescit. Sed sciendum est quia sicut in corpore, ita sunt etiam incrementa etatis in mente. Prima quippe hominis etas infantia est, cum etsi innocenter uiuit, nescit tamen fari innocentiam quam habet. Ac deinde pueritia sequitur, in qua iam ualet dicere quod uult; cui succedit adolescentia, que uidelicet prima est etas in operatione; quam iuuentus sequitur, scilicet apta fortitudini; ac postmodum senectus, etiam per tempus iam congrua maturitati. Quia igitur primam etatem aptam bonis actibus adolescentiam diximus, et iusti uiri, cum in magna mentis maturitate proficiunt, nonnunquam ad memoriam actionum suarum initium reducunt, seque tantum de suis primordiis reprehendunt,  quantum ex grauitate mentis altius profecerunt, quia eo indiscretos se fuisse inueniunt, [b 1Kb] quo discretionis arcem postmodum plenius consequuntur, recte nunc per sancti uiri uocem adolescentie peccata formidantur. Quod si ad ipsam litteram est tenendum, hinc considerandum est quantum sint grauia peccata iuuenum et senum, si et illud sic iusti metuunt quod in infirma etate deliquerunt. Sequitur:



CAPUT XLuII [Rec. XXu].

uERS. 27.---Posuisti in neruo pedem meum, et obseruasti omnes semitas meas, et uestigia pedum meorum considerasti.

63. Diuini iudicii in puniendis etiam prauis cogitationibus, seueritas.---In neruo Deus pedem hominis posuit, quia prauitatem illius forti districtionis sue  sententia ligauit. Cuius omnes semitas obseruat, quia subtiliter singula eius queque diiudicat. Semita etenim angustior solet esse quam uia. Quia autem uias actiones, non immerito semitas ipsas actionum cogitationes accipimus. Deus itaque omnes semitas obseruat, quia in singulis quibusque nostris actibus etiam cogitationes pensat. Et uestigia pedum considerat, quia intentiones nostrorum operum quam recte ponantur examinat, ne et hoc quod bonum agitur non recto desiderio agatur. Possunt quoque per pedum uestigia quedam male acta signari. Nam pes in  corpore est uestigium in uia. Et plerumque dum quedam praua agimus, intuentibus hoc fratribus, exemplum malum prebemus; et, quasi inflexo extra uiam pede, sequentibus uestigia distorta relinquimus, dum per nostra opera ad scandalum aliena corda prouocamus. ualde autem laboriosum est custodire ne mala homo facere audeat, ne in bonis actibus per intentionem titubet, 389 et inter recta opera sinistra eum cogitatio illudat. Que tamen cuncta omnipotens Deus subtiliter examinat, atque in iudicio singula repensat. Sed quando homo, qui carnis sue infirmitate constringitur, contra cuncta ualeat subtiliter assurgere, atque inconcussa cogitatione rectitudinem tenere? Unde apte subditur:



CAPUT XLuIII.


uERS. 28.---Qui quasi putredo consumendus sum, et quasi uestimentum quod comeditur a tinea.

64. Homo putredine sibi innata consumitur.---Sicut enim uestimentum a tinea de se exorta comeditur, ita homo in semetipso habet putredinem, de qua consumatur; atque hoc est quod est unde consumatur ut non sit. Quod intelligi et aliter potest, si ex uoce tentati hominis dicitur: Qui quasi putredo consumendus sum, et quasi uestimentum quod comeditur a tinea. Homo enim quasi putredo consumitur, dum carnis sue corruptione conteritur. Cui quia immunda tentatio non aliunde, sed a semetipso nascitur, more tinee carnem tentatio, quasi uestem de qua exit, consumit. In semetipso quippe habet homo unde  tentetur. Quasi ergo tinea uestem consumit, que ex ueste eadem processit. Sciendum quoque quod tinea sine sonitu perforat uestimentum; et plerumque cogitatio ita transfigit mentem, ut mens ipsa non sentiat, nisi postquam fuerit eius aculeo transfixa. Bene ergo dicitur, quod homo tanquam uestimentum a tinea consumitur, quia nonnunquam tentationum nostrarum uulnera non cognoscimus, nisi postquam ab eis confossi in mente fuerimus. Quam uidelicet infirmitatem nostram bene adhuc sanctus uir considerans, adiungit:



CAPUT XLIX [uet. et Rec. XXuI].

CAP. XIu, uERS. 1.---Homo natus de muliere, breui uiuens tempore, repletur multis miseriis.

65. Homo natus ex infirmitate, quia de muliere ortus.---In  sacro eloquio mulier aut pro sexu ponitur, aut pro infirmitate. Pro sexu quippe sicut scriptum est: Misit Deus filium suum, [c 1Kb] factum ex muliere, factum sub lege . Pro infirmitate uero, sicut per quemdam sapientem dicitur: Melior est iniquitas uiri, quam benefaciens mulier . uir etenim fortis quilibet et discretus uocatur, mulier uero mens infirma uel indiscreta accipitur. Et sepe contingit ut etiam discretus quisque subito labatur in culpam, atque indiscretus alius et infirmus bonam exhibeat operationem. Sed is qui indiscretus atque  infirmus est nonnunquam de eo quod bene egerit amplius eleuatur, atque grauius in culpam cadit; discretus uero quisque etiam ex eo quod male se egisse intelligit, ad districtionis regulam arctius se reducit; et inde altius ad iustitiam proficit, unde ad tempus a iustitia cecidisse uidebatur. Qua in re recte dicitur: Melior est iniquitas uiri, quam benefaciens mulier, quia nonnunquam etiam culpa fortium occasio uirtutis fit, et uirtus infirmorum occasio peccati. Hoc igitur loco mulieris nomine quid nisi [a 1Kb] infirmitas designatur, cum dicitur: Homo natus de muliere? Ac si apertius dicatur: Quid in se habebit fortitudinis, qui natus est ex infirmitate?

66. Angustatur ad uitam, dilatatur ad miseriam.---Breui uiuens tempore, [b 1Kb] repletur multis miseriis. Ecce  uiri sancti uocibus [c 1Kb] pena hominis breuiter est expressa, quia et angustatur ad uitam, et 390 dilatatur ad miseriam. Si enim subtiliter consideretur omne quod hic agitur, pena et miseria est. Ipsi etenim corruptioni carnis seruire ad necessaria atque concessa miseria est, ut contra frigus uestimenta, contra famem alimenta, contra estum frigora requirantur. Quod multa cautela custoditur salus corporis; quod etiam custodita amittitur, amissa cum graui labore reparatur, et tamen reparata in dubio semper est; quid hoc aliud quam mortalis uite miseria est? Quod amamus amicos, [d 1Kb] suspecti ne offendi ualeant; formidamus inimicos, atque securi de eis non sumus utique quos formidamus; quod plerumque inimicis sic confidenter quasi amicis loquimur, et nonnunquam  pura uerba proximorum, et multum nos fortasse diligentium, quasi uerba suscipimus inimicorum, et qui falli nunquam uel fallere uolumus, ex cautela nostra grauius erramus; quid itaque hoc nisi humane uite miseria est? Quod, amissa celesti patria, repulsus homo delectatur exsilio, grauatur curis, et tamen cogitare dissimulat quam graue sit [e 1Kb] quia multa cogitantur; quod priuatus est interno lumine, et tamen in hac uita diu uult perpeti cecitatem suam; quid hoc aliud quam de pena nostra nata miseria est? [f 1Kb] Sed quamuis diu hic stare desideret, ipso tamen cursu mortalis uite impellitur ut egrediatur. Unde uir sanctus recte subiungit:



CAPUT L [uet. XXuII].

uERS. 2.---Qui quasi flos egreditur et conteritur,  et fugit uelut umbra, et nunquam in eodem statu permanet.

67. Mundus tot floribus breui siccandis repletur, quot nominibus.---Quasi flos etenim egreditur, quia nitet in carne; sed conteritur, quia redigitur in putredinem. Quid enim sunt nati homines in mundo, nisi quidam flores in campo? Tendamus oculos cordis in  hanc latitudinem mundi presentis, et ecce quasi tot floribus quot hominibus plenus est. uita itaque in carne, flos in feno est. Unde bene per Psalmistam dicitur: Homo, sicut fenum dies eius; et sicut flos agri, ita florebit . Isaias quoque ait: Omnis caro fenum, et omnis gloria eius sicut flos agri . Homo etenim more floris procedit ex occulto, et subito apparet in publico, qui statim ex publico per mortem retrahitur ad occultum. Carnis nos uiriditas ostendit, sed ariditas pulueris ab aspectibus retrahit. Quasi flos apparuimus, qui non eramus; [g 1Kb] quasi flos arescimus, qui temporaliter apparebamus.

68. Homo singulis uite momentis ad mortem pergit. Inde deficit unde proficit.---Et quia per momenta  homo quotidie compellitur ad mortem, recte adiungitur: Et fugit uelut umbra, et nunquam in eodem statu permanet. Sed cum sol quoque indesinenter cursum suum peragat, et nunquam se in stabilitate figat; cur cursus uite hominis umbre potius quam soli comparatur, nisi quia, amisso amore conditoris, calorem cordis perdidit, et in solo iniquitatis sue frigore remansit? Quia iuxta ueritatis uocem: [h 1Kb] Abundabit iniquitas, et refrigescet caritas multorum . Qui igitur in amore Dei cordis calorem non habet, nec tamen uitam quam diligit tenet, scilicet uelut umbra fugit. Unde recte quoque de illo scriptum est: Quia secutus est umbram . Bene autem dicitur: 391 Et nunquam in eodem statu permanet, quia dum infantia ad pueritiam, pueritia  ad adolescentiam, adolescentia ad iuuentutem, iuuentus ad senectutem, senectus transit ad mortem, in cursu uite presentis ipsis suis augmentis ad detrimenta impellitur; et inde semper deficit, unde se proficere in spatium uite credit. Fixum etenim statum hic habere non possumus, ubi transituri uenimus: atque hoc ipsum nostrum uiuere, quotidie a uita transire est. Quem uidelicet lapsum primus homo ante culpam habere non potuit, quia tempora, eo stante, transibant. Sed postquam deliquit, in quodam se quasi lubrico temporalitatis posuit; et quia cibum comedit uetitum, status sui protinus inuenit defectum. Quam tamen mutabilitatem non solum exterius, sed interius quoque homo patitur, dum ad meliora opera exsurgere conatur. Mens etenim mutabilitatis  sue pondere ad aliud semper impellitur quam est, et nisi in statu suo arcta custodie disciplina teneatur, semper in deteriora dilabitur. [i 1Kb] Que enim semper stantem deseruit, statum quem habere potuit amisit. Unde nunc cum ad meliora nititur, quasi contra ictum fluminis conatur. Cum uero ab intentione ascendendi resoluitur, sine labore ad ima reducitur. [uet. XXuIII.] Quia enim in ascensu  labor est, in descensu otium, intraturos per angustam portam Dominus admonet, dicens: Contendite intrare per angustam portam . Dicturus quippe anguste porte introitum, premisit, contendite, quia nisi mentis [a 1Kb] contentio ferueat, unda mundi non uincitur, per quam anima semper ad ima reuocatur. Quia igitur homo uelut flos nascitur et conteritur, quia sicut umbra fugit, atque in statu suo nunquam permanet, quid in hac consideratione subiungat audiamus. Sequitur:



CAPUT LI.

uERS. 3.---Et dignum ducis super huiuscemodi aperire oculos tuos, et adducere eum tecum in iudicium?

69. Duo extrema nomo et creator, puluis et Deus.---Considerauit  quippe superius et omnipotentis Dei potentiam, et infirmitatem suam; deduxit ante oculos se et Deum, pensauit quis cum quo ad iudicium ueniat. uidit hinc hominem, inde conditorem, id est puluerem, et Deum; et recte ait: Et dignum ducis super huiuscemodi aperire oculos tuos? Omnipotenti Deo oculos aperire 392 [b 1Kb] est iudicia exercere, quem feriat uidere. Nam quasi clausis oculis non uult aspicere quem non uult ferire. Unde mox de ipso quoque iudicio adiungitur: Et adducere eum tecum in iudicium? Sed quia contemplatus est ad iudicium uenientem Deum, rursum considerat infirmitatem suam. uidet quia mundus per semetipsum esse non possit, qui ut esse possit, de immunditia processit, atque subiungit:



CAPUT LII.


uERS. 4.---Quis potest facere mundum de immundo  conceptum semine? Nonne tu, qui solus es?

70. Homo propter uitiatam originem immunda patitur etiam nolens.---Is qui per se solus est mundus mundare preualet immunda. Homo enim in corruptibili carne uiuens habet tentationum immunditias impressas in semetipso, quia nimirum eas traxit ab origine. Ipsa quippe propter delectationem carnis eius conceptio immunditia est. Unde et Psalmista ait: Ecce enim in iniquitatibus conceptus sum, et in delictis peperit me mater mea . Hinc est ergo quod plerumque tentatur et nolens. Hinc est quod immunda quedam in mente patitur, quamuis ex iudicio reluctetur, quia conceptus de immunditia, dum ad munditiam tendit, hoc conatur uincere quod est. Quisquis autem occulte tentationis motus atque  immunditiam cogitationis euicerit, nequaquam sibi suam munditiam tribuat, quia de immundo conceptum semine nullus facere mundum potest, nisi is qui mundus per semetipsum solus est. Qui ergo iam ad locum munditie mente peruenit, conceptionis sue uiam respiciat, per quam uenit, atque inde colligat quia ex sua uirtute non habet munditiam uiuendi, cui de immunditia factum est initium subsistendi. Potest uero hoc in loco intelligi, quia beatus Iob incarnationem Redemptoris intuitus, solum uidit in mundo hominem de immundo semine non esse conceptum, qui sic in mundum uenit ex uirgine, ut nichil haberet de immunda conceptione. Neque enim ex uiro et femina, sed ex sancto Spiritu et Maria uirgine processit. Solus ergo in carne sua uere mundus exstitit,  qui delectatione carnis tangi non potuit, quia nec per carnalem huc delectationem uenit.



LIBER DUODECIMUS. In quo, exposito capite XIu libri Iob, a uersu quinto, caput Xu ex integro plerumque moraliter explicatur.


 [uet. et Rec. I.] Mos iustorum est tanto sollicitius presentem uitam quam sit fugitiua cogitare, quanto  studiosius nouerint celestis patrie bona eterna perpendere. Ex his enim que manentia intus aspiciunt, foris fugam rerum labentium subtilius attendunt. Unde beatus Iob, cum de lapsu humani temporis sententiam protulisset, dicens: Homo natus de muliere, breui uiuens tempore. Et rursum: Et fugit uelut umbra, et nunquam in eodem statu permanet, adhuc de breuitate uite eius adiungit:



CAPUT PRIMUM.

CAP. XIu, uERS. 5.---Breues dies hominis sunt, numerus mensium eius apud te est.

1. Quod tanta uelocitate transcurrit uelut non est.---Hoc etenim apud nos uelut non esse considerat, quod tanta uelocitate transcurrit. Quia uero apud omnipotentem Deum etiam labentia stant, apud eum esse numerum nostrorum mensium perhibet. uel  certe in diebus breuitas temporis, in mensibus uero quasi multiplicata dierum spatia designantur. Nobis  ergo breues dies sunt. Sed quia uita nostra post tenditur, apud Deum numerus nostrorum mensium esse memoratur. Unde et per Salomonem dicitur: Longitudo dierum in dextera eius. Sequitur:



CAPUT II [Rec. II].

IBID.---Constituisti terminos eius, qui preteriri non poterunt.

393 2. Nulla fiunt hominibus sine Dei consilio, etsi occulto. Nulla que in hoc mundo hominibus fiunt absque omnipotentis Dei occulto consilio ueniunt. Nam cuncta Deus [a 1Kb] secutura presciens, ante secula decreuit qualiter per secula disponantur. Statutum quippe iam homini est, uel quantum hunc mundi prosperitas sequatur, uel quantum aduersitas feriat, ne electos eius aut immoderata prosperitas eleuet, aut nimia aduersitas grauet. Statutum quoque est  quantum in ipsa uita mortali temporaliter uiuat. Nam etsi annos quindecim Ezechie regi ad uitam addidit omnipotens Deus , cum eum mori permisit, tunc eum presciuit esse moriturum. Qua in re questio oritur, quomodo ei per prophetam dicatur: Dispone domui tue, quia morieris tu, et non uiues; cui cum mortis sententia dicta est, protinus ad eius lacrymas est uita addita. Sed per prophetam Dominus dixit quo tempore mori ipse merebatur; per largitatem uero misericordie illo eum tempore ad mortem distulit, quod ante secula ipse presciuit. Nec propheta igitur fallax, quia tempus mortis innotuit, quo uir ille mori merebatur; nec dominica statuta conuulsa sunt, quia ut ex largitate Dei anni uite crescerent, hoc quoque ante secula prefixum  fuit; atque spatium uite quod inopinate foris est additum, [a 1Kb] sine augmento prescientie fuit intus statutum. Bene ergo dicitur: [uet. II.] Constituisti terminos eius, qui preteriri non poterunt.

3. Deus profectibus spiritualibus modum ponit.---Quod tamen intelligi etiam iuxta spiritum ualet, quia nonnunquam in uirtutibus proficere conamur, et quedam dona percipimus, a quibusdam uero repulsi in imis iacemus. Nemo enim est qui tantum [b 1Kb] uirtutis apprehendat quantum desiderat, quia omnipotens Deus, interiora discernens, ipsis spiritalibus prouectibus modum ponit, [c 1Kb] ut ex hoc homo quod apprehendere conatur, et non ualet, in illis se non eleuet que ualet. Unde ille quoque egregius predicator, qui raptus ad tertium celum fuerat, paradisi arcana penetrauerat, esse post reuelationem tranquillus atque intentatus  non [d 1Kb] ualebat . Sed quia omnipotens Deus terminos constituit homini, qui preteriri non poterunt, et eleuauit hunc ad cognoscenda sublimia, et reduxit iterum ad infirma toleranda, ut modi sui mensuram aspiciens, dum securitatem comprehendere conaretur, et non posset, ne per elationem extra se iret, per humilitatem cogeretur intra suos semper terminos redire. Sequitur:



CAPUT III [Rec. III].

uERS. 6.---Recede paululum ab eo, ut quiescat, donec optata ueniat, sicut mercenarii dies eius.

4. Sancti uite presentis tedio ad eternam requiem semper anhelant.---Hoc loco recede dicitur uim flagelli amoue. Quis enim ualet Deo recedente quiescere,  cum solus ipse sit requies, et a quo quisque quanto longe fuerit, fit tanto et inquietus? Itaque sic recede ab eo, dicitur, ut intelligas feriendo. Apte enim subiungitur: Donec optata ueniat, sicut mercenarii dies eius. Mercenarius quanto longe est a fine operis, tanto et retributione mercedis. Ita uir quisque sanctus in hac uita positus, dum longe se esse ab exitu uite presentis conspicit, longe se esse ab eternis  gaudiis gemit. Quid est ergo dicere: Recede paululum ab eo, ut quiescat, nisi: iam flagella uite presentis subtrahe, et bona eterne quietis ostende? Unde etiam de ipsa quiete additur: Donec 394 optata ueniat, sicut mercenarii dies eius. Tunc namque homini optata sicut mercenarii dies uenit, quando eternam requiem pro recompensatione sui laboris acceperit. Quantum uero ad presentis uite speciem spectat, adhuc beatus Iob humanum genus multis miseriis repletum quam sit despectum insinuat, quantumque ipsa insensibilia ipsum preire uideantur narrat, cum dicit:



CAPUT Iu [uet. III, Rec. Iu].

uERS. 7-10.---Lignum habet spem; si precisum fuerit, rursum uirescit, et rami eius pullulant. Si senuerit  radix eius in terra, et in puluere emortuus fuerit truncus illius, ad odorem aque germinabit, et faciet comam quasi cum primum plantatum est. Homo uero cum mortuus fuerit, et nudatus atque consumptus, ubi, queso, est?

5. Ligni nomine multa significantur: Crux, uir iustus, incarnata Dei Sapientia. Ex percussione iusti ad amorem celestis patrie accenduntur.---Sed quia hoc iuxta litteram patet, debemus sensum ad interiora reducere, et qualiter hec iuxta spiritum intelligi debeant perscrutari. In Scriptura etenim sacra ligni nomine aliquando crux, aliquando uir iustus, aut etiam iniustus, aliquando uero incarnata Dei sapientia figuratur. Crux etenim ligno signatur, cum dicitur: Mittamus lignum in panem eius .  Lignum quippe in panem mittere est Dominico corpori crucem adhibere. Rursum ligni nomine uir iustus aut etiam iniustus exprimitur, sicut per prophetam Dominus dicit: Ego Dominus humiliaui lignum sublime, et exaltaui lignum humile . Quia iuxta eiusdem ueritatis uocem: Omnis qui se exaltat humiliabitur, et qui se humiliat exaltabitur . Salomon quoque ait: Si ceciderit lignum ad Austrum, aut ad Aquilonem, in quocunque loco ceciderit, ibi erit . In die etenim mortis sue iustus ad Austrum cadit, peccator ad Aquilonem, quia et iustus per feruorem spiritus ad gaudia ducitur, et peccator cum apostata angelo, qui dixit: Sedebo in monte testamenti, in lateribus Aquilonis , in frigido suo corde reprobatur.  Rursum per lignum incarnata Dei Sapientia figuratur, sicut de ea scriptum est: Lignum uite est his qui apprehenderint eam ; [e 1Kb] et sicut ipsa ait: Si in uiridi ligno hec faciunt, in arido quid fiet ? Hoc itaque loco cum lignum prefertur homini, quid homo nisi carnalis quisque accipitur? Et quid ligni nomine nisi iusti uniuscuiusque uita designatur: Lignum etenim habet spem; si precisum  fuerit, rursum uirescit, quia cum [a 1Kb] in morte passionis pro ueritate iustus afficitur, in eterne uite uiriditate recuperatur. Et qui hic uirebat per fidem, illic uirescit per speciem. Et rami eius pullulant, quia plerumque ex passione iusti fideles quique ad amorem celestis patrie multiplicantur, et uiriditatem uite spiritalis accipiunt, dum [b 1Kb] hic pro Deo fortiter egisse gratulantur. Sequitur:



CAPUT u.

uERS. 8, 9.---Si senuerit in terra radix eius, et in puluere emortuus fuerit truncus illius, ad odorem aque germinabit, et faciet comam quasi cum primum plantatum est.

6. Sua morte uberes in nobis fructus gignunt iusti.---Quid radix iusti nisi sancta predicatio, quia ab ipsa  oritur, et in ipsa subsistit? et quid terre uel pulueris nomine nisi peccator accipitur? cui uoce conditoris dicitur: Terra es, et in terram ibis, uel certe, sicut habet nostra translatio: Puluis es, et in puluerem reuerteris . Iusti igitur radix in terra senescit, [c 1Kb] et in puluere truncus emoritur, 395 quia apud corda prauorum eius predicatio despecta cunctisque uiribus [d 1Kb] effeta creditur. Et in puluere truncus emoritur, quia inter manus persequentium corpus illius exanimatur. Iuxta Sapientie etenim uocem: uisi sunt oculis insipientium mori, et estimata est afflictio exitus illorum . Sed iste cuius radix in terra senuit, et in puluere truncus emortuus est, ad odorem aque germinat, quia per afflatum sancti Spiritus in electorum cordibus [e 1Kb] exemplo sui operis germen  uirtutis facit. Aque etenim appellatione nonnunquam sancti Spiritus irrigatio designari solet, sicut scriptum est: Si quis sitit, ueniat ad me, et bibat. Qui autem biberit ex aqua, quam ego dabo ei, non sitiet in eternum . Sequitur: Et faciet comam quasi cum primum plantatum est. Succiso trunco comam facere, est exstincto corporaliter iusto, ipso sue passionis exemplo multorum corda suscitare, et ex fide recta uiriditatem ueritatis ostendere. Bene autem dicitur: Quasi cum primum plantatum est. Omne quod hic a iustis agitur secunda plantatio est, quia prima uidelicet plantatio non in opere iustorum, sed in prescientia conditoris est. Et quia cuncta que agunt electi, sicut prius interius conspiciuntur atque disponuntur, ita postmodum  exterius perficiuntur, bene dicitur: Faciet comam quasi cum primum plantatum est; id est, uiriditatem suam ostendit in effectu operis, quam prius habuit [f 1Kb] in prescientia conditoris.

[uet. Iu.] 7. Homo ex se deficit, sed adueniente Spiritu sancto renouatur.---Potest etiam radix iusti ipsa natura humanitatis intelligi, ex qua subsistit.  Que uidelicet radix senescit in terra cum natura carnis deficit in puluerem redacta. Cuius in puluere truncus emoritur, quia exstinctum corpus a sua specie dissipatur. Sed ad odorem aque germinat, quia per aduentum sancti Spiritus resurgit: Et faciet comam quasi cum primum plantatum est, quia ad illam speciem redit ad quam percipiendam creatus fuerat, si in paradiso positus peccare noluisset.

8. Christus arbor in passione succisa, in resurrectione multiplicata.---Quod fortasse etiam de Domino ipso, scilicet bonorum omnium capite, ualet intelligi; [g 1Kb] iuxta hoc namque quod prediximus, quia de semetipso ait: Si in uiridi ligno hec faciunt, in arido quid fiet ? Se esse lignum uiride, et nos lignum aridum dixit, quia ipse in se [h 1Kb] uim diuinitatis  habuit; nos uero, qui puri homines sumus, lignum aridum appellamur. Habet ergo lignum spem, si precisum fuerit, quia rursum uirescit, quoniam [i 1Kb] et si occidi per passionem potuit, per resurrectionis gloriam rursus ad uite uiriditatem uenit. Huius rami pullulant, quia, resurrectione illius multiplicati, longe lateque fideles creuerunt. Huius radix in terra quasi senuit, quia eius predicatio Iudeorum perfidie despecta fuit. Et in puluere truncus emortuus est, quia in corde persequentium, [i 1Kb] quod perfidie sue uento leuabatur, contemptibilis et despectus est habitus, quia carne potuit occidi. Sed ad odorem aque germinauit, quia per uirtutem Dei exstincta caro illius ad uitam rediit, iuxta quod scriptum est: Quem Deus suscitauit a mortuis . Quia enim Deus  Trinitas est, exstinctam carnem unigeniti Filii sancta Trinitas, 396 id est Pater, et idem Filius, et Spiritus sanctus resuscitauit. Et fecit comam quasi cum primum plantatum est, quia illa apostolorum debilitas, que in morte illius expauit, et negauit, et negando aruit, per resurrectionis eius gloriam rursus ad fidem uiruit. In cuius ligni comparatione quid omnis homo, nisi puluis est? Unde et subditur:



CAPUT uI [uet. u].

uERS. 10.---Homo uero cum mortuus fuerit, et nudatus atque consumptus, ubi, queso, est?

9. Homo peccator moritur in culpa, nudatur a iustitia, consumitur in pena.---Nullus homo sine peccato est, nisi ille qui in [k 1Kb] hunc mundum non uenit  ex peccato. Et quia omnes in culpa ligamur, ipsa amissione iustitie morimur; concessa prius in paradiso ueste innocentie nudamur, interitu etiam carnis subsequente consumimur. Homo itaque peccator moritur in culpa, nudatur a iustitia, consumitur in pena. Hanc nuditatem peccatoris filii tegere dignatus est pater, qui eo redeunte dixit: Cito proferte stolam  primam . Prima quippe stola est uestis innocentie, quam homo bene conditus accepit, sed male a serpente persuasus perdidit. Contra hanc rursum nuditatem dicitur: Beatus qui uigilat, et custodit uestimenta sua, ne nudus ambulet . uestimenta quippe custodimus cum precepta innocentie seruamus in mente, ut cum nos [a 1Kb] iudici culpa nudat, ad amissam redeuntes innocentiam penitentia operiat. Bene autem dicitur: Ubi, queso, est? quia peccator homo illic stare noluit, ubi conditus fuit; hic uero, ubi cecidit, diu esse prohibetur. Patriam uolens perdidit, a peregrinatione uero sua quam diligit inuitus expellitur. Ubi ergo est, qui in eius amore non est ubi uerum esse est? Sequitur:



CAPUT uII.

 uERS. 11, 12.---Quomodo si recedant aque de mari, et fluuius uacuefactus arescat, sic homo, cum dormierit, non resurget.

10. Mens humana estuanti mari similis.---Mare mens hominis, et quasi fluctus maris sunt cogitationes mentis, que aliquando per iram tumescunt, per gratiam tranquille fiunt, [b 1Kb] per odium cum amaritudine defluunt. Sed cum homo moritur, aque maris recedunt, quia, iuxta Psamiste uocem: In illa die peribunt omnes cogitationes eorum . Et rursum de moriente scriptum est: Amor quoque et odium simul peribunt . Arescit ergo fluuius uacuefactus, quia, subducta anima, uacuum remanet corpus. [c 1Kb] Quasi enim alueus fluminis uacuus  est corpus exanime. Qua in re uigilanter intuendum est quia uita presens, uidelicet quousque anima moratur in corpore, mari comparatur et fluuio. Aqua enim maris amara est, fluminis dulcis. Et quia hic uiuentes modo quibusdam amaritudinibus [d 1Kb] afficimur, modo autem dulcedine tranquilli ac mites inuenimur, presentis uite decursus comparatione exprimitur maris et fluminis.

11. (uet. uI, Rec. u.] Iob resurrectionem non absolute negat, sed tantum futuram ante mundi finem.---Sed in his durum ualde uidetur esse quod subditur: Sic homo, cum dormierit, [e 1Kb] non resurget. Cur itaque laboramus, si in resurrectionis retributionem non tendimus? Quomodo autem dicitur: Non resurget,  cum scriptum sit: Omnes quidem resurgemus, sed non omnes immutabimur . Et rursum: Si in 397 hac uita tantum in Christo sperantes sumus, miserabiliores sumus omnibus hominibus . Et per semetipsam ueritas dicat: Omnes qui in monumentis sunt audient uocem eius, et procedent qui bona fecerunt in resurrectionem uite . Sed subiuncta sententia indicat que discretio in premissa lateat. Nam subditur:



CAPUT uIII.


uERS. 12.---Donec atteratur celum, non euigilabit, nec consurget de somno suo.

12. Liquet enim quia non resurget, scilicet donec atteratur celum, quia nisi mundi huius finis aduenerit, humanum genus a somno mortis ad uitam non euigilabit. Non ergo quia omnino non resurgat, sed quia ante contritionem celi, humanum genus minime resurgat, insinuat. Notandum quoque est cur postquam superius hominem mortuum dixit, inferius non mortuum, sed dormientem nominat, eumque de somno suo minime consurgere, donec celum atteratur narrat, nisi quod patenter datur intelligi quia in comparatione ligni reuirentis hominem mortuum peccatorem nominat, a uita scilicet iustitie exstinctum.  Ubi autem de morte carnis loquitur, non hanc mortem, sed somnum maluit uocare, spem procul dubio resurrectionis insinuans, quia sicut citius homo a somno euigilat, ita concite ad conditoris nutum a morte corporis resurgat. uehementer enim ab infirmis mentibus nomen mortis pertimescitur, somni autem uocabulum non timetur. Unde et Paulus [f 1Kb] discipulos admonens, dicit: Nolumus autem ignorare uos, fratres, de dormientibus, ut non contristemini sicut et ceteri qui spem non habent. Si enim credimus quod iehsu mortuus est et resurrexit, ita et Deus eos qui dormierunt per Iesum adducet cum eo . Quid est quod predicator egregius mortem Domini mortem uocat, mortem uero seruorum Domini, non mortem, sed somnum nominat, nisi quia, infirma  corda audientium respiciens, medicamentum predicationis sue mira arte componit, et illum quem iam resurrexisse nouerant, eis mortuum insinuare non dubitat; eos uero qui necdum resurrexerant, ut spem resurrectionis insinuet, non mortuos, sed dormientes uocat? Non enim uerebatur dicere mortuum quem auditores iam resurrexisse cognouerant, et uerebatur dicere mortuos [g 1Kb] quos resurgere uix credebant. Beatus igitur Iob, quia carne mortuos ad uitam rursus euigilare non dubitat, eos dormientes potius quam mortuos appellat. Sequitur:



CAPUT IX [uet. uII, Rec. uI].

uERS. 13.---Quis mihi tribuat ut in inferno protegas me?

 13. Duplex infernus, alius inferior malis cruciandis, alius superior iustis usque ad aduentum Christi recipiendis destinatus.---Quia ante aduentum mediatoris Dei et hominis omnis homo, quamuis munde probateque uite fuerit, ad inferni claustra descenderit, dubium non est, quoniam homo, qui per se cecidit, per se ad paradisi requiem redire non potuit, nisi ueniret ille qui sue incarnationis mysterio eiusdem nobis paradisi iter aperiret. Unde et post culpam  primi hominis ad paradisi aditum romphea flammea posita esse memoratur , que et uersati lis dicitur, pro eo quod quandoque ueniret tempus ut etiam remoueri potuisset Nec tamen ita iustorum animas ad infernum dicimus descendisse, ut in locis penalibus tenerentur. Sed esse superiora inferni loca, esse alia inferiora credenda sunt, ut et in superioribus iusti requiescerent, et in inferioribus 398 iniusti cruciarentur. Unde et Psalmista propter preuenientem se Dei gratiam dicit: Eripuisti animam meam ex inferno inferiori . Beatus igitur Iob ante Mediatoris aduentum ad infernum se descendere sciens, conditoris sui [a 1Kb] illic protectionem postulat, ut a locis penalibus alienus existat, ubi, dum ad requiem ducitur, a suppliciis abscondatur. Unde subiungit:



CAPUT X [Rec. uII].


IBID.---Et abscondas me donec pertransent furor tuus.

14. Dei furor perturbationis expers, in fine mundi consummatur.---Furor etiam omnipotentis Dei [b 1Kb] in hoc quotidie uim sue districtionis peragit, quod uiuentes indigne dignis suppliciis demergit. Qui furor nunc equidem transit, sed in fine pertransit, quia modo agitur, sed in mundi termino consummatur. Qui tamen iste furor, quantum ad electorum animas, in Redemptoris nostri aduentu pertransiit, quia eas ab inferni claustris ad paradisi gaudia mediator Dei et hominum, dum ipse illuc pie descenderet, reduxit. Inter hec uero sciendum est quod furoris nomen  Diuinitati non congruit, quia naturam Dei simplicem perturbatio nulla confundit. Unde ei dicitur: Tu autem dominator uirtutis cum tranquillitate iudicas, et cum magna reuerentia disponis nos . Sed quia iustorum anime per Mediatoris aduentum erant quandoque ab inferni locis, quamuis non penalibus, liberande, hoc quoque iustus uir preuidet, et petendo subiungit:



CAPUT XI [uet. et Rec. uIII].

IBID.---Et constituas mihi tempus, in quo recorderis mei?

15. Christus ab inferno eduxit tantum quos sibi inhesisse presciuit.---At ubi uenit plenitudo temporis, misit Deus Filium suum, factum ex muliere, factum sub lege, ut eos qui sub lege erant redimeret .  Hanc itaque redemptionem uir Domini presciens, in qua erant multi etiam ex gentilitate liberandi, sicut ipse ait: Licet hec celes in cordo tuo, tamen scio quia uniuersorum memineris , apud omnipotentem Deum tempus sibi constitui sue recordationis petit. Hinc est enim quod in Euangelio Dominus dicit: Et ego si exaltatus fuero a terra, omnia traham ad me ipsum , omnia uidelicet electa. Non enim ab inferno rediens Dominus electos simul et reprobos traxit, sed illa exinde omnia sustulit que sibi inhesisse presciuit. Unde etiam  per Osee prophetam dicit: Ero mors tua, o mors, ero morsus tuus, inferne . Quod enim occidimus, agimus ut penitus non sit. Ex eo enim quod mordemus, partem abstrahimus, partemque relinquimus. Quia ergo in electis suis funditus Dominus occidit mortem, mors mortis exstitit. Quia uero ex inferno partem abstulit, partemque reliquit, non occidit funditus, sed momordit infernum. Dicit ergo: Ero mors tua, a mors; id est, in electis meis [c 1Kb] te funditus perimo. Ero morsus tuus, inferne, quia, sublatis eis, te ex parte transfigo. Sciens igitur beatus Iob hunc aduentum ad inferos Redemptoris nostri, petat quod futurum [d 1Kb] preuidit, et dicat: Et constituas mihi tempus in quo recorderis mei. Sequitur:



CAPUT XII.

 uERS. 14.---Putasne mortuus homo rursum uiuet?

16. Nonnunquam a fortibus infirmitatis uerba suscipienda.---Solent iusti uiri in eo quod ipsi certum ac solidum sentiunt quasi ex dubietate aliquid proferre, ut infirmorum in se uerba transferant. Sed rursum per [e 1Kb] fortem sententiam infirmanti dubietate omnimodo contradicunt, quatenus per hoc quod dubie proferre cernuntur infirmis aliquatenus condescendant, et per hoc quod certam sententiam proferunt, 399 infirmorum mentes dubias ad soliditatem trahant. Quod nimirum dum faciunt exemplum nostri capitis sequuntur. Passioni quippe Dominus propinquans infirmantium in se uocem sumpsit, dicens: Pater mi, si possibile est, transeat a me calix  iste , eorumque timorem, ut abstraheret, suscepit; et rursus per obedientiam uim fortitudinis ostendens ait: uerumtamen non sicut ego uolo, sed sicut tu  ut cum hoc imminet quod fieri nolumus, sic per infirmitatem petamus ut non fiat, quatenus per fortitudinem parati simus ut uoluntas conditoris nostri etiam contra uoluntatem nostram fiat. Hoc igitur exemplo nonnunquam a fortibus infirmitatis uerba suscipienda sunt, ut per eorum post predicamenta fortia infirmorum corda gratius roborentur. Unde beatus Iob, cum quasi dubitantis uerba protulit, dicens: Putasne mortuus homo rursum uiuet? illico sententiam sue certitudinis adiunxit, qua ait:



CAPUT XIII [uet et Rec. IX].

 IBID.---Cunctis diebus, quibus nunc milito, exspecto donec ueniat immutatio mea.

17. Iob, huius uite cursu despecto, immutabilitatis statum requirit.---Qui itaque immutationem suam tanto desiderio exspectat, quam sit de resurrectione certus insinuat; et cursum uite presentis quantum despiciat innotescit, qui hunc militiam appellat. Per militiam quippe semper ad finem tenditur, et quotidie conclusionis terminus exspectatur. Cursum itaque uite huius despicit, et statum soliditatis requirit, qui per hoc quod mutabiliter militat, ad immutationem  suam peruenire festinat. [a 1Kb] Iusto quippe in hac uita ipsa sarcina sue corruptionis onerosa est. Quod uigilie defatigant, somnus queritur, ut uigiliarum labor atque anxietas temperetur. Sed nonnunquam etiam somnus occidit. Fames corpus atterit, atque, ut eius necessitas repellatur, cibi requiruntur; sed sepe et cibi grauant, qui ad repellendum debilitatis grauamen quesiti fuerant. Grauis itaque est sarcina corruptionis, que nisi ita grauis esset, Paulus nequaquam diceret: uanitati creatura subiecta est, non uolens, sed propter eum qui subiecit eam in spe, quia et ipsa creatura liberabitur a seruitute corruptionis, in libertatem glorie filiorum Dei. Scimus enim quod omnis creatura ingemiscit, et parturit usque adhuc . Sanctus ergo uir incorruptionis statum desiderans, dicat: Cunctis diebus, quibus  nunc milito, exspecto donec ueniat immutatio mea. In qua immutatione quid agatur adiungit:



CAPUT XIu [Rec. X].

uERS. 15.---uocabis me, et ego respondebo tibi.

18. uocanti Deo respondebimus, cum ad eius iussum incorruptibiles resurgemus.---Respondere cuilibet dicimur cum eius factis congrua [b 1Kb] ad uicem opera reddimus. In illa igitur commutatione uocat Dominus, et respondet homo, quia ante incorrupti claritatem, incorruptus homo ostenditur post corruptionem. Nunc etenim quousque subditi corruptioni sumus, auctori nostro minime respondemus, quia dum corruptio ab incorruptione longe est, similitudo apta nostre responsioni non est. De illa uero immutatione  scriptum est: Cum apparuerit, similes ei erimus, quoniam uidebimus eum sicuti est . Tunc ergo uocanti Deo ueraciter respondebimus, quando ad summe incorruptionis iussum incorruptibiles surgemus. [uet. X.] Et quia hoc percipere creatura ex semetipsa non ualet, sed solius 400 omnipotentis Dei dono agitur ut ad tantam incorruptionis gloriam permutetur, recte subiungitur:



CAPUT Xu [Rec. XI].

IBID.---Operi manuum tuarum porriges dexteram.

19. Quod ex seipso homo consequi non ualet.---Ac si patenter dicat: Idcirco creatura tua corruptibilis persistere ad incorruptionem potest, quia tue potestatis manu erigitur, et tui respectus gratia, ut persistat, tenetur. Humana namque creatura, eo ipso quod creatura  est, in semetipsa habet sub se defluere, sed a conditore suo homo accepit, [c 1Kb] ut et super se contemplatione rapiatur, et in seipso incorruptione teneatur. Creatura ergo ne sub se defluat, sed in incorruptione persistat, [d 1Kb] ad incommutabilitatis statum auctoris sui dextera leuatur. Potest quoque dextere nomine Filius designari: Quia omnia per ipsum facta sunt . Operi igitur manuum suarum porrexit omnipotens  Deus dexteram suam, quia ut abiectum atque in infimis iacens ad summa erigeret genus humanum, incarnatum ad hoc unigenitum misit. Ex cuius nobis incarnatione datum est ut qui ex uoluntate propria in corruptionem cecidimus, uocanti nos Deo quandoque ad incorruptionis gloriam respondere ualeamus. Qua in re largitatem diuine misericordie pensare quis ualeat, quod ad tantam perducit gloriam hominem post culpam? Pensat Deus mala que facimus, et tamen per benignitatis sue gratiam ea misericorditer relaxat. Unde et subditur:



CAPUT XuI [Rec. XII].

uERS. 16.---Tu quidem gressus meos dinumerasti, [e 1Kb] sed parcis peccatis meis.

 20. Culpe nostre, ne Deus eas puniat, penitentia castigande.---Gressus Deus dinumerat, cum singula queque nostra opera propter retributionem signat. Quid enim in gressibus, nisi unaqueque nostra actio designatur? Omnipotens itaque Deus et gressus dinumerat, et peccatis parcit, quia et subtiliter acta nostra considerat, et tamen hec penitentibus misericorditer relaxat. Qui et duritiam in peccantibus conspicit, sed tamen hanc, preueniente gratia, ad penitentiam emollit. Culpas ergo dinumerat, cum nos ipsos ad singula que fecimus, deflenda conuertit. [f 1Kb] Quas misericorditer relaxat, quia eas dum nos ipsi punimus, ipse nequaquam in extremo examine iudicat, Paulo attestante, qui ait: Si nosmetipsos diiudicaremus, non utique iudicaremur . Unde adhuc subditur:



CAPUT XuII [uet. XI].


uERS. 17.---Signasti quasi in sacculo delicta mea, sed curasti iniquitatem meam.

21. Peccata, nisi penitentia diluantur, de sacculo secreti, exibunt ad publicum iudicii.---Signantur quasi in sacculo delicta nostra, quia hoc quod nos exterius agimus, nisi penitentia interueniente diluamus, in secreto iudiciorum Dei sub quadam occultatione seruatur, ut quandoque etiam [g 1Kb] de sacculo secreti exeat ad publicum iudicii. Unde etiam per Moysen dicitur: Nonne hec congregata sunt apud me, et signata in thesauris meis? In die ultionis reddam illis . Cum uero pro malis que fecimus discipline flagello atterimur, et hec per penitentiam deflemus,  iniquitatem nostram signat et curat, quia nec inulta hic deserit, nec in iudicio punienda reseruat. Signat igitur delicta, quia ea hic subtiliter attendit ut feriat; curat uero, quia hec per flagellum funditus relaxat. Unde iniquitatem [h 1Kb] quoque illius persecutoris sui, quem in terra 401 prostrauerat, signando curauit, cum de illo ad Ananiam dixit: uas electionis mihi est iste, ut portet nomen meum coram gentibus, et regibus,  et filiis Isrel. Ego enim ostendam illi, quanta eum oporteat pro nomine meo pati . Cui enim adhuc pro transactis excessibus uenturas passiones minatur, profecto hoc quod deliquerat in corde signatum tenebat. Sed procul dubio delicta eius signando curauerat, quem uas electionis uocabat. uel certe peccata nostra signantur in sacculo cum mala que fecimus sollicito semper corde pensamus. Quid namque est cor hominis, nisi sacculus Dei? Ubi dum studiose conspicimus per quanta delinquimus, peccata nostra quasi in Dei sacculo signata portamus. An non peccatum suum Dauid signatum tenebat in sacculo, qui dicebat: Iniquitatem meam [a 1Kb] ego agnosco, et delictum meum coram me est semper ? Et quia culpas, quas non intuendo et penitendo cognoscimus,  pius nobis conditor relaxat, recte post signata in sacculo delicta subiungitur: Sed curasti iniquitatem meam. Ac si aperte dicat: Que modo signas ut penitendo uideam, agis procul dubio ne in retributione uideantur. Sequitur:



CAPUT XuIII [Rec. XIII].

uERS. 18, 19.---Mons cadens defluit, et saxum transfertur de loco suo. Lapides excauant aque, et alluuione paulatim terra consumitur, et homines ergo similiter perdes.

22. Alii subitis, alii lentis ac blandis tentationibus euertuntur.---Hoc crebro agitur ut, cadentibus [b 1Kb] rupibus, saxum ad loca alia transferatur; ut aque lapides excauent, et paulatim terra alluuionibus consumatur. Sed magna nobis intentione discutiendum  est quod infertur: Et homines ergo similiter perdes. Quid est enim hoc, quod cadenti monti et saxo translato, quod excauato lapidi et per alluuionem terre consumpte perditio humana comparatur, nisi hoc, quod patenter datur intelligi, quia duo sunt genera tentationum? Unum, quod in mente etiam iusti hominis per repentinum euentum agitur, quatenus sic subito tentetur, ut hunc inopinato prouentu concutiat et prosternat, casumque suum nonnisi postquam ceciderit uideat. Aliud uero, quod paulatim uenit in mentem, et resistentem animum lenibus suggestionibus inficit, et omnes in eo uires iustitie non nimietate sua, sed assiduitate consumit. Quia ergo alia est tentatio que iustos plerumque subita inuasione prosternit, dicatur: Mons cadens  defluit, et saxum transfertur de loco suo; id est, mens sancta, cuius locus iustitia fuerat, impulsu subito transfertur ad culpam. Rursum quia alia est tentatio, que se cordi hominis leniter infundit, omnemque duritiam fortitudinis corrumpit atque consumit, dicatur: Lapides excauant aque, quia uidelicet duritiam mentis absorbent assidua et mollia blandimenta libidinis, et lentum atque subtile uitium corrumpit durum et forte propositum mentis. Unde subditur: Et alluuione paulatim terra consumitur. [uet. XII.] Sicut enim influente aqua paulatim  terra consumitur, sic leniter subrepente uitio mens etiam fortis absorbetur. Unde bene subiungitur Et homines ergo similiter perdes. [c 1Kb] Id est, quia cum tentationem iusto iudicio eius menti qui stare in alto cernitur repente dominari permittis, cadere ac defluere montem facis; et cum uoluntas ad uitium commutatur, quasi ad locum alium transfertur saxum; 402 cum uero tentationem lentam atque subtilem, sed tamen assiduam, eorum qui fortes esse creduntur preualere mentibus sinis, quasi lapides excauant aque, et alluuione paulatim terra consumitur, quia nimirum suggestione leni subacta mentis duritia mollitur.

23. Dauid mons altus repentino casu cecidit. Salomon subrepente paulisper peccati lenocinio.---uideamus  Dauid ille quantum mons altus fuerit, qui tanta Dei mysteria prophetico spiritu ualuit contemplari; sed aspiciamus quam subito casu defluxit, qui dum, in solario deambulans, alienam coniugem concupiuit et abstulit, eiusque uirum cum damno sui exercitus interemit , repentino casu mons cecidit, cum mens illa mysteriis celestibus assueta, inopinata tentatione deuicta est, tamque immanissime turpitudini subacta. Saxum itaque de loco suo translatum est, cum prophete animus, a prophetie mysteriis exclusus, ad cogitandas turpitudines uenit. uideamus etiam qualiter lapides excauant aque, et alluuione paulatim terra consumitur. Salomon quippe  immoderato usu atque assiduitate mulierum ad hoc  usque perductus est, ut templum idolis fabricaret ; et qui prius Deo templum construxerat, assiduitate libidinis, etiam perfidie substratus, idolis construere templa non timuit. Sicque factum est ut ab assidua carnis petulantia usque ad mentis perfidiam perueniret. Quid itaque aliud quam aque excauarunt lapidem, et alluuione paulatim terra consumpta est, quia subripiente paulisper infusione peccati, terra cordis illius ad consumptionem defluxit? Consideret ergo beatus Iob utrasque tentationes, uel subitam et immensam, uel lentam atque longiorem; consideret casus hominum, et ex his que exterius [d 1Kb] accidunt rapiat interius contemplationem, dicens: Mons cadens defluit, et saxum transfertur de loco suo. Lapides excauant aque, et alluuione paulatim terra consumitur; et homines ergo  similiter perdes; id est, sicut hec insensibilia modo subito corruunt, modo paulisper infusa aquarum mollitie consumuntur, ita etiam eum quem rationabilem condidisti, uel subita tentatione deiicis, uel longa ac lenta consumi permittis. Atque mox eamdem rationabilem creaturam uerbis sequentibus explicat, dicens:



CAPUT XIX.

uERS. 20.---Roborasti eum paululum, ut in perpetuum transiret.

 24. uite breui succedit eternitas.---Paululum roboratus est homo, quia hic uiuendi uires ad modicum accepit ut in perpetuum transeat ubi eius uitam terminus non concludat. Sed in hac breuitate ubi roboratus est [a 1Kb] colligit unde [b 1Kb] in perpetuitate inueniat, uel ut semper gaudeat, uel ut suscepta supplicia non euadat. Qui pro eo quod paululum roboratus est ut in perpetuum transeat, apte mox subditur:



CAPUT XX [Rec. XIu].

IBID.---Immutabis faciem eius, et emittes eum.

25. Hominis in morte quanta mutatio.---Facies hominis immutatur cum eius species morte atteritur. Emittitur uero, quia ab his que uolens tenuit transire ad eterna cogitur nolens; dumque ad illa perducitur, hec que diu cogitata tenuit qualiter sese  habitura sint relicta nescit. Unde et additur.



CAPUT XXI [uet. XIII].

uERS. 21. Siue nobiles fuerint filii eius, siue ignobiles, [c 1Kb] non intelligit.

26. Anime sanctorum Deum uidentes, nichil eorum que extra se sunt ignorant; secus alie.---Sicut enim hi qui adhuc uiuentes sunt 403 mortuorum anime quo loco habeantur ignorant, ita mortui uita in carne uiuentium post eos qualiter disponatur nesciunt, quia et uita spiritus longe est a uita carnis; et sicut corporea atque incorporea diuersa sunt genere, ita etiam distincta cognitione. Quod tamen de animabus sanctis sentiendum non est, quia que intus omnipotentis Dei claritatem uident nullo modo credendum est  quia foris sit aliquid quod ignorent. Sed carnales quique, quia amorem precipuum filiis impendunt, hoc eos beatus Iob nescire postmodum asserit quod hic uehementer amauerunt, ut siue nobiles, siue ignobiles sint filii nesciant, quorum eos semper cura fatigabat. Quod tamen si intelligi spiritaliter debet, non incongrue filiorum nomine opera designantur; sicut de muliere Paulus dicit: Quia salua erit per filiorum generationem . Neque enim mulier que, continentie studens, nequaquam filios generat salua non erit, sed per generationem filiorum saluari dicitur, [d 1Kb] quia per effectum bonorum operum perpetue saluti sociatur. Nobiles ergo sunt filii recta opera, ignobiles autem facta peruersa. Et sepe homo agere quelibet bona intentione nititur;  sed tamen pro multis, que subrepunt, eius acta apud omnipotentem Deum qualiter habeantur, incertum est. Siue itaque nobiles fuerint filii eius, siue ignobiles, non intelligit, quia, subtili examine discussa, utrum approbentur eius opera an reprobentur ignorat. Et hic ergo homo in dolore laboris est positus, et illuc ducitur in timore suspicionis. Unde adhuc de ipso presentis uite labore subiungitur:



CAPUT XXII.

uERS. 22.---Attamen caro eius, dum uiuit, dolebit, et anima eius super semetipso lugebit.

 27. Qui carnis uoluptatibus delectantur, maiores ex carne tribulationes experiuntur.---De coniugibus Paulus dicit: Tribulationem tamen carnis habebunt huiusmodi . Sed tribulationem carnis hic pati possunt, etiam iam qui spiritaliter uiuunt. Cur ergo inesse coniugibus carnis tribulatio quasi specialiter dicitur, que etiam a uita spiritalium longe non est, nisi quod hi frequenter maiores tribulationes ex carne suscipiunt qui carnis uoluptatibus delectantur? Bene autem dicitur: Et anima eius super semetipso lugebit, quia quisquis gaudere in se appetit, eo ipso iam in luctu est quo a uera letitia recessit. uera quippe letitia mentis creator est Dignum itaque est ut in se semper homo merores inueniat, qui, derelicto creatore, in se gaudium querebat. Sequitur.



CAPUT XXIII [uet. XIu, Rec. Xu].


CAP. Xu, uERS. 1, 2.---Respondens autem Eliphaz Themanites, dixit: Nunquid sapiens respondebit quasi in uentum loquens, et implebit ardore stomachum suum?

28. Mali bonorum uerba non rationis sententias, sed furoris stimulos censent.---Crebro iam diximus beatum Iob typum sancte uniuersalis Ecclesie, amicos uero illius hereticorum speciem tenere, qui, quasi ex defensione Domini, occasionem stulte locutionis inueniunt, et contumeliosa contra bonos uerba iaculantur. Quibus cuncta que a fidelibus sentiuntur quasi in uentum prolata displicent. Unde nunc dicitur: Nunquid sapiens respondebit quasi in uentum loquens? Nec bonorum uerba dicta rationis, sed stimulos furoris existimant. Unde et subditur. Et implebit  ardore stomachum suum. Quia ea etiam que se sciunt contumeliose dicere, student semper, ut dictum est, ex Domini defensione palliare. Unde 404 Eliphaz subdit:



CAPUT XXIu.

uERS. 3.---Arguis uerbis eum qui non est equalis tibi, et loqueris quod tibi non expedit.

29. Dum uera que exprobrent non inueniunt, falsa fingunt heretici.---Nullum uero existimant timorem Domini habere, nisi eum quem potuerint ad sue confessionis [e 1Kb] stultitiam trahere. Unde adiungit:---uERS. 4---Quantum in te est, euacuasti timorem, et tulisti preces coram Deo. Tulisti dicitur abstulisti, ac si aperte dicat: De tua iustitia presumens, Creatoris  tui gratiam despicis deprecari. Cum enim uera mala heretici contra bonos non inueniunt, fingunt que redarguant, ut iusti esse uideantur, et fit plerumque ut ad aperta contumeliarum uerba perueniant. Unde adhuc subditur:



CAPUT XXu.

uERS. 5.---Docuit enim iniquitas tua os tuum, et imitaris linguam blasphemantium.

30. Dei honori specie cauentes, bonitati detrahunt. ---Iniquitas os docet quando ex mala uita concipitur quod peius dicatur. Quia autem beatus Iob  [a 1Kb] tanto in ore liber fuerat quanto iustus in opere, ab amicis suis hereticorum typum tenentibus, et de iniqua uita, et de audaci ore reprehenditur, ut dicatur: Docuit enim iniquitas tua os tuum. Ac si aperte ei diceretur: Quod peruerse loqueris, [b 1Kb] ex peruersiore didicisti uita. Sepe uero heretici dum quasi uenerantur Deum, eius mysteriis contradicunt, et humilitatem putant si ueritatem denegant. Sunt namque nonnulli qui Deo [c 1Kb] se iniuriam irrogare existimant si eum ueram carnem assumpsisse fateantur, aut si hunc ueraciter pro nobis carne mori potuisse crediderint. Cumque Deo quasi plus [d 1Kb] honoris conantur tribuere, coguntur laudes ueras bonitatis illius negare. Quid enim est in caritatis sue laude potentius quam ut illa sibi pro nobis digna ad susceptionem [e 1Kb] faceret, que ei uidentur indigna?  Sancta autem Ecclesia ueram carnem, ueram mortem illius confitetur; sed hec dicens, ab hereticis irrogare Deo contumeliam creditur. Unde nunc dicitur: Et imitaris linguam blasphemantium. Cui si quid in hoc mundo aduersitatis euenerit, hoc ei contingere ex ipsa hac iniuria sue confessionis dicunt. Unde adhuc subditur:



CAPUT XXuI.

uERS. 6.---Condemnabit te os tuum et non ego, et labia tua respondebunt tibi.

31. Recte fidei confessionem aduersitatis flagellis puniri delirant.---Quia enim [f 1Kb] ex errore confessionis existimant mala aduersitatis erumpere, labia sua ei asserunt respondere, ut culpa eloquii sit causa flagelli.  Aliquando uero eam comprimere quasi ratiocinantes uolunt. [uet. Xu.] Unde Eliphaz beatum Iob reprehendere quasi ex ratione conatur, dicens:



CAPUT XXuII.

uERS. 7, 8.---Nunquid primus homo tu natus es, et ante colles formatus? Nunquid consilium Dei audisti, et inferior te erit eius sapientia?

32. Dum diuinam gloriam defendere uidentur, sue prospiciunt.---Ac si uerbis apertioribus dicat: [g 1Kb] Qui de eterno loqueris pensa quia temporalis es, qui de eius sapientia disputas, pensa quia eius consilium ignoras. Sed quia ad hoc heretici uerba dominice defensionis assumunt, ut docti esse uideantur, et dum diuinam gloriam defendere uidentur, suam  scientiam hominibus innotescant, ipsa hoc Eliphaz subiuncta uerba testantur, qui loqui quidem de sapientia Dei cepit, sed statim ad suam elationem cecidit, dicens:

uERS. 9.---Quid nosti quod ignoremus? quid intelligis quod nesciamus?

405 Que uidelicet dicta patenter ostendunt ex qua mentis elatione prodeat quidquid quasi ad Dominicam defensionem sonat. Sequitur:



CAPUT XXuIII.


uERS. 10.---Et senes et antiqui sunt in nobis multo uetustiores quam patres tui.

33. De antiquorum patrum magisterio et consensu falso sibi blandiuntur.---Quia omnes heretici a sancta uniuersali Ecclesia sunt egressi, testatur Ioannes, qui ait: Ex nobis prodierunt, sed non erant ex nobis . Sed ut ea que asserunt commendare stultis mentibus hominum quasi de antiquitate possint, antiquos patres se habere testantur, atque ipsos doctores Ecclesie sue professionis magistros dicunt. Cumque presentes predicatores despiciunt de antiquorum Patrum magisterio falsa presumptione gloriantur, ut ea que ipsi dicunt, etiam antiquos patres tenuisse fateantur, quatenus hoc quod rectitudine  astruere non ualent quasi ex illorum auctoritate confirment. Quia uero scriptum est: Quem diligit Dominus castigat, flagellat autem omnem filium quem recipit . Sepe sancta Ecclesia multis in hac uita aduersitatibus laborat, et reproborum uita tanto sine flagello dimittitur, quanto ad nulla premia seruatur. Sed afflictiones sancte Ecclesie uidentes heretici, eam despiciunt, et tot illam flagellis atteri ex praue [h 1Kb] professionis merito suspicantur. Unde adhuc subditur:



CAPUT XXIX.

uERS. 11.---Nunquid grande est ut consoletur te Deus? sed uerba tua praua hoc prohibent.

34. Afflictam Ecclesiam despiciunt.---Ac si ei patenter dicat: Si professionem fidei corrigeres, iamdudum  consolationem a flagellis habere potuisses. Sequitur:



CAPUT XXX.

uERS. 12.---Quid te eleuat cor tuum, et, quasi magna cogitans, attonitos habes oculos?

35. Sanctorum contemplationem irrident nunquam experti.---Sepe iustorum mens ita ad altiora contemplanda suspenditur, ut exterius eorum facies obstupuisse uideatur. Sed quia hanc contemplationis uim in occulto agere heretici ignorant, hoc a iustis et recta sapientibus fieri magis per hypocrisim quam per ueritatem putant, quia hoc quod ipsi habere nequeunt inesse ueraciter aliis non suspicantur. Sequitur:



CAPUT XXXI [uet et Rec. XuI].

uERS. 13.---Quid tumet contra Deum spiritus tuus,  ut proferas de ore tuo huiuscemodi sermones?

36. Iustorum et iniquorum uerba sepe similia, sed cor dissimile. Heretici falsis quedam uera permiscent, non reiicienda.---Plerumque iusti aliquibus necessitatibus afflicti sua opera coguntur fateri, quod beatus Iob fecerat, quem post iustitiam flagella deprimebant; sed cum eorum dicta iniusti audiunt, hec per elationem potius quam per ueritatem existimant prolata. Ex suis enim cordibus uerba iustorum pensant,  et dici humiliter posse uerba bona non existimant. Sicut enim grauis culpa est sibi hoc hominem arrogare quod non est, sic plerumque culpa nulla est, si humiliter bonum dicat quod est. Unde sepe contingit ut iusti et iniusti habeant uerba similia, sed tamen semper cor longe dissimile, et ex quibus dictis Dominus ab iniustis offenditur, in eisdem quoque a iustis placatur. Nam Phariseus ingressus templum, dicebat: Ieiuno bis in Sabbato, decimas do omnium que possideo ; sed iustificatus magis publicanus, quam ille exiit. Ezechias quoque rex cum, molestia corporis afflictus, ad extremitatem peruenisset uite, in oratione compunctus dixit: Obsecro, Domine, memento, queso, quomodo ambulauerim coram te in ueritate et in corde perfecto . Nec tamen Dominus 406 hanc  confessionem perfectionis eius despexit, aut renuit, quem mox in suis precibus exaudiuit. Ecce Phariseus se iustificauit in opere, et Ezechias iustum se esse asseruit etiam in cogitatione, atque unde ille offendit, inde iste Dominum placauit. Cur itaque hoc, nisi quia omnipotens Deus singulorum uerba a cogitationibus pensat, et in eius auribus superba non sunt que humili corde proferuntur? Unde beatus Iob, cum sua opera protulit, contra Deum nullo modo tumuit, quia ea que ueraciter fecerat humiliter dixit. Sed solent heretici errorum suorum dictis uera aliqua permiscere, et amici beati Iob quamuis in reprehensione eius omnimodo fallantur, possunt tamen et quedam uera dicere, que ex illius assiduitate didicerunt. Quorum dicta si omnia refutanda essent, Eliphaz  sententiam Paulus apostolus minime protulisset, dicens: [a 1Kb] Apprehendit sapientes in astutia eorum . Quia igitur et ea que recta dicunt contra beatum Iob recte non dicunt, nos in eorum dictis et calcemus uitium indiscretionis, et discutiamus uires rectitudinis. [b 1Kb] Sequitur:



CAPUT XXXII.

uERS. 14.---Quid est homo, ut immaculatus sit?

37. Homo ex humo et ex muliere ortus, qui possit esse sine macula?---Eo enim ipso quo dicitur homo, terrenus exprimitur et infirmus: homo enim ab humo appellatus est. Et quomodo esse ualet sine macula, qui sponte sua ad infirmitatem concidit factus de terra? Ubi et additur,---IBID.---Et ut iustus appareat natus de  muliere. Primam quippe uiro iniustitiam mulier propinauit in paradiso. Quomodo ergo iustus apparebit, qui de illa natus est que iniustitie propinatrix exstitit? Sequitur:



CAPUT XXXIII [uet. et Rec. XuII].

uERS. 15.---Ecce inter sanctos eius nemo immutabilis, et celi non sunt mundi in conspectu eius.

38. Solus Deus mutabilitatis expers.---Hoc celorum  nomine repetiit quod sanctorum prius appellatione signauit. Nam de eisdem sanctis scriptum est: Celi enarrant gloriam Dei . Qui per naturam omnes in semetipsis propriam mutabilitatem habent; sed dum [c 1Kb] immutabili ueritati studiose semper inherere desiderant, inherendo agunt, ut immutabiles fiant. Cumque ad hanc toto affectu se tenent, quandoque accipiunt ut super semetipsos ducti uincant hoc quod in semetipsis mutabiles exstiterunt. Quid enim mutabilitas nisi mors quedam est? Que dum rem quamlibet in aliam immutat, quasi occidit quod fuerat, ut incipiat esse quod non erat. Et de auctore omnium scriptum est: Qui solus habet [d 1Kb] immutabilitatem , quia uidelicet in semetipso solus immutabilis est. De quo per Iacobum  dicitur: Apud quem non est transmutatio, nec uicissitudinis obumbratio . Ipsa enim mutabilitas umbra est, que quasi obscuraret lucem, si hanc per aliquas uicissitudines permutaret. Sed quia in Deo mutabilitas non uenit, nulla eius lumen umbra uicissitudinis intercidit. Bene autem dicitur: Celi non sunt mundi in conspectu eius, quia per semetipsos ante districtum Dei iudicium nec ipsi esse mundi ad perfectum possunt qui munditie predicatores fiunt, Ioanne attestante, qui ait: Si dixerimus quia peccatum non habemus, ipsi nos seducimus . Si igitur inter sanctos illius nemo immutabilis est, et celi in conspectu eius non sunt mundi, quis apud se de iustitie opere presumat? Unde et subditur:



407 CAPUT XXXIu [Rec. XuIII].


uERS. 16.---Quanto magis abominabilis et inutilis homo, qui bibit quasi aquas iniquitatem?

39. Mala opera nostra nequissima esse, sed bona imperfecta et inutilia.---Qui immaculatum prius hominem et iustum per se posse esse negauerat, hunc abominabilem et inutilem appellat: abominabilem scilicet propter immunditiam macule, inutilem uero propter iniustitiam imperfecte uite. Qui tamen abominabilis et inutilis intelligi et aliter potest. Aliquando enim homo peruersus quedam recte agere uidetur, sed per ea que iniqua sunt etiam ea que eius recta sunt destruuntur. Et quia multum Deo displicent mala, neque illa placent que uidentur  bona. Qui ergo in malis suis Deo abominabilis est, in bonis est inutilis, quia dum se per praua opera Deo exsecrabilem exhibet, nec illud de eo quod rectum uidetur placet. [e 1Kb] Bene autem dicitur: Qui bibit quasi aquas iniquitatem. Hoc namque quod comeditur cum mora glutitur, quia manditur ut glutiatur. Quod autem bibitur, tanto ad glutiendum moram non habet, quanto nullam et ad mandendum necessitatem habet. Culpa ergo, quia a stulto homine sine ulla retractatione  perpetratur, quasi aqua iniquitas bibitur. Quia enim illicita sine timore facit, quasi potum iniustitie sine obstaculo glutit. Sequitur:



CAPUT XXXu [uet. XuIII].

uERS. 17.---Ostendam tibi, audi me, quod uidi narrabo tibi.

40. Superbi quo altius per intelligentiam assurgunt, per elationem grauius cadunt.---Habent hoc omnes arrogantes proprium, ut cum rectum quid uel [a 1Kb] paruum senserint, in usum hoc elationis inflectant; atque unde per intellectum sibimetipsis altiores fiant, inde per tumorem in foueam elationis cadant, seque doctis doctiores existiment, reuerentiam sibi a melioribus exigant, et docere sanctiores quasi ex auctoritate contendant. Unde nunc dicitur: Ostendam tibi, audi  me. Et quia cum minore auctoritate docet is qui audita quam is qui ea que uiderit loquitur, ut fortiorem sibimet auctoritatem Eliphaz [b 1Kb] arroget, dicit: Quod uidi narrabo tibi. Quia uero nonnunquam heretici de damnatis suis patribus confunduntur, et tamen eorum sententias quasi cum auctoritate ad medium proferunt, ex quorum stultitia iure reprobantur, recte ipsa hereticorum audacia subinfertur, cum dicitur:



CAPUT XXXuI.

uERS. 18.---Sapientes confitentur, et non abscondunt patres suos.

41. Quos erroris magistros habuerunt heretici, quam insulse iactitent sapientes.---In quorum et laudem prosiliunt,  et eos uelut solos Ecclesie [c 1Kb] prefuisse gloriantur. Unde adhuc subditur:---uERS. 19:---Quibus solis data est terra, et non transiuit alienus per eos. Solis suis patribus datam terram existimant, quia solos errorum suorum magistros rexisse ueraciter Ecclesiam putant. Quis uero alienus nisi apostata angelus uocatur? Unde et per Psalmistam de cunctis simul malignis spiritibus dicitur: Quoniam alieni insurrexerunt in me, et fortes quesierunt animam meam . Heretici igitur, quia doctorum suorum corda apostate angelo existimant non fuisse subiecta, transisse per eos alienum denegant. Cui uidelicet alieno per unumquemque transire est iniquas in corde eius cogitationes immittere. Unde et per prophete uocem de malignis spiritibus contra stantem  animam dicitur: [d 1Kb] Et dixerunt anime tue: Incuruare 408 ut transeamus . Sed Eliphaz Themanites quia quedam narraturus audiri uult, quamuis multa que dicenda sunt sciat, sed quia beato Iob dicenda non erant nesciat, audiamus sententias quas contra beatum Iob protulit. Nec enim debemus cui, sed solum pensare quid dixit. Sequitur:



CAPUT XXXuII [Rec. XIX].


uERS. 20.---Cunctis diebus suis impius superbit.

42. Electi in humilitate, reprobi in superbia uitam finiunt.---Solent etiam electi in quibusdam suis [e 1Kb] cogitationibus atque actibus superbire. Sed quia electi sunt, cunctis diebus suis superbire non possunt, quia priusquam uitam finiant, ad humilitatis metum ab elatione corda commutant. Impius uero diebus suis omnibus superbit, quia sic uitam terminat, ut ab elatione minime recedat. Circumspicit quod temporaliter floret, et pensare negligit quo in eternum ducitur. In uita carnis fiduciam ponit, eaque diu permanere existimat que ad presens tenet. Solidatur in elatione animus, in despectum adducitur omnis propinquus; quam repentina mors subrepat nunquam considerat; quam sit eius incerta felicitas nunquam  pensat. Qui si incertitudinem fugacis uite conspiceret, incerta pro certo nequaquam teneret. Unde et bene subditur:



CAPUT XXXuIII [Rec. XX].

IBID.---Et numerus annorum incertus est tyrannidis eius.

43. Mors timeri debet, quod preuideri nequeat.---

Superbire enim minime debuisset, etiam si annorum suorum numerum certum habere potuisset, ut sciens quantum uiueret, presciret quando se ab elatione remoueret. At postquam presens uita semper incerta est, tanto semper mors subrepens timeri debet, quanto nunquam preuideri ualet. Bene autem superbiam impii tyrannidem uocat. Proprie enim  tyrannus dicitur qui in communi republica non iure principatur. [uet. XIX.] Sed sciendum est quia omnis superbus iuxta modum proprium tyrannidem exercet. Nam quod nonnunquam alius in republica, hoc est, per acceptam dignitatis potentiam, alius in prouincia, alius in ciuitate, alius in domo propria, alius per latentem nequitiam hoc exercet apud se in cogitatione sua. Nec intuetur Dominus quantum quisque mali ualeat facere, sed quantum uelit. Et cum deest potestas foris, apud se tyrannus est, cui iniquitas dominatur intus, quia etsi exterius non affligit proximos, intrinsecus tamen habere potestatem appetit, ut affligat. Et quia omnipotens Deus corda pensat, iam in eius oculis impius egit quod cogitauit. Ad hoc autem conditor noster latere nos uoluit finem  nostrum, ut dum incerti sumus quando moriamur, semper [f 1Kb] ad mortem parati inueniamur. Unde recte postquam dictum est: Cunctis diebus suis impius superbit, adiungit: Et numerus annorum incertus est tyrannidis eius. Ac si aperte diceretur: Cur quasi de certo extollitur, cuius uita sub pena incertitudinis tenetur? Sed omnipotens Deus praue agentibus non solum uentura supplicia reseruat, sed eorum corda  hic etiam ubi delinquunt penis implicat, ut eo ipso quo peccant semetipsos feriant, ut semper trepidi semperque suspecti mala ab aliis pati metuant, que se aliis fecisse meminerunt. Unde adhuc de hoc impio subditur:



CAPUT XXXIX [Rec. XXI].

uERS. 21.---Sonitus terroris semper in auribus illius; et cum pax sit, [a 1Kb] ille insidias suspicatur.

44. Simplicitas cordis arx munitissima.---Nil autem simplici corde felicius, quia quo 409 innocentiam erga alios exhibet, nichil est quod pati ab aliis formidet. Habet enim quasi arcem quamdam fortitudinis simplicitatem suam. Nec suspectus est pati quod se fecisse non meminit. Unde bene per Salomonem dicitur: In timore Domini fiducia fortitudinis . Qui et rursum ait: Secura mens, quasi iuge conuiuium . Quasi enim continuatio refectionis est ipsa tranquillitas securitatis. At contra mens praua semper est in laboribus, quia aut molitur mala que inferat, aut metuit ne hec sibi ab aliis inferantur. Et quidquid contra proximos excogitat, hoc contra se excogitari a proximis formidat. Fit undique suspecta, undique trepida. Omnis qui ad memoriam uenit exquirere contraria creditur. Cui ergo tranquillitas securitatis deest, huic procul dubio terroris sonitus semper in auribus est. Et sepe contingit [b 1Kb] ut illi quilibet proximus suus simpliciter loquatur, nil aduersum cogitet. Sed cum pax sit, ille insidias suspicatur, quia qui semper dolose agit, simpliciter erga se agi non estimat. Et quia scriptum  est: Impius cum in profundum uenerit peccatorum, contemnit , inuolutus iniquitatis sue tenebris iam de luce desperat. Unde et sequitur:



CAPUT XL [uet. XX].

uERS. 22.---Non credit quod reuerti possit de tenebris [c 1Kb] ad lucem, circumspectans undique gladium.

45. Impius desperata salute, ad nequitiam semper excrescit.---Quia dum feriri se undique insidiis credit, salute desperata, semper ad nequitiam excrescit. Aliquando uero iste peruersus etiam superna iudicia attendit, et super se hec uenire metuit. Sed cum stipendium uite presentis querit, hec eadem iudicia que metuere ceperat auaritie deuictus insania contemnit. Et quidem mori se posse in peccato  existimat, sed tamen a peccato non cessat. Unde et subditur:



CAPUT XLI.

uERS. 23.---Cum se mouerit ad querendum panem, nouit quod paratus sit in manu eius tenebrarum dies.

46. Etsi feriri metuat, semper auget quo feriatur.---Panis  etenim, stipendium uite presentis; tenebrarum uero dies tempus ultionis accipitur. In actu itaque suo aliquando iste peruersus iram superni iudicis perpendit presentem; sed a malo non auertitur, ut etiam ipsa quoque ab eius interitu ualeat auerti. Accusante se autem conscientia feriri metuit, sed tamen semper auget quo feriatur. [d 1Kb] Contemnit reditum suum, desperat ueniam, superbit in culpa; sed tamen testem sue nequitie intus habet timorem. Et quamuis praua uideatur foris audacter agere, de his tamen apud semetipsum cogitur trepidare. Unde scriptum est: Cum enim sit timida nequitia, dat testimonium condemnationi , quia cum illicita quisquis perpetrat, pauet quod facit; et apertus damnationis testis est ipse timor iniquitatis, quia et timetur  quod agitur, et tamen malum non uincitur quod timetur. De quo et adhuc subditur:



CAPUT XLII.

uERS. 24.---Terrebit eum tribulatio, et angustia uallabit eum, sicut regem qui preparatur ad prelium.

47. Quot angustiis uallatur, qui securitatis sociam, uiam ueritatis relinquit. Plana est ueritatis uia; asperum iter mendacii.---In omne quod iniquus agit tribulatione et angustia uallatur, quia cor eius anxietate [e 1Kb] et suspicione confunditur. Alius occulte appetit [f 1Kb] ui aliena diripere, qui laborat in cogitationibus, ne 410 deprehendi ualeat. Alius, relicta ueritate, mentiri deliberat, ut audientium animum fallat. Sed quantus labor est sollicite custodire ne ipsa eius fallacia deprehendi queat? Ponit quippe ante oculos  quid sibi a ueritatem scientibus responderi possit, et cum magno cogitatu pertractat quomodo per argumenta falsitatis documenta ueritatis exsuperet. Hinc inde se circumtegit, et contra hoc, ubi deprehendi potuerit, ueritati similem responsionem querit, qui si uellet uerum dicere, utique sine labore potuisset. Plana quippe ueritatis uia, et graue est iter mendacii. Unde et per prophetam dicitur: Docuerunt enim linguam suam loqui mendacium, ut inique agerent laborauerunt . Bene ergo dicitur: Terrebit eum tribulatio, et angustia uallabit eum, quia apud semetipsum [g 1Kb] in labore timoris deficit, qui securitatis sociam uiam ueritatis relinquit. Qui bene regi preparato ad prelium comparatur, quia in eo ipso malo quod agit, et terretur, et festinat, et ex conscientia trepidat,  et ex desiderio anhelat, metuit et superbit, pauescit suspicionibus, et mentem per audaciam erigit. [uet. XXI.] Sciendum quoque est quia rex qui preparatur ad prelium sic de hoste suspectus est, [h 1Kb] ut eidem quoque quem ducit exercitui metuat, ne labefactetur, ne per destitutionem militum iaculis pateat inimicorum. Iniquus ergo angustia uallatur, sicut rex  qui preparatur [a 1Kb] ad prelium, quia uidelicet falsa agens, falsa loquens, formidat ne suos amittat milites, id est, argumenta falsitatis, et ueritatis iaculis pateat, si ei fortasse defuerit quod ex fallacia opponat. Sed quamuis animus trepidet, quamuis conscientia accuset, cupiditate tamen sua iniquus uincitur, et suppresso pauore audaciam de iniquitatibus sumit. Et sepe etiam ultione menti proposita, se contra Deum erigit, quelibet ab eo aduersa perpeti deliberat, dummodo hic, dum ualet, omne quod placet agat. Unde et subditur:



CAPUT XLIII [Rec. XXII].

uERS. 25, 26.---Tetendit enim aduersus Deum manum suam, et contra Omnipotentem roboratus est. Cucurrit aduersus eum erecto collo, et pingui ceruice armatus  est.

48. Prauorum uoluntati quandoque Deus per misericordiam obsistit, quam iratus aliquando sinit impleri. ---Hec de ipso iniquorum capite, scilicet Antichristo, apertius sentiuntur qui contra Deum manum erigens, roborari dicitur, quia paruo tempore permittitur exaltari, [b 1Kb] ut quo ad modicum gloriari sinitur, eo in perpetuum atrocius puniatur. Sed quia eius membra sunt omnes iniqui, hoc quod in fine mundi ille tunc singulariter acturus est unus, uideamus modo qualiter a malis agatur singulis. Sunt namque nonnulli qui et si qua aliquando agere contra omnipotentis Dei iudicium nituntur, ipsa impossibilitate explende sue uoluntatis fracti, ad semetipsos respiciunt, atque ad eum quem contemnere uoluerant conuertuntur;  et qui discedere longe potuerant, si quod uellent implere ualuissent, per hoc aliquando saluantur, quia quod nequiter uoluerunt, implere nequiuerunt. Unde ad se reducti, cuius sint conditionis aspiciunt, et plangunt se [c 1Kb] contraria ueritati uoluisse. Et sunt nonnulli 411 qui hoc quod peruerse contra Deum appetunt iusto Dei iudicio implere nequius permittuntur. Et cum eos malitia accendit, potentia roborat, tanto iam semetipsos in errore cognoscere nequeunt, quanto in rebus affluentibus extra se semper per potentiam trahuntur. De quorum nunc intentione dicitur: Tetendit enim aduersus Deum manum suam, et contra Omnipotentem roboratus est. Contra Deum quippe manum tendere est in operatione praua, despectis Dei iudiciis, perseuerare. Et quia tunc magis irascitur Deus, quando permittit impleri quod saltem concipi  in cogitatione non debuit, contra Omnipotentem iniquus iste roboratur, quia prosperari in mala sua actione permittitur, quatenus et peruersa faciat, et tamen feliciter uiuat. De quo adhuc subditur: Cucurrit aduersus eum erecto collo.

49. Opulentorum superborum quanta in prauis operibus audacia.---Erecto collo contra Deum currere est ea que Creatori displicent cum audacia perpetrare.  De quo recte dicitur: Cucurrit, id est, in malo opere obstaculum de aduersitate non habuit. [uet. XXII.] De quo adhuc, additur: Et pingui ceruice armatus est. Pinguis ceruix est opulenta superbia, affluentibus uidelicet rebus [d 1Kb] quasi multis carnibus fulta. Potens igitur iniquus pingui ceruice contra Deum armatur, qui, rebus temporalibus tumens contra precepta ueritatis, quasi de magnitudine carnis erigitur. Quid enim paupertas nisi quedam macies, et quid rerum abundantia nisi pinguedo est uite presentis? Pingui ergo ceruice se contra Deum erigit qui temporalem abundantiam in superbiam assumit. Habent enim hoc potentes et iniqui proprium, ut, fallacibus diuitiis occupati, ueras Dei opes negligant; et quanto minus quod uerum est inquirunt, tanto amplius falsis diuitiis extollantur.  Cura etenim multiplex terrenarum rerum, quia [e 1Kb] occupat, excecat. Unde adhuc apte subiungitur:



CAPUT XLIu.

uERS. 27.---Operuit faciem eius crassitudo.

50. Terrenarum rerum abundantia oculos claudente.---uisus quippe in facie est, in qua et prima corporis honorabilior pars est. Non ergo immerito mentis intentio per faciem designatur, quam quolibet uertimus, illuc uidemus. Faciem ergo crassitudo operit, quia desiderata terrenarum rerum abundantia oculos mentis premit, et hoc quod in eis esse honorabile debuit, ante Dei oculos fedat, quia curis multiplicibus aggrauat. Quibus tamen nec solum sufficit ut ipsi  superbiant, nisi et hi qui eis coniuncti sunt de eorum pinguedine etiam ipsi glorientur. Nam sunt nonnulli qui patronis maioribus [f 1Kb] adiuti superbiunt, et de eorum potentia contra inopes extolluntur. Unde et adhuc subditur:



CAPUT XLu.

IBID.---Et de lateribus eius aruina dependet.

51. Qui iniquo potenti adherent, de eius potentia tument.---Quia aruina pinguedo carnis est, et latera dicere diuitum solemus hos quos eis coniunctos cernimus, aruina de eius lateribus dependet, quia quisquis potenti et iniquo adheret, ipse quoque de eius potentia, uelut ex pinguedine rerum, tumet, ut, patroni peruersi iniquitatem sequens, Deum non timeat, quos ualet, et quantum ualet, 412 pauperes  affligat, de gloria temporali cor eleuet. Cum ergo talis est qui iniquo potenti adheret, de eius profecto latere aruina dependet. De quibus adhuc subditur:



CAPUT XLuI [uet. XXIII].

uERS. 28.---Habitabit in ciuitatibus desolatis, et in domibus desertis, que in tumulos sunt redacte.

52. Ille uicissim dum sibi coniunctorum laudibus  extollitur, ad praua opera uehementius rapitur.---Quia enim a conuersatione conuiuentium ciuitas appellatur, ciuitates desolate sunt ipsi obsequentium cunei peruersorum, quorum clamoribus peruersus iste laudatur cum ad praua opera per nequitiam rapiatur. Unde scriptum est: Laudatur peccator [a 1Kb] in desiderio anime sue, et qui iniqua agit benedicitur . Domus uero deserte sunt cogitationes praue, quas iniquus iste inhabitat, quia per omne quod agit iniquorum hominum placere cogitationibus appetit. Que ciuitates desolate, et domus deserte recte nominantur, quia nisi omnipotens Deus, talium conuersationes cogitationesque, precedentibus eorum culpis, relinqueret, ad grauiora perpetranda minime peruenirent. Bene autem dicitur:  Que in tumulos sunt redacte. Ruentia namque domorum atque ciuitatum edificia tumulos faciunt, quoniam dum praui quique confusis actionibus sibimetipsis ad peruersa opera iunguntur, ostendunt procul dubio quia de edificio uite ceciderunt. Sequitur:



CAPUT XLuII.

uERS. 29.---Non habitabitur, nec perseuerabit substantia eius, nec mittet in terram radicem suam.

53. uirtutibus non ditatur nisi cuius mentem Deus inhabitat. Sine radice stat superbus, leni flatu statim prostrandus.---Quod hic Non habitabitur dictum est [b 1Kb] in quibusdam Codicibus reperi Non ditabitur; sed sensus non discrepat, quamuis a se sermo discordet. Ille enim uirtutibus ditatur, cuius mentem inhabitat  omnipotens Deus. Sed quia superbi cogitatio ab auctoris sui gratia non inhabitatur, profecto per hoc uirtutibus non ditatur. [c 1Kb] Propter hoc ergo quod interius est uacuus, dicatur: Non inhabitabitur; propter hoc uero quod transitorium foris tumet, recte subiungit: Nec perseuerabit substantia eius. Ac si aperte dicatur: Hoc quod habere uidetur exterius transit, et illud quod transire non poterat interius non habet. Unde et apte subiungitur: Nec mittet in terra radicem suam. Quod si de hac terra dictum accipimus, liquet procul dubio quia arbor que in terra radicem non habet, uel tenuissimis commota flatibus cadit. Et superbus quisque dum contra omnipotentem Dominum roboratur, dum currit erecto collo, et pingui ceruice contra auctorem erigitur, stare quasi arbor  uidetur. Sed status eius sine radice est, quia uelut ad lenem flatum, sic ad motum occulte sententie uita eius [d 1Kb] eruitur. [e 1Kb] Sin uero hoc loco terram eterne uite retributionem accipimus, de qua Propheta ait: [f 1Kb] Portio mea in terra uiuentium , iniquus  iste in terra radicem suam non mittit, quia nunquam ad eterne uite desiderium cordis sui cogitationes plantat. [uet. XXIu.] Quod enim radix arbori, hoc unicuique hominum cogitatio sua est, quia in hoc quod exterius uidetur, per illud tenetur [g 1Kb] quod exterius non uidetur. Unde et per prophetam dicitur: Mittet radicem deorsum, et faciet fructum sursum . Cum enim [h 1Kb] cogitationem nostram ad compatiendum indigenti proximo tendimus, 413 quasi radicem deorsum mittimus, ut retributionis fructum superius faciamus. Sequitur:



CAPUT XLuIII.

uERS. 30.---Non recedet de tenebris.

54. Quia lucem iustitie non querit, de tenebris non recedit.---Si superbus iste a culpa ad iustitiam redire  uoluisset, de tenebris recederet. Sed quia lucem iustitie non querit, de tenebris non recedit. Cuius etiam exemplo hi qui ei adherent in terrenis profectibus anhelant, auaritie facibus accenduntur, desideriorum carnalium ignibus uruntur. Unde et subditur:



CAPUT XLIX.

IBID---Ramos eius arefaciet flamma.

55. Desideriorum carnalium facibus cum sibi coniunctis uritur.---Si enim sibi quosdam eternam patriam querentes adiungeret, ramos in se uirides haberet. Sed quia ipsi quoque qui ei coniuncti sunt terrenis desideriis estuant, et dum desideriorum flamma clientium eius animos accendit, scilicet ramos eius arefacit, ut fructum boni operis non ferant,  quia ad appetenda infima per nequitiam anhelant. Bene autem subditur:



CAPUT L.

IBID.---Et auferetur spiritu oris sui.

56. Propter laxata lingue frena grauissime torquendus.---Superbus etenim quisque quo in hac uita plus ualet, eo sibi lingue frena audacius relaxat, ut loquatur peruersa quelibet, nullum de uerbis suis metuat, istos contumeliis feriat, illos maledictionibus iaculetur. Nonnunquam uero in blasphemiam contra conditorem rapitur, sicut de talibus per Psalmistam dicitur: Posuerunt in celum os suum, et lingua eorum [i 1Kb] transiuit super terram : [i 1Kb] Unde et diues in igne positus, stillari sibi aquam ex digito Lazari in linguam postulat . Qua ex re  intelligitur quia ubi amplius peccauerat, ibi atrocius ardebat. Recte ergo nunc dicitur: Et auferetur Spiritu oris sui, quia eo percussionis sententiam accepit, quo oris sui spiritum sub diuina formidine non restrinxit. Sequitur:



CAPUT LI [Rec. XXIII].


uERS. 31.--- [a 1Kb] Non credat frustra deceptus, quod alio pretio redimendus sit.

57. Tunc solum eleemosyne nobis prosunt cum peccata plangimus et abdicamus.---Quoties [b 1Kb] post culpam eleemosynas facimus, quasi pro prauis actibus pretium damus. Unde et per Prophetam de eo qui hec non agit dicitur: Non dabit Deo propitiationem suam, nec pretium redemptionis anime sue . Nonnunquam uero diuites elati inferiores opprimunt, aliena rapiunt, et tamen quasi quedam aliis largiuntur; et cum multos deprimant, aliquando quibusdam opem defensionis ferunt, et pro iniquitatibus quas nunquam deserunt dare pretium uidentur. Sed tunc eleemosyne pretium nos a  culpis liberat, cum perpetrata plangimus, et abdicamus. Nam qui et semper peccare uult, et quasi semper eleemosynam largiri, frustra pretium tribuit, quia non redimit animam, quam a uitiis non compescit. Unde nunc dicitur: Non credat frustra errore deceptus, quod aliquo pretio redimendus sit. Quia eleemosyna superbi diuitis eum redimere non ualet, quam perpetrata simul rapina pauperis ante Dei oculos ascendere non permittit. [uet. XXu.] Quod fortasse intelligi aliter potest, quia sepe superbi diuites cum eleemosynam tribuunt, non hanc pro eterne uite desiderio, sed pro extendenda uita temporali largiuntur, mortem se posse differre donationibus credunt, sed non credat frustra errore deceptus quod aliquo pretio redimendus sit, quia obtinere ex impenso  munere non ualet ut finem debitum euadat, 414 cuius etiam nequitia intercidit uitam. Unde et subditur:



CAPUT LII.

uERS. 32.---Antequam dies eius impleantur peribit, et manus eius arescent.

58. Prefixi dies singulis, nec augeri possunt nec minui. Qui longiores sperat, antequam impleantur, perit.---Prefixi dies singulis ab interna Dei prescientia nec augeri possunt, nec minui, nisi contingat ut ita presciantur, ut aut cum optimis operibus longiores sint, aut cum pessimis breuiores, sicut Ezechias augmentum dierum meruit impensione lacrymarum; et sicut de peruersis scriptum est: [c 1Kb] Indisciplinatis obuiat mors. Sed sepe iniquus, quamuis in occulta Dei prescientia longa uite eius tempora  non sint predestinata, ipse tamen quia carnaliter uiuere appetit, longo animo dies proponit. Et quia ad illud tempus peruenire non ualet quod exspectat, quasi antequam dies illius impleantur perit. Quod tamen intelligere et aliter possumus. Plerumque enim quosdam cernimus et peruerse agere, et usque ad senectutem ultimam peruenire. Quomodo ergo dicitur: Antequam dies eius impleantur peribit, cum  in quibusdam sepe uideamus quia etate longa iam membra deficiunt, et tamen prauitatem suam eorum desideria exsequi non desistunt?

59. Post conuersionem exteriora repetens ab omni boni operis statu eradicatur.---Sunt namque nonnulli qui post uitam perditam ad semetipsos redeunt, et, accusante se conscientia, peruersa itinera relinquunt, commutant opera, antique sue prauitati contradicunt, terrenas actiones fugiunt, desideria superna sectantur; sed priusquam in eisdem sanctis desideriis solidentur, per torporem mentis ad ea que diiudicare ceperant redeunt, atque ad mala que fugere disposuerant recurrunt. Quia enim sepe contingit ut pro utilitate multorum etiam sancti uiri exterioribus actibus seruiant, et populorum gubernationibus  occupentur, hoc infirmi aspicientes, et per uetustam adhuc superbiam querentes imitari, exterioribus se actionibus [d 1Kb] inserunt; sed quanto ad eas non eruditi spiritalibus ueniunt, tanto eas carnaliter exsequuntur. Nisi enim prius cor longo studio et diutina conuersatione in desideriis celestibus conualescat, [e 1Kb] cum ad exteriora agenda refunditur, ab omni statu boni operis eradicatur. Unde recte quoque de hoc iniquo dicitur: Antequam dies eius impleantur peribit. Quia et si quid boni fortasse ceperit agere, priusquam in eo per longitudinem temporis conualescat, ad exteriora relabitur, et peruerse deserit que recte inchoasse uidebatur. Unde et apte subditur: Et manus eius arescent. Quia dum exterioribus actibus intempestiue inuoluitur, ab omni nimirum bona operatione siccatur. Unde adhuc bene subditur:



CAPUT LIII [Rec. XXIu].


uERS. 33, 34.---Ledetur quasi uinea in primo flore botrus eius, et quasi oliua proiiciens florem suum. Congregatio enim hypocrite sterilis.

60. Hypocrite bona opera cur arefiant. Quam periculose qui in uirtute infirmi sunt, presint.---Notandum quod sic de hoc iniquo generaliter loquitur, ut tamen diuinus sermo ad specialem eius nequitiam deriuetur. Qui enim dicens: Ledetur quasi uinea in primo flore botrus eius, et quasi oliua proiiciens [f 1Kb] florem suum, protinus subdit: Congregatio enim hypocrite sterilis, patenter indicat quia [g 1Kb] in hoc iniquo reprobationis sententiam contra eius hypocrisim ferat.  [uet. XXuI.] Sed 415 nunc pensandum nobis est qualiter hypocrita sicut uinea in primo flore, uel sicut oliua florem proiiciens ledatur. Si florentem uineam per inequalitatem eris immoderatum frigus attigerit, protinus ab omni humore uiriditatis arefacit. Et sunt nonnulli qui post peruersa itinera sanctas uias sectari appetunt, sed priusquam in eis, ut diximus, desideria bona roborentur, quedam illos presentis seculi prosperitas accipit, que eos rebus  exterioribus implicat, et eorum mentem dum a calore intimi amoris retrahit, quasi ex frigore exstinguit, et quidquid in eis de uirtutum flore apparere uidebatur, interficit. In terrenis quippe actibus ualde frigescit animus, si necdum fuerit per intima dona solidatus. Unde necesse est ut loca maiora uel exteriora [a 1Kb] opera, que humanis sunt necessitatibus profutura, illi exercenda suscipiant, qui hec diiudicare, atque sub semetipsis premere ex uirtute intima nouerunt. Nam cum infirmus quisque uel ad locum regiminis, uel ad exteriora agenda retrahitur, quo quasi extra se ducitur, eradicatur, quia et arbor que radices in altum prius non mittit, citius uentorum impetu sternitur, si se ad altum uertice extollit; eoque citius ad ima corruit, quo altius in ere sine radicibus excreuit. Nonnunquam uero florentem uineam  non frigus, sed estus arefacit. Cumque immoderato calore tangitur, discusso flore botrus tabescit. Et plerumque contingit ut hi qui ad bona opera recta intentione non ueniunt, cum placere se hominibus uident, ad exercenda hec eadem opera uehementius accendantur, [b 1Kb] humanis placitura oculis agere anxie studeant, et quasi in sancto studio feruescant. Quis itaque istos [c 1Kb] nisi in flore estus contigit, quos humane laudis appetitio a fructu alienos fecit? Unde et bene subditur: Et quasi oliua proiiciens florem suum. Oliua quippe cum in flore est, si immoderata nebula tangitur, a plenitudine fructuum uacuatur. Et quoties inchoantes quique bona opera laudari ab aspicientibus ceperint, atque in suis laudibus delectari, fit caligo intelligentie in cogitatione, ut iam discernere  nequeant qua intentione quid faciant, et fructum perdant operis, [d 1Kb] uelut ex nebula fauoris. Unde bene per Salomonem dicitur: Mane surgamus ad uineas, uideamus [e 1Kb] si floruit uinea, si flores fructus parturiunt . Florent quippe uinee cum mentes fidelium bona opera proponunt. Sed fructus non pariunt, si ab eo quod proposuerint aliquibus uicti erroribus infirmantur.

[uet. XXuII.] 61. In bonis operibus attendi non debet initium, sed finis.---Non ergo intuendum est si uinee floreant, sed si flores ad partum fructuum conualescant, quia mirum non est si quis bona inchet, sed ualde mirabile est si intentione recta in bono opere perduret. Unde fit plerumque ut si in bono opere recta intentio [f 1Kb] non tenetur, etiam ipsum  hoc opus quod bonum creditur amittatur. Nam quosdam sepe uidimus terrena que possederant reliquisse, et nil iam transitorium querere, nullis pro hac uita iurgiis immisceri. Cum itaque hoc in se fidelis anima ostendit, quasi oliua florem protulit. Sed cum quidam ex talibus rursus ceperint mundi gloriam quam contempserant querere, et terrenis rebus quas spreuisse uidebantur insatiabiliter inhiare, uacare  iurgiis, proximorum lesiones exquirere, nimirum proiecit 416 oliua florem quem proposuit, quia rudimenta boni studii ad perfecta opera non perduxit. Sed sciendum est quia hec semper eis eueniunt qui Deum puro ac simplici studio non sequuntur. Unde recte subditur: Congregatio enim hypocrite sterilis. [g 1Kb] Cepta enim bona non amitteret, si hypocrita non fuisset. Congregant uero et hypocrite bona opera, sed eorum sterilis est ipsa congregatio, quia per hoc quod agunt fructum recipere in eterna retributione non appetunt. Fecundi ac uirides in suis operibus humanis oculis uidentur, sed in conspectu occulti iudicis infecundi et aridi apparent. Sepe uero, estu auaritie accensi, eo maiora de se opera humanis oculis ostendunt, quo ampliora sibi ab hominibus  offerri munera appetunt. Unde adhuc subditur:



CAPUT LIu [Rec. XXu].

uERS. 34.---Et ignis deuorabit tabernacula eorum, qui munera libenter accipiunt.

62. Parum est munus a manu non recipere nisi munus ab ore respuamus.---Sicut enim corpus in tabernaculo, sic mens habitat in cogitatione. [h 1Kb] Sed ignis tabernacula deuorat cum estus auaritie cogitationes deuastat. Et fit plerumque ut hypocrita aurum uel queque bona corporalia ab hominibus accipere contemnat, sed quia hec non accipit, maiores ab eis recipere laudes querat; et fortasse munus se accepisse non estimat, quia bona corporalia recipere recusat. Unde sciendum est quia aliquando munus a  manu, aliquando uero ab ore porrigitur. Nam qui nummum tribuit, munus ex manu dedit; qui autem uerbum laudis impendit, munus ab ore protulit. Hypocrita itaque etsi exteriora dona, que terrene forsitan necessitati congruunt, accipere recusat, plus est quod sibi retribui appetit, cum, ultra meritum laudari desiderans, munus ab ore querit. Et quia in ipso laudis appetitu nimio cor ardore succenditur, dicatur recte: Et ignis deuorabit tabernacula eorum qui munera libenter accipiunt.

[uet. XXuIII.] 63. His muneribus delectantes ignis deuorabit.---Sin uero eorum tabernacula corpora debemus accipere, in quibus illorum anime habitant, ignis eorum tabernacula deuorat, quia qui hic in mente ardent igne auaritie, illic etiam in carne  concremantur ignibus gehenne, et quia mens hypocrite nunquam uacat a malitie cogitatione; nam siue terrena queque, seu laudem appetat, hec aliis inuidet que sibi tribui anhelat; et tanto ceteros ostendere peruersos molitur, quanto uideri sanctior omnibus appetit, ut ex eo quod alii despicabiles fiunt, ipse reuerentior semper appareat. Unde fit ut de opinione proximi ante humana iudicia, lingue sue laqueos  pretendat, ut eorum quibus placere appetit solus estimationem capiat. Unde et sequitur:



CAPUT Lu.

uERS. 35.---Concepit dolorem, et peperit iniquitatem, et uterus eius preparat dolos.

64. Dolorem concipit qui peruersa cogitat, iniquitatem pariturus.---Dolorem quippe concipit cum peruersa cogitat. Iniquitatem parit cum explere ceperit quod cogitauit. Inuidendo dolorem concipit, derogando iniquitatem parit. Grauis quippe est iniquitas quando is qui peruersus est ostendere alios peruersos molitur, ut inde ipse quasi sanctus appareat, quod alios sanctos non esse docuerit. Sciendum uero quod in sacro eloquio uentris uel uteri nomine mens solet intelligi. Hinc est enim quod per Salomonem dicitur:  Lucerna Domini 417 spiraculum hominis, que inuestigat omnia secreta uentris . Lux enim gratie, que desuper uenit, spiraculum homini prestat ad uitam. Que uidelicet lux omnia secreta  uentris inuestigare dicitur, quia occulta mentis penetrat, ut ea que de seipsa latebant animam, [a 1Kb] ante eius oculos flendo reducat. Hinc Ieremias ait: [b 1Kb] uentrem meum, uentrem meum doleo . Qui ut uentrem suum quid dixisset ostenderet, adiunxit: Sensus cordis mei turbati sunt. Uteri itaque nomine recte mens accipitur, quia sicut proles in utero concipitur, sic cogitatio 418 in mente generatur; et sicut in uentre cibi, ita continentur in mente cogitationes. Uterus itaque hypocrite preparat dolos, quia tanto semper maiorem malitiam contra proximos in mente concipit, quanto solus pre omnibus uideri innocentior querit. Hec idcirco Eliphaz protulit, quia beatum Iob tanto percussum uerbere propter hypocrisim putauit. Sed eius uerba etsi multis congruunt, ab ipso solo aliena sunt pro  quo solo dicebantur, quia sanctus uir nichil in suis actibus duplicitatis habuit, quem testis ueritas de cordis simplicitate laudauit.



LIBER DECIMUS TERTIUS. In quo capitum XuI et XuII libri Iob breuis expositio moralis et typica continetur.



CAPUT PRIMUM.


417 1. Sancti quos admonendo corrigere non possunt, patiendo tolerant.---Esse hoc peruersorum  proprium solet, quod sua mala per conuicium bonis ingerant, priusquam de eis ipsi ueraciter accusentur; et dum metuunt increpari de his que faciunt, aduersantes suis prauitatibus iustos hec facere testantur. Sancti autem uiri patienter audiunt etiam que se nunquam fecisse meminerunt, quamuis ea mala que sibi ingeri conspiciunt ab ipsis suis criminatoribus nouerint perpetrata; et cum eos predicando corrigere non possunt, patiendo tolerant, quatenus si fructum conuersionis eorum [a 1Kb] non ualent, ex ipsis tamen premium longanimitatis acquirant. Unde et sancta Ecclesia Dauid prophete uocibus dicit: Supra dorsum meum fabricauerunt peccatores , quia uidelicet dum hereticos uel quoslibet reprobos, quos corrigere non ualet, tolerat, facta peccantium  supra dorsum portat. Beatus itaque Iob uidens Eliphaz amicum suum multa contra se de hypocrisi conquerentem, qui ex consolationis uerbis ad amaritudinem increpationis eruperat, et simulatus consolator apparebat, per patientiam suam typum seruat Ecclesie, que nouit talia audiendo tolerare, et, cum eius sermo admittitur, ratiocinando destruere, et dicit:



CAPUT II. [Rec II].

CAP. XuI, uERS. 2.---Audiui frequenter talia.

 2. Iob typus Ecclesie a fictis amicis oppresse, consolatores simulantibus. A consolatoriis uerbis ad increpatoria amici Iob eruperant.---Electi quippe frequenter  aliena mala quasi sua audiunt, et ab his eis crimen impingitur [b 1Kb] a quibus crimina impacta perpetrantur. Hac autem responsione beatus Iob illud Ecclesie tempus significat quo, oppressa ab aduersariis, temporali eorum potentia quasi deiecta creditur. Unde sequitur:---IBID.---Consolatores onerosi omnes [c 1Kb] uos estis. Siue enim heretici, seu praui quilibet, cum laborare bonos in aduersitate conspiciunt, in eo quod illos consolari appetunt, mala eis persuadere conantur. Unde non immerito bonorum mentibus onerosa fit eorum consolatio, quia inter uerba dulcedinis uirus propinare cupiunt erroris; et dum dictis lenibus dolores quasi leuigant, peccati [d 1Kb] onus imponere festinant. Sed electi uiri etiam cum temporali gloria priuantur, interni uigorem iudicii non  amittunt. Nam sciunt et foris aduersa perpeti, et tamen interius infracti recta sine pauore defendere, 418 Unde subiungitur:



CAPUT III

uERS. 3.---Nunquid habebunt finem uerba uentosa?

3. uerba sana, propter elationem eorum a quibus proferuntur aliquando uentosa. Lugens non increpandus.---uentosa enim uerba sunt que inflationi temporali  potius quam rectitudini seruiunt. Sepe autem mali etiam bona dicunt; sed quia bene non dicunt, uentosa uerba proferunt. Nam dicta eorum et si quando [a 1Kb] sana sunt per sententiam, inflata tamen sunt per elationem. [uet. II.] In hoc uero quod dictum est: Consolatores onerosi omnes uos estis, quid aliud beati Iob magisterio docemur, nisi ut quisque perpendere sollicite sciat ne luctus tempore uerba increpationis inferat? Si enim sunt quedam que increpari iure debeant, in afflictione postponenda sunt, ne consolator increpando dolorem augeat, quem lenire proposuerat. Sequitur:



CAPUT Iu.

IBID.---Aut aliquid tibi molestum est, si loquaris?

4. Iusti conuicia non reddunt.---Mali uiri cum aliis  sibi similibus conuiciosa uerba proferunt, eo citius obmutescunt, quo de se talia mox audiunt qualia suis auditoribus dicunt. Cum autem bonos uiros per conuiciosa uerba iaculantur, nil eis molestie ex conuicio nascitur, quia contra tacentes loquuntur, nec compelluntur audire quod sunt, quia iusti conuicia non reddunt, etiam dum coguntur audire quod non sunt. Bene ergo dicitur: Aut aliquid tibi molestum est, si loquaris? Ac si ei aperte diceretur: Eo plus loqueris quo a me molestum aliquid de tua actione non audis. Unde et subditur,---uERS. 4.---Poteram et ego similia uestri loqui. [Rec III.] Narrat iustus quid facere potuit; sed ne iustitiam deserat, quod facere potuit declinat. Sequitur:



CAPUT u.

 uERS. 4-6.---Atque utinam esset anima uestra pro anima mea! consolarer et ego uos sermonibus, et mouerem caput meum super uos. Roborarem uos ore meo, et mouerem labia mea, quasi parcens uobis.

5. Malis diuina flagella quandoque debent optari.---Aliquando necesse est ut prauis mentibus que humana predicatione corrigi nequeunt diuina flagella optari benigne debeant. Quod cum magno fit amoris studio, uidelicet non errantis pena, sed correptio queritur, et oratio potius quam maledictio esse monstratur. In his autem uerbis hoc beatus Iob monstratur intendere, ut amici, qui dolori illius per caritatem compati nesciebant, ab experimento 419 discerent aliene afflictioni qualiter misereri debuissent; atque, edomiti doloribus, a sua passione traherent  consolationem aliis qualiter inferrent; et tunc salubrius intrinsecus uiuerent, cum aliquid extrinsecus de infirmitate sentirent. Notandum, quod non ait: [b 1Kb] Utinam esset anima mea pro anima uestra! sed Utinam esset anima uestra pro anima mea! quia profecto sibi malediceret, si se illis fieri similem optaret. Illis uero meliora uoluit quos sibi fieri similes quesiuit. Consolamur uero prauos in flagellis constitutos  cum de exteriore percussione interiorem in eis conualescere salutem [c 1Kb] indicamus. [uet. III.] Caput etiam mouemus cum mentem, [d 12Kb] que principale nostrum est, ad compassionem inflectimus. Eosque inter flagella roboramus cum doloris eorum uim uerbis mitibus lenimus. Sunt namque nonnulli qui dum interna nesciunt de malis exterioribus desperabiliter affliguntur, de quibus per Psalmistam dicitur: In miseriis non subsistent . Ille etenim bene nouit in exterioribus miseriis subsistere, qui scit semper de spe interna gaudere.

6. Aliquando malis quasi parcens non parcit, et quasi non parcens parcit Ecclesia.---Quod uero non ait Parcens, sed Quasi parcens uobis, nequaquam hoc negligenter pretereundum puto, quia sancta Ecclesia  discipline uigorem cum permistione mansuetudinis seruans, aliquando malis et quasi parcens non parcit, aliquando uero et quasi non parcens parcit. Quod melius ostendimus, si ipsa que plerumque accidunt proferamus. Ponamus itaque ante oculos mentis duos prauos in sancta Ecclesia esse constitutos, quorum sit unus potens et proteruus, alter mitis et subditus. Si qua miti et subdito culpa subripuerit, hanc protinus increpando predicator insequitur et corripit, eumque corripiendo, a culpa liberat, atque [e 1Kb] ad uiam rectitudinis reformat. Quid itaque huic nisi non parcens pepercit, quia dum correptionis uerbum non distulit, citius hunc a culpa liberauit? Libere enim arguens non pepercit, sed in eo quod correxit pepercit. At contra potens et proteruus, cum  aliquid perpetrasse cognoscitur, tempus queritur ut de malo quod fecit increpetur. Nisi enim predicator sustineat [f 1Kb] quando ferre congrue correptionem possit, auget in eo malum quod insequitur. Sepe enim contingit ut talis sit qui nulla increpationis uerba suspiciat. Quid itaque in huius culpa predicatori agendum est, nisi ut in sermone admonitionis, quem pro communi salute omnium auditorum facit, tales culpas ad medium deducat quales eum perpetrasse considerat qui et presto est, et de se solo adhuc argui non potest, ne deterior fiat? Et cum generaliter contra culpam inuectio intenditur, correptionis uerbum libenter ad mentem ducitur, quia potens prauus ignorat quod sibi hoc specialiter dicatur. Quid itaque isti predicator suus nisi parcens minime pepercit,  cui et specialiter correptionis uerba non intulit, et tamen uulnus illius sub communi admonitione percussit? Unde fit plerumque ut eo uehementius perpetratam culpam lugeat, quo reatum suum et cum se percussum sentiat nesciri putat.

[uet. Iu.] 7. Proterui qua discretione corripiendi.---Magna itaque predicationis arte agendum est 420 ut qui ex aperta correptione deteriores fiunt quodam  temperamento correptionis ad salutem redeant. Unde etiam Paulus dicit: Que putamus ignobiliora membra esse corporis, his honorem abundantiorem circumdamus; et que inhonesta sunt nostra, abundantiorem honestatem habent; honesta autem nostra nullius egent . Sicut enim inhonesta membra in corpore, ita quidam, sunt intra sanctam Ecclesiam potentes et proterui, qui dum aperta inuectione feriri nequeunt, quasi honore tegminis uelantur. Sed hec de occultis potentium delictis loquimur. Nam quando et aliis cognoscentibus peccant, aliis etiam cognoscentibus increpandi sunt, ne si predicator taceat, culpam approbasse uideatur, atque hec crescens in exemplum ueniat, quam pastoris lingua non secat. Sancta ergo Ecclesia, cum per predicatores suos  quedam facta malorum sub dispensatione inuectionis increpat, labia quasi parcens mouet; sed tamen parcendo non parcit, quia ab inuectione culpe generaliter non tacet, quam specialiter tacet. Sequitur:



CAPUT uI.

uERS. 7.---Sed quid agam? Si locutus fuero non quiescet dolor meus; et si tacuero, non recedet a me.

8. Dolor Ecclesie cum prauos frustra corripi conspicit.---Hoc persone beati Iob qualiter congruat nullus ignorat. Sed si ad sancte Ecclesie typum trahatur, hec et cum loquitur, dolor minime quiescit, quando locutione sua peruersos minime corrigi conspicit. Et cum tacet, dolor minime recedit, [a 1Kb] quia etsi auersata conticuerit, hoc ipsum amplius quod tacet gemit, quia se tacente peruersorum culpas excrescere  conspicit. Sequitur:



CAPUT uII. [Rec. Iu].

uERS. 8.---Nunc autem oppressit me dolor meus, et in nichilum redacti sunt omnes artus mei.

9. Dolor Ecclesie dum ad malorum exempla infirmos pertrahi conspicit.---Dolore suo sancta Ecclesia premitur quando in malitia sua crescere peruersos intuetur. Et quia dum praui crescunt etiam infirmi qui in ea sunt ad sequenda studia prauitatis irritantur, recte additur: Et in nichilum redacti sunt omnes artus mei. Sicut enim per ossa fortes, sic per artus infirmi quique designari solent. Membra ergo Ecclesie ad nichilum rediguntur quando ex imitatione prauorum in hoc mundo crescentium infirmi quique deterius infirmantur.  uidentes etenim felicitatem malorum, sepe ab ipso fidei statu dilabuntur, bona temporalia appetunt, et ueluti in nichilum rediguntur, quia [b 1Kb] dum manentem Dei essentiam deserunt, diligentes transitoria, quasi ad non esse tendunt. Bene autem dicitur: Nunc autem oppressit me dolor meus, quia uidelicet tempus doloris Ecclesie modo est, et tempus gaudii postmodum [c 1Kb] sequetur. Sepe uero contingit ut sancta Ecclesia non solum infideles atque extra positos aduersarios toleret, sed eorum quoque insidias  [d 1Kb] atque aduersitatem uix ferat, quos intus habet. Unde beati uiri uoce apte mox subditur:



CAPUT uIII. [uet. u.]

uERS. 9.---Ruge mee testimonium dicunt contra me.

10. Ruge Ecclesie sunt mali Christiani.---Quid per rugas nisi duplicitas designatur? Ruge itaque sunt sancte Ecclesie omnes qui in ea dupliciter uiuunt, qui fidem uocibus clamant, operibus denegant. Hi nimirum pacis tempore, quia huius mundi potestatibus eamdem fidem honori esse conspiciunt, fideles se esse mentiuntur. Sed cum 421 sanctam Ecclesiam subita aduersitatis procella turbauerit, illico ostendunt [e 1Kb] quid in perfida mente moliuntur. Has autem  rugas in electis suis sancta Ecclesia non habet, quia uidelicet nesciunt aliud de se foris ostendere, et intus aliud habere. Unde recte egregius predicator dicit: Ut exhiberet ipse sibi gloriosam Ecclesiam, non habentem maculam aut rugam . Maculam quippe et rugam non habet, que et turpitudine operis et duplicitate sermonis caret. Sed quia nunc intra sinum fidei multos etiam reprobos tenet, cum tempus persecutionis exarserit, ipsos hostes patitur quos predicationis uerbis alere ante uidebatur. Dicat itaque quia: Ruge mee testimonium dicunt contra me, id est ipsi me insequendo increpant, qui nunc, in meo corpore positi, duplicitatis sue in se malitiam [f 1Kb] non mendant. Unde bene adhuc subditur:

IBID.---Et suscitatur falsiloquus aduersus faciem  meam, contradicens mihi.

11. Per malos seuit diabolus.---Etiam pacis sue tempore sancta Ecclesia falsiloquium patitur, dum sunt in ea multi qui de eternitatis promissione diffidunt, et tamen se fideles esse mentiuntur. Qui dum predicationi eius aperte contradicere non presumunt, falsiloquium non contra faciem, sed quasi post dorsum patitur. Sed cum malitie tempus eruperit, is qui nunc metuens derogat, ad contradicendum ante faciem uenit, quia uerbis uere fidei apertis uocibus obsistit. Sciendum uero est quia cum hec a carnalibus patimur, non tam ipsi sunt qui in nostra morte seuiunt quam malignus spiritus qui eorum mentibus principatur, sicut per Paulum dicitur: Non est nobis colluctatio aduersus carnem et sanguinem,  sed aduersus principes et potestates, aduersus mundi rectores tenebrarum harum . Unde cum hic quoque de falsiloquio loqueretur, apte mox ad describendum eius [g 1Kb] falsiloquii principem uerba conuertit dicens:



CAPUT X [Rec. u].

uERS. 10.---Collegit furorem suum in me, et, comminans mihi, infremuit contra me dentibus suis; hostis meus terribilibus oculis me intuitus est.

 12. Per malos seuit diabolus, modo occulta, modo aperta persecutione.---Quid aliud omnes iniqui quam membra sunt diaboli? Ipse itaque per eos agit [a 1Kb] quidquid in eorum cordibus [b 1Kb] ut agere debeant immittit. [uet. uI]. Habet autem etiam nunc diabolus contra sanctam Ecclesiam furorem, sed sparsus eius furor est, quia occultas tentationes per singulos mouet. Cum uero contra eam in aperta persecutione proruperit, furorem sum in eam colligit, quia in afflictione illius tota se intentione constringit. Membra autem eius hoc pacis tempore [c 1Kb] idcirco contra electos collectum furorem non habent, quia malilitiam suam minus se sentiunt posse implere quam uolunt. Cum uero sibi suppetere [d 1Kb] licentiam prauitatis aspexerint, tanto hanc audacius feriunt, quanto  et contra illam [e 1Kb] ex unanimitate glomerantur. Recte itaque nunc dicitur: Collegit furorem suum in me. Cuius adhuc furor [f 1Kb] ut latius exponatur dicitur: Et comminans mihi, infremuit contra me dentibus suis. De quo et subditur: Hostis meus terribilibus oculis me intuitus est. Ille quippe antiquus hostis Ecclesie contra hanc dentibus fremit, 422 eamque terribilibus oculis intuetur, quia per alios crudelia exercet, et per alios que exerceat prouidet.

13. Diaboli dentes, persecutores; oculi, qui eos consiliis suis regunt.---Dentes namque huius hostis sunt bonorum persecutores atque carnifices, qui eius membra laniant, dum electos illius suis persecutionibus affligunt. Oculi uero huius hostis sunt hi qui contra eam prouident mala [g 1Kb] que faciant, suisque  consiliis persecutorum eius crudelitates inflammant. Antiquus ergo eius aduersarius fremit contra eam dentibus suis, dum per crudeles reprobos in ea insequitur uitam bonorum. Intuetur hanc terribilibus oculis, qui prauorum consiliis non cessat mala exquirere, in quibus hanc semper deterius affligat. Nam sicut incarnata ueritas in predicatione sua pauperes idiotas et simplices elegit, sic e contrario [h 1Kb] damnatus ille homo, quem in fine mundi apostata angelus assumet, ad predicandam falsitatem suam, astutos ac duplices atque huius mundi scientiam habentes electurus est. [uet. uII]. Unde et per Isaiam dicitur: ue terre cymbalo alarum, que est trans flumina Aethiopie, que mittit in mari legatos, et in uasis papyri super aquas . Terra quippe  cui ue dicitur ille principaliter homo damnatus est, qui alarum cymbalum uocatur, quia hi qui per superbiam in altitudinem cogitationis euolant, eumdem peruersum hominem predicando sonant. Que scilicet terra recte trans flumina Aethiopie esse perhibetur. Aethiopia etenim nigrum populum mittit, et omnem  hominem mundus iste, quia peccatorem profert, quasi nigrum Aethiopia populum parit. Sed terra cui ue dicitur trans flumina Aethiopie esse perhibetur, quia damnatus ille homo tanta immensitate iniquus est, ut omnium peccantium peccata transcendat. Qui mittit in mari legatos, quia predicatores suos in seculum spargit. De quibus recte subditur qualiter mittantur, dum dicitur: In uasis papyri super aquas. Ex papyro quippe charta est. Quid itaque per papyrum nisi secularis scientia designatur? uasa ergo papyri sunt corda doctorum secularium. In uasis igitur papyri super aquas legatos mittere est predicationem suam in sapientum carnalium sensibus ponere, et defluentes ad culpam populos uocare. Qui ergo illic per uasa papyri, ipsi hic, quia carnaliter  uident, per oculos designantur. De quibus et adhuc subditur:



CAPUT XI.

uERS. 11.---Aperuerunt super me ora sua, exprobrantes.

14. Os diaboli qui errores predicant.---Ora sua reprobi exprobrantes aperiunt cum et erroris sui mala predicare non metuunt, et predicamenta recte fidei irrident. De quibus sciendum est quia illos precipue in sancta Ecclesia persequuntur quos multis conspiciunt esse profuturos, qui uitam carnalium uerbo correptionis conterunt, [i 1Kb] eosque in Ecclesie corpore spiritaliter uertunt. Unde et subditur.



CAPUT XII. [Rec. uI].

IBID.---Percusserunt maxillam meam, satiati sunt  penis meis.

15. Maxilla Ecclesie sancti predicatores.---Maxilla quippe Ecclesie sancti predicatores sunt, sicut sub Iudee specie per Ieremiam dicitur: Plorans plorauit in nocte, et lacryme eius in maxillis eius , quia in aduersitatibus Ecclesie illi amplius plangunt [i 1Kb] qui uitam carnalium confringere 423 predicando nouerunt. Per ipsos quippe sancta Ecclesia iniquos a uitiis conterit, et quasi glutiens in sua membra conuertit. Unde ipsi quoque [k 1Kb] primo predicatori uelut maxille Ecclesie dicitur: Occide et manduca . . Hinc est etiam quod Samson maxillam asini tenuit, et hostes peremit , quia Redemptor noster simplicitatem atque patientiam predicantium sue manu uirtutis tenens, a uitiis  suis carnales interfecit. Et maxilla in terram proiecta postmodum aquas fudit, quia data morti predicatorum corpora magna populis monstrauere miracula. Maxillam ergo Ecclesie peruersi feriunt, cum bonos predicatores insequuntur. Et quia tunc reprobi grande se aliquid fecisse estimant cum uitam  predicatorum necant, post percussionem maxille apte subiungitur:---IBID.---Satiati sunt penis meis. Illa quippe eos pena satiat que mentem Ecclesie precipue castigat. Sequitur:



CAPUT XIII.

uERS. 12. Conclusit me Deus apud iniquum, et manibus impiorum me tradidit.

16. Electi persecutionibus antiqui hostis temporaliter permissi.---Electorum populus apud iniquum concluditur cum eius caro antiqui hostis persecutionibus temporaliter datur. Qui non spiritui, sed manibus impiorum traditur, quia quo hunc in mente capere nequeunt, eo contra carnem illius crudelius inardescunt. Sed sancte Ecclesie populus cum aduersa perpeti grauiter ceperit, et infirmos suos conspexerit ad deteriora delabi, pacis sue tempora  ad mentem reuocat, quando fideles suos predicationis sue opulentia pascebat. Unde apte subiungitur:



CAPUT XIu.

uERS. 13.---Ego ille quondam opulentus reponte contritus sum.

17.---Firmis mentibus nulla aduersa repente adueniunt.---In eo quod se repente contritum asseruit infirmorum mentem improuidam designauit. Qui dum mala que uentura sunt preuidere nesciunt; tanto eis grauiora fiunt quanto et ab eis inopinata tolerantur. Firmis autem mentibus repente aduersa non ueniunt, quia priusquam ueniant preuidentur. Quod tamen nunc quoque sancta Ecclesia in quibusdam retro labentibus patitur, qui post doctrine opulentiam subitis aliquando uitiis conteruntur,  ut sic in quibusdam malis corruant, ac si uerbi pabulum nunquam habuissent. Sequitur:



CAPUT Xu.

IBID.---Tenuit ceruicem meam, confregit me, posuit [a 1Kb] me sibi quasi in signum.

18. Infirmi, urgente persecutione, ueritatem predicare trepidant.---Sicut in malis ceruix superbiam, sic in bonis libertatis erectionem signat. Unde nonnunquam ipsa quoque superbia pro erectionis auctoritate ponitur, sicut per prophetam Dominus sancte Ecclesie pollicens dicit: Ponam te in superbiam seculorum . Et quia persecutionis tempore infirmi quidam uera que sentiunt predicare libere non presumunt, recte de hoc hoste dicitur: Tenuit ceruicem meam, confregit me. [uet. IX.] Fortasse autem  hi ceruicis appellatione signati sunt qui pacis eius tempore plusquam decet eriguntur, et sub occasione defendende rectitudinis uitio deseruiunt elationis. Qui persecutionis tempore idcirco aduersa plus sentiunt, quia de prosperis extolluntur. De quibus bene dicitur: Tenuit ceruicem meam, confregit me. Id est, elationem quam in infirmis habuit, districtione sue percussionis inclinauit. Et posuit me sibi quasi in signum. Constat nimirum quia idcirco signum ponitur, ut sagittarum emissione feriatur. Fidelis itaque populus in signum hosti suo est positus, quia 424 eum semper suis ictibus impetit, eumque  suis persecutionibus affligit. Qui enim in hac uita assidua mala tolerat, uelut in signum positus, ictus excipit ferientis. Unde et predicator egregius cum persecutionum mala toleraret, atque sub persecutione aduersariorum gemeret, teneram discipulorum mentem de suis afflictionibus consolans, ait: Ipsi enim scitis quod in hoc positi sumus . Ac si eis aperte dicat: Quid in hoc tempore uulnera nostra miramini, qui si eterna gaudia querimus, huc ad hoc uenimus, ut feriamur? Sequitur:



CAPUT XuI.

uERS. 14.---Circumdedit me lanceis suis, conuulnerauit lumbos meos, non pepercit, et effudit in terram uiscera mea.

19. Hostis tentationum iaculis ab omni parte nos impetit.---Hec iuxta litteram beato Iob congruere  posse uidebantur, per hoc quod dicitur: Circumdedit me lanceis suis, conuulnerauit lumbos meos, non pepercit, nisi subderetur quod de eo minime scriptum legitur: Effudit in terram uiscera mea. Ex qua re necesse est ut dum hoc iuxta litteram inuenire non possumus, ea que in uerbis eius secundum historiam sonant iuxta spiritum inquiramus. Sancta Ecclesia lanceis ab hoste suo circumdatur quando in membris suis ab impugnatore callido tentationum iaculis impetitur. Bene autem circumdari lanceis dicimur, quia antiquus hostis tentationis sue uulnere ab omni parte nos impetit. Sepe enim dum gula restringitur, ut libido subigatur, inanis glorie aculeus mentem pulsat. Si autem corpus abstinentie afflictione non atteritur, contra mentem libidinis flamma se excitat.  Sepe dum seruare parcimoniam nitimur, ad tenaciam labimur. Et sepe dum possessa effuse tribuimus, ad auaritiam ducimur, quia rursum colligere querimus quod tribuamus. Dum ergo antiqui hostis iacula ubique nos [b 1Kb] impetunt, recte non dicitur: Circumdedit me lanceis suis. Et quia omne peccatum hostis quidem callidus suadet, sed nos eius suasionibus consentiendo perpetramus, apte subiungitur: Conuulnerauit lumbos meos. In lumbis quippe luxuria est. Unde et is qui cupiebat uoluptatem libidinis a corde exstinguere, predicauit dicens: Succincti lumbos mentis uestre . Cum ergo antiquus hostis fidelem populum ad luxuriam pertrahit, hunc procul dubio in lumbis ferit. Ubi notandum quoque  est quod non ait: uulnerauit, sed Conuulnerauit lumbos meos. Sicut enim loqui aliquando unius est, colloqui uero duorum, uel fortasse multorum, sic antiquus hostis, quia nos ad culpam sine nostra uoluntate non rapit, nequaquam lumbos nostros uulnerare, sed conuulnerare dicitur, quia hoc quod nobis ille male suggerit, nos sequentes ex uoluntate propria implemus, et quasi cum ipso nos pariter uulneramus, quia ad perpetrandum malum ex libero simul arbitrio ducimur. Sequitur: Non pepercit. Ac si dicat Non destitit [uet. X]. Et effudit in terram uiscera mea. Quid aliud sancte Ecclesie uiscera debemus accipere, nisi eorum mentes qui eius quedam  in se mysteria continent, qui ad intima sacramenta deseruiunt? Sed antiquus aduersarius cum fideles quosdam, qui interioribus sacramentis deseruire uidebantur, ad secularia negotia pertrahit, eius procul dubio uiscera in terram fundit, quia illos in rebus infimis conculcat qui prius in occultis ac spiritalibus actibus latebant. Sequitur:



CAPUT XuII.

uERS. 15.---Concidit me uulnere super uulnus.

425 20. Ut uulnere super uulnus nos concidat.---In infirmis suis sancta Ecclesia uulnere super uulnus conciditur quando peccatum peccato additur, ut culpa uehementius exaggeretur. Quem enim auaritia pertrahit ad rapinam, rapina ducit ad fallaciam, ut, perpetrata culpa, ex falsitate etiam defendatur, quid  iste nisi super uulnus concisus est uulnere? Unde bene quoque per prophetam dicitur: Maledictum, et mendacium, et homicidium, et furtum, et adulterium inundauerunt, et sanguis sanguinem letigit . Solet enim sanguinis nomine signari peccatum. Unde is qui a peccatis liberari desiderat per penitentiam clamat: Libera me de sanguinibus . Sanguis ergo sanguinem tangit [a 1Kb] cum culpa culpam cumulauerit. Et quia cum uulnus uulneri additur uires contra nos antiqui hostis uehementius excrescunt, recte subiungitur:



CAPUT XuIII.

IBID. Irruit in me quasi gigas.

21. Qui non reluctantur, eum ut gigantem secum pugnantem  experiuntur.---Facile quippe inimico resistitur si non ei uel in multis lapsibus, uel in uno, diutius consentiatur. Sin uero eius suasionibus anima subesse consueuerit, quanto se ei crebrius subiicit, tanto eum sibi intolerabiliorem facit, ut ei reluctari non ualeat, quia nimirum malignus aduersarius contra hanc ex praua consuetudine deuictam quasi more gigantis pugnat. Sed tamen plerumque sancta Ecclesia etiam post perpetratas culpas mentes fidelium ad penitentiam reuocat, et peccata operis uirtute spontanee afflictionis mundat. Unde bene subditur:



CAPUT XIX.

uERS. 16.---Saccum consui super cutem meam, et  operui cinere carnem meam.

22. Afflictione spontanea peccata mundare docet Ecclesia. Quid in sacco et cinere nisi penitentia, quid in cute et carne nisi peccatum carnis debet intelligi? Cum ergo quidam post lapsum carnis, ad penitentiam redeunt, quasi saccus super cutem consuitur, et cinere caro operitur, quia culpa carnis per penitentiam tegitur, ne in districti iudicis examine ad ultionem uideatur. Infirma autem membra  sua sancta Ecclesia cum a peccatis retrahit, atque ad penitentie remedium ducit, hec procul dubio fletibus adiuuat, ut ad recipiendam auctoris sui gratiam conualescant, et per fortes plangit quod non fecit, quod in membris suis debilibus quasi ipsa fecit. Unde bene adhuc subditur:



CAPUT XX [uet. XI, Rec. uII].

uERS. 17.---Facies mea intumuit [b 1Kb] a fletu.

23. Filios suos penitentes fletibus suis adiuuat. Prelati de alienis tanquam de propriis lapsibus se affligant. Facies quippe sancte Ecclesie sunt hi qui, in locis regiminum positi, apparent primi, ut ex eorum specie sit honor fidelis populi, etiam si quid in corpore latet deforme. Qui nimirum prelati plebibus plangunt culpas infirmantium, seque sic de alienis  lapsibus ac si de propriis affligunt. Et sepe dum quosdam uident ad ueniam post culpas redire, quosdam uero in iniquitate persistere, occulta omnipotentis Dei iudicia mirantur, sed penetrare nequeunt. Obstupescunt enim [c 1Kb] que non intelligunt. Unde et apte subditur:



CAPUT XXI.

IBID.---Et palpebre mee caligauerunt.

24. Subditorum uias uice oculorum dirigant.---Palpebre enim recte appellati sunt qui ad preuidenda pedum itinera uigilant. Sed cum occulta Dei iudicia nec prepositi uigilantes intelligunt, palpebre sancte Ecclesie caligant. Sed ut sepe iam me dixisse memini, beatus Iob sancte Ecclesie 426 typum tenens,  modo uoce corporis, modo autem uoce capitis utitur; et dum de membris eius loquitur, repente ad uerba capitis leuatur. Unde hic quoque subiungitur:



CAPUT XXII [Rec. uIII].

uERS. 18.---Hec passus sum absque iniquitate manus mee, cum haberem mundas ad Deum preces.

25. Solus pre omnibus mundas ad Deum preces Christus habuit.---Absque iniquitate enim manus sue pertulit, qui peccatum non fecit, nec inuentus est dolus in ore eius , et tamen dolorem crucis pro nostra redemptione tolerauit. Qui solus pre omnibus mundas ad Deum preces habuit, quia et in ipso dolore passionis pro persecutoribus  orauit, dicens: Pater, dimitte illis, non enim sciunt quid faciunt . Quid enim dici, quid cogitari in prece mundius potest quam cum et illis misericordia intercessionis tribuitur a quibus toleratur dolor? Unde factum est ut Redemptoris nostri sanguinem, quem persecutores seuientes fuderant, postmodum credentes [d 1Kb] biberent, eumque esse Dei Filium predicarent. [e 1Kb] De quo uidelicet sanguine apte subiungitur:



CAPUT XXIII.


uERS. 19.---Terra, ne operias sanguinem meum, neque inueniat in te latendi locum clamor meus.

26. Sanguis eius Abelis sanguine melius loquitur; hic enim ultionem, ille ueniam exorat.---Peccanti homini dictum est: Terra es, et in terram ibis . Que scilicet terra Redemptoris nostri sanguinem non abscondit, quia unusquisque peccator redemptionis sue pretium sumens, confitetur ac laudat, et quibus ualet proximis innotescit. Terra etiam sanguinem eius non operuit, quia sancta Ecclesia redemptionis sue mysterium in cunctis iam mundi partibus predicauit. [uet. XII.] Notandum quod subditur: Neque inueniat in te latendi locum clamor meus . Ipse enim sanguis redemptionis  qui sumitur clamor nostri Redemptoris est. Unde etiam Paulus dicit: [a 1Kb] Et sanguinis aspersionem melius loquentem quam Abel . De sanguine Abel dictum fuerat: uox sanguinis fratris tui clamat ad me de terra . Sed sanguis Iesu melius loquitur quam Abel, quia sanguis Abel mortem fratricide fratris petiit, sanguis autem Domini uitam persecutoribus impetrauit. Ut ergo in nobis sacramentum dominice passionis non sit otiosum, debemus imitari quod sumimus, et predicare ceteris quod ueneramur. Locum enim latendi clamor eius in nobis inuenit, si hoc quod mens credidit lingua tacet. Sed ne in nobis clamor eius lateat, restat ut unusquisque iuxta modulum suum uiuificationis sue mysterium proximis innotescat. Libet mentis oculos  ad dominice passionis [b 1Kb] horam reducere, cum Iudei persequentes seuirent, discipuli timentes fugerent. Qui enim carne mori uidebatur nequaquam Deus esse credebatur. Unde hic apte subditur:



CAPUT XXIu [Rec. IX.].

uERS. 20.---Ecce enim in celo testis meus, et conscius meus in excelsis.

27. Hominibus Christum nescientibus, conscium et testem habuit Patrem in celo.---Cum enim [c 1Kb] Filius labefactaretur in terra, erat ei testis in celo. Testis quippe Filii Pater est, de quo ipse in Euangelio dicit: Et qui misit me Pater, ipse testimonium perhibuit de me . Qui recte etiam conscius dicitur, quia una uoluntate, uno consilio Pater cum Filio semper operatur. Cuius etiam testis est, quia nemo  nouit Filium nisi Pater . Tunc ergo in celo testem et conscium in excelsis habuit, quando hi qui eum morientem in carne cernebant diuinitatis eius 427 potentiam considerare [d 1Kb] nesciebant. Et cum ignorarent homines, [e 1Kb] in morte tamen Mediator Dei et hominum nouerat quod cum ipso operabatur Pater. Quod fortasse etiam ad uocem eius corporis  referri ualet. [uet. XIII.] Sancta namque Ecclesia idcirco aduersa uite presentis tolerat, ut hanc superna gratia ad premia eterna perducat. Carnis sue mortem despicit, quia resurrectionis intendit glorie. Et transitoria sunt que patitur, perpetua que prestolatur. De quibus nimirum bonis perpetuis dubietatem non habet, quia fidele iam testimonium Redemptoris sui gloriam tenet. Carnis quippe eius resurrectionem mente conspicit, atque ad spem fortiter conualescit quia, quod in suo uidet iam factum capite, sperat in eius quoque corpore, quod uidelicet ipsa est absque dubietate secuturum. Quam scilicet Ecclesiam Psalmista conspiciens in perpetua perfectione mansuram, sub appellatione lune describit, dicens: Luna perfecta in eternum . Quam quia ad resurrectionis spem dominica resurrectio roborat, recte subiunxit: Et testis in celo fidelis, quia ut de sua resurrectione non trepidet, iam eum in celo, qui resurrexit a mortuis, testem habet. Fidelis itaque populus cum aduersa patitur, cum duris tribulationibus fatigatur, ad spem sequentis glorie mentem erigat, et, de Redemptoris sui resurrectione confidens, dicat: Ecce enim in celo testis meus, et conscius meus in excelsis. Qui recte conscius dicitur, quia naturam nostram non solum creando nouit, sed etiam assumendo. Scire enim eius est nostra suscepisse. Unde etiam per Psalmistam dicitur: Ipse enim scit figmentum nostrum . Quid enim mirum si figmentum nostrum dicatur specialiter scire, dum constet nichil  esse quod nesciat? Sed figmentum nostrum scire eius est hoc in seipso ex pietate suscepisse.

28. Idem testis nobis querendus. Que tamen uox cum beato Iob congruere nobis etiam singulis potest. Omnis enim qui ex eo quod agit humanas laudes appetit, testem in terra querit. Qui autem de actibus suis omnipotenti Deo placere festinat, [f 1Kb] testem se in celo habere considerat. Et sepe contingit ut ipsa quoque in nobis bona opera ab incautis hominibus reprehendantur. Sed qui testem in celo habet, reprehensiones hominum metuere non debet. Unde adhuc subditur:



CAPUT XXu [uet. XIu].

uERS. 21.---uerbosi amici mei, ad Deum stillat oculus meus.

 29. Non ab hominibus querendum testimonium.---Quid enim per oculum nisi cordis intentio designatur? sicut scriptum est: Si fuerit oculus tuus simplex, totum corpus tuum lucidum erit . Quia cum bona intentione quid agitur, eius intentionis actio apud Deum minime fuscatur. Cum ergo uerbosi amici sunt, id est cum et ipsi derogant qui  in fide sociantur, ad Deum necesse est ut oculus stillet, quatenus nostra intentio tota in amoris intimi compunctione defluat, et tanto subtilius se ad interiora erigat, quanto et per exteriora opprobria repulsa intus redire cogitur, ne foras euanescat. Sequitur.



CAPUT XXuI.

uERS. 22.---Atque utinam sic iudicaretur uir cum Deo, quomodo iudicatur filius hominis cum collega suo!

30. Quoa peccatum in nobis flagellis suis puniat Deus incertum.---Peccatores quidem nos esse semper agnoscimus; sed tamen sepe in flagello positi, pro quo magis peccato flagellemur ignoramus; et nos ipsos 428 subtili inquisitione discutimus, ut, si  quo modo possimus, causam percussionis nostre inuestigare ualeamus. Que dum plerumque nos latet, fit nobis oneri cecitas nostra, et de eo quod patimur plus dolemus. Quisquis uero cum collega suo ad iudicium accedit, et quod sentit dicit, et quidquid contradicitur agnoscit, et quo uoluerit pulsat, et nouit unde pulsatur. Qui autem diuina animaduersione percutitur, dum nouit quidem quia uapulat, sed cur uapulet ignorat, quasi dicit ipse quod sentit, sed quid contra se dicatur nescit, quia ipse quidem ingemiscit in uerbere, sed Deus aperte non declarat pro qua eum feriat ultione. Itaque nunc dicitur: Atque utinam sic iudicaretur uir cum Deo, quomodo iudicatur filius hominis cum collega suo! Ac si aperte diceretur: Sicut in omni quod dico audior, sic  omne quod de me dicitur audirem. Quod tamen in hac uita fieri nullatenus potest, quia magna est interpositio oculis cordis nostri ad contemplandam subtilitatem Dei, ipsa uidelicet infirmitas nostra. Sed tunc ad purum intuebimur eum a quo nunc subtiliter intuemur, cum, hac infirmitate deposita, ad contemplationis interne gratiam uenerimus, de qua Paulus dicit: Tunc cognoscam sicut et cognitus sum . Unde beatus Iob uidens eamdem cognitionem plenissime hic perfici nullatenus posse, de cecitate quidem uite presentis gemit, sed tamen se de eius breuitate consolatur, dicens:



CAPUT XXuII.

uERS. 23.---Ecce enim breues anni transeunt, et semitam per quam non reuertar ambulo.

 31. uite miserias eius breuitas mitigat et sotatur.---Omne quod transit breue est, etiam si tardius terminari uideatur. In mortis autem semita, per quam non reuertimur, ambulamus, non quod ad uitam carnis minime resurgendo reducimur, sed quod ad labores huius uite mortalis, uel ad conquirenda laboribus premia, iterum non uenimus.



CAPUT XXuIII [uet. Xu, Rec. X].

CAP. XuII, uERS. 1.---Spiritus meus attenuabitur.

32. Boni breuem uitam, longam uero mali sibi pollicentur.---Attenuatur spiritus timore iudicii, quia electorum mentes quo amplius extremo iudicio propinquare se sentiunt, eo ad discutiendas semetipsas terribilius contremiscunt, et si quas in se carnales  unquam cogitationes inueniunt, penitentie ardore consumunt, nec cogitationes suas dilatari carnali uoluptate permittunt, quia eo semetipsos diiudicantes subtilius feriunt, quo districtum iudicem prestolantur uicinum. Unde fit ut propinquum sibi semper exitum suspicentur. Nam reproborum mentes idcirco multa nequiter agunt, quia hic se uiuere diutius arbitrantur. Iustorum ergo attenuatur spiritus, sed crassescit iniquorum. Quo enim per elationem tument, eo attenuationem spiritus non habent. Iusti uero dum breuitatem sue uite considerant, elationis et immunditie culpas declinant. Unde et subditur:



CAPUT XXIX.

IBID.---Dies mei breuiabuntur, et solum mihi superest  sepulcrum.

33. Hinc elationis et immunditie culpas declinant illi, isti multiplicant. Perfecta uita est mortis imitatio. ---Qui enim considerat qualis erit in morte, semper fit timidus in operatione; atque unde in oculis suis iam quasi non uiuit, inde ueraciter in oculis sui conditoris uiuit. Nil quod transeat appetit, cunctis presentis uite desideriis contradicit; et pene mortuum se considerat, quia moriturum 429 minime ignorat. Perfecta enim uita est mortis imitatio, quam dum iusti sollicite peragunt, culparum laqueos euadunt. Unde scriptum est: In omnibus operibus tuis memorare nouissima tua, et in eternum non peccabis . Unde et beatus Iob, quia dies suos considerat breuiari, et solum sibi superesse sepulcrum  pensat, apte subiungit:



CAPUT XXX.

uERS. 2.---Non peccaui, et in amaritudinibus moratur oculus meus.

34. Non pro corrigenda culpa, sed pro augenda gratia Iob percussus.---Ac si aperte dicat: Culpam non feci, et flagella suscepi. Sed hac in re animum mouet, quia in multis se huius historie locis peccasse confitetur, qua ratione peccasse se nunc abneget? Sed ad hec ratio celeriter occurrit, quia nec tantum peccauit ut flagella mereretur, nec tamen esse sine peccato potuit. Nam quia non pro corrigenda culpa, sed pro gratia augenda percussus est, iudex ipse testatur, qui laudat et ferit. Et rursum quia sine peccato non fuerit, nec ipse negat qui a iudice laudatur,  atque ideo laudatur, quia non negat. Sed credo quod melius hec uerba discutimus, si dicta ex uoce capitis sentiamus. [uet. XuI.] Redemptor etenim noster ad redemptionem nostram ueniens, et non peccauit, et amaritudinem pertulit, quia penam culpe nostre sine culpa suscepit, de cuius uoce subditur:



CAPUT XXXI.

uERS. 3.---Libera me, et pone me iuxta te, et cuiusuis manus pugnet contra me.

35. Christus in amaritudine fuit per passionem, liberatus est per resurrectionem.---Ipse etenim non peccauit in cogitatione, uel opere, ipse in amaritudine moratus est per passionem, ipse liberatus est per  resurrectionem, ipse iuxta Patrem positus est per ascensionem, quia profectus in celum sedet a dextris Dei. Et quia post ascensionis eius gloriam Iudea in discipulorum eius persecutione commota est, recte nunc dicitur: Et cuiusuis manus pugnet contra me. Tunc quippe in membris illius furor persequentium seuiit, tunc contra fidelium uitam flamma crudelitatis exarsit. Sed quo irent iniqui, aut quid agerent, dum is quem persequebantur in terra iam sedebat in celo? De quibus adhuc subditur:



CAPUT XXXII [Rec. XI].

uERS. 4.---Cor eorum longe fecisti a disciplina.

36. Prauorum cor longe esse a disciplina Deus tantum permittendo facit.---Si enim discipline custodiam nossent, et nequaquam Redemptoris nostri  precepta contemnerent, ipsa eos carnis sue mortalitas ad amorem uite immortalis excitasset. Hoc ipsum namque in hac uita corruptioni nos esse subiectos, iam de flagello discipline est. Aestu enim et frigore, fame sitique turbari, morbis affici, quandoque etiam exstingui, quid sunt hec aliud quam flagella peccati? Sed sunt nonnulli qui et flagella tolerant, et tamen mentem ad flagellantis metum minime reformant. Unde recte nunc dicitur: Cor eorum longe fecisti a disciplina. Quia etsi corpus sub disciplina est, cor sub disciplina non est, dum et flagellatur quisque, et tamen ad humilitatem mentis non reducitur. Neque ita hoc dicitur ac si omnipotens et misericors Deus longe cor hominis a disciplina faciat, sed quod sponte delapsum ibi remanere ubi cecidit iudicando permittat,  sicut ei in oratione quoque dicimus. Et ne nos inducas in tentationem ; id est, induci minime permittas. Sequitur:



CAPUT XXXIII.

IBID.---Propterea non exaltabuntur.

430 37. Discipline expertes ab infimis ad celestia nunquam subleuantur.---Cor enim si sub disciplina esset, superiora appeteret, adipiscendis bonis transeuntibus non inhiaret. Quorum igitur cor sub disciplina non est, recte de illis dicitur: Propterea non exaltabuntur, quia dum in infimis uoluptatibus dimissi terrena bona semper desiderant, cor ad superna gaudia nunquam leuant. Exaltarentur quippe si mentem ad spem patrie celestis erigerent. Sed [a 1Kb] qui per disciplinam custodire uitam minime student,  semper per desideria in imis iacent, et, quod est grauius, iacendo se erigunt, quia de rebus transitoriis extolluntur. Extolli autem possunt, sed exaltari nequeunt, quia inde profundius in imo sunt, unde apud se altiores fiunt. Cor itaque, quod sine disciplina est, exaltari non ualet, quia humana mens sicut male eleuata in infimis premitur, sic bene pressa in sublimibus leuatur. Sequitur:



CAPUT XXXIu [Rec. XII].


uERS. 5.---Predam pollicetur sociis, et oculi filiorum eius deficient.

38. Unum corpus sunt diabolus et iniqui. Eius socii, angeli apostate; filii, peruersi homines.---Postquam de multitudine iniquorum, id est de antiqui hostis corpore, beatus Iob sententiam protulit, mox ad ipsum eorum principem, id est caput omnium perditorum, sententiam uertit, atque a plurali numero ad singularem redit. [uet. XuII.] Ita quippe unum corpus sunt diabolus et omnes iniqui, ut plerumque nomine capitis censeatur corpus, et nomine corporis appelletur caput. Nam capitis nomine censetur corpus cum de peruerso homine dicitur: Ex uobis unus diabolus est . Et rursum nomine corporis  appellatur caput cum de ipso apostata angelo dicitur: Inimicus homo hoc fecit . Iste igitur princeps omnium peruersorum alios socios habet atque alios filios. Qui namque sunt eius socii, nisi illi apostate angeli qui cum eo de celestis patrie sede ceciderunt? uel quos alios filios habet, nisi peruersos homines, qui de eius praua persuasione in malitie operatione generantur? Unde etiam ueritatis uoce infidelibus dicitur: uos ex patre diabolo estis .

39. Quam predam sociis polliceatur diabolus.---Peruersus itaque iste auctor erroris predam sociis pollicetur, quia malignis spiritibus prauorum promittit animas in eorum fine rapiendas. Et oculi filiorum eius deficient, quia dum intentiones hominum  ad sola terrena speranda excitat, hoc illos amare facit quod diu tenere non possunt. Neque enim ualet amoris praui intentio permanere, quando et hoc quod amat ipsumque qui amat constat sub celeritate deficere. Possunt quoque et per socios fortasse intelligi crudelissimi quique et omni malitia iam repleti; per filios uero hi qui adhuc deceptoriis promissionibus illusi, [b 1Kb] augende prauitati nutriuntur, ut illos iam uelut ex merito malitie diabolus quasi socios habeat qui iam non habent in perditione quo crescant, istos autem quasi filios quos promissionibus lactat ut ad peiora [c 1Kb] proficiant. Sed oculi filiorum eius deficient, quia prauorum intentiones cadunt cum omne quod hic appetunt deserunt, et illic quod doleant sine fine patiuntur. Sequitur:



CAPUT XXXu.


uERS. 6.---Posuit me quasi in prouerbium uulgi: [d 1Kb] et exemplum sum coram eis.

40. De electorum flagellis stulta uulgi opinio.---Hec beatus Iob dicat ex se, dicat ex uocibus omnium electorum. Omnis quippe qui flagello percutitur quasi in prouerbium ponitur uulgi, quia 431 stultus quisque dum cuiquam maledicere appetit, ex illius similitudine  maledictionem sumit, quem percussum temporaliter uidet, eamque penam suo optat aduersario quam euenisse conspicit iusto. Sicque fit ut non recte sapientibus in exemplum deducatur rectus, dum et pena iusti esse damnatio creditur, et que illi maneat gloria nulla spe fidei preuidetur. Sequitur:



CAPUT XXXuI [uet. XuIII, Rec. XIII].

uERS. 7.---Caligauit [a 1Kb] ad indignationem oculus meus, et membra mea quasi in nichilum redacta sunt.

41. Ad flagella sanctis obstupescentibus et caligantibus, infirmi aliquando corruunt.---Ad indignationem oculus caligat quando ipsi quoque qui in dominico corpore, id est in Ecclesia, lumen ueritatis habent, dum se diutius a prauis despici ac dedignari conspiciunt, de occulti iudicii admiratione turbantur, et secretum  Dei penetrare nequeunt, cur preualere peruersi contra bonorum innocentiam permittuntur. Quis etenim non obstupescat cum Herodias apud temulentum regem saltatu filie obtinet ut caput amici Sponsi, prophete et plusquam prophete, ante ora conuiuantium in disco deferatur ? Sed cum [b 1Kb] iusti ad indignationem caligant, infirmi plerumque usque ad infidelitatem corruunt. Unde subditur: Et membra mea quasi in nichilum sunt redacta. Membrorum quippe nomine teneritudo exprimitur infirmorum, qui dum peruersos prospiciunt florere iustosque cruciari, ad hoc nonnunquam perueniunt, ut se bona uel inchoasse peniteant; atque ita ad agenda mala [c 1Kb] citius recedunt, ac si eorum uite nocuerit bonum quod inchoauerunt. Hoc autem quod  ait: Caligauit ad indignationem oculus meus, uerbis planioribus aperit, adiungens:



CAPUT XXXuII [Rec. XIu].

uERS. 8. Stupebunt iusti super hoc, et innocens contra hypocritam suscitabitur.

42. Imperfectorum est glorie peruersorum inuidere. ---Hoc loco innocens necdum perfectus iustus accipitur, qui bona adhuc inchoans, etsi nocere aliis non nouit, perfecta tamen ipse agere nequaquam ualet. Et quia corda paruulorum, dum peruersos florere in presenti uita conspiciunt, inuidie facibus succenduntur; tanto enim quisque plus inuidet aliis bona presentia, quanto ea ipse minus contempserit. Nam quod haberi ab omnibus non ualet simul totum, [d 1Kb] huic  desit quod alter habuerit. Succenditur uero contra hypocritam innocens, dum glorie simulatoris inuidet etiam qui nulli nocere solet. Sin uero hoc in loco innocens quilibet in bono perfectus accipitur, contra hypocritam innocens suscitatur quando hunc et florere conspicit, et tamen cum suo eum flore contemnit; et predicando que recta sunt, tanto eum despiciendum ceteris esse denuntiat, quanto eum conspicit illa anxie querere que cum eo diu non ualeant permanere. In quo adhuc sensu subiungitur:



CAPUT XXXuIII [uet. XIX].


uERS. 9.---Et tenebit iustus uiam suam, et mundis manibus addet fortitudinem.

43. Deus qui malis temporalia bona concedit, iustis eterna non denegabit.---Considerato quippe hypocrita, iustus uiam suam tenet, quia dum illum ex peruersa uoluntate obtinere ea que mundi sunt intuetur, ipse ad amorem celestium robustius stringitur, sciens quia bonis desideriis premia eterna non deerunt, dum et prauis et duplicibus cordibus bona temporalia non negantur. Qua ex re mundis quoque manibus addit fortitudinem, quia conspiciens peruersos obtinere terrenam gloriam, bona sua opera prouehit 432 ad perfectionem; et tanto altius temporalia despicit, quanto hec abundare etiam malis cernit.  Quam enim sint despicienda considerat que Deus omnipotens etiam peruersis prestat. Si enim principaliter magna essent, nequaquam hec conditor aduersariis suis tribueret. Unde et indignum sibi esse perpendit ut illa bona appetat que abundare conspicit et malis, sed ad percipienda celestia mentem suam dirigit, que sibi cum reprobis communia esse non possunt. Igitur postquam exteriores profectus malorum, bonorum uero interiores intulit, exhortationis uerba protulit, dicens:



CAPUT XXXIX.

uERS. 10.---Igitur omnes uos conuertimini, et uenite.

44. Ad Deum conuerti fide, et uenire opere debemus.  ---Que uidelicet exhortationis uerba proprie ad electos format, quos ad eternitatem uocat. Qui duobus modis inuitantur, scilicet ut conuertantur, et ueniant: conuertantur nimirum fide, ueniant opere. uel certe conuertantur deserendo mala, et ueniant bona faciendo, sicut scriptum est: Declina a malo, et fac bonum . Mirandum uero quod subditur:



CAPUT XL.

IBID.---Et non inueniam in uobis ullum sapientem.

45. Apud semetipsos sapientes, ad ueram sapientiam peruenire nequeunt.---Quid est enim quod eos ad sapientiam uocat, et tamen optat ne illos sapientes inueniat, nisi quod ad ueram sapientiam uenire non possunt qui false sue sapientie fiducia decipiuntur?  de quibus scriptum est: ue qui sapientes estis in oculis uestris, et coram uobismetipsis prudentes . Et quibus rursum dicitur: Nolite esse prudentes apud uosmetipsos . Unde idem predicator egregius hos quos carnaliter sapientes inuenerat, ut sapientiam ueram perciperent, prius fieri stultos querebat, dicens: Si quis uidetur inter uos sapiens esse in hoc seculo, stultus fiat, ut sit sapiens . Et per semetipsam ueritas dicit: Confiteor tibi, Pater Domine celi et terre, quia abscondisti  hec a sapientibus et prudentibus, et reuelasti ea paruulis . Quia ergo hi qui apud semetipsos sapientes sunt ad ueram sapientiam peruenire non possunt, recte beatus Iob, conuersionem auditorum desiderans, exoptat ne in eis ullum sapientem inueniat. Ac si eis aperte dicat: Stulti esse apud uosmetipsos discite, ut in Deo uere sapientes esse ualeatis. Sequitur:



CAPUT XLI [uet. XX, Rec. Xu].

uERS. 11.---Dies mei transierunt, cogitationes mee dissipate sunt, torquentes cor meum.

46. Dies Ecclesie prosperitas, noctes aduersitas. Sancti ad terrena dispensanda coacti torqueri se sentiunt.---Sancta electorum Ecclesia per diurna et nocturna tempora conspicit uite sue spatia transire,  quia noctem in aduersitatibus, diem uero in prosperitatibus habere consueuit. Quasi enim lux ei oritur ex tranquillitate pacis, et nox ex dolore persecutionis. Sed cum post quietis otia ad excrescentis contra se persecutionis laborem redit, dies suos transisse testatur. In quibus tamen diebus solet tanto grauioribus curis premi, quanto a se de ipsa tranquillitate pacis subtiliores a iudice rationes cogitat exquiri. In tranquillitate enim pacis modo animarum lucra cogitat, modo terrenarum rerum dispensationes curat. Que uidelicet terrenorum actuum dispensationes tanto bonis mentibus grauiores sunt, quanto earum intuitu ab intuendis celestibus uel ad modicum auelluntur. Unde bene beatus Iob siue sua, siue uoce uniuersalis Ecclesie, postquam dies suos transisse testatur,  illico subiunxit: Cogitationes mee dissipate sunt, 433 torquentes cor meum. Quia dum bonis mentibus temporalis felicitas transit, etiam cura eis terrene dispensationis subtrahitur, que eas in cogitationibus torquere uidebatur. [a 1Kb] Dum enim erecte semper esse ad percipienda celestia appetunt, eo ipso quo aliquando ex dispensatione terrena ad ima cogitanda descendunt, torqueri se sentiunt. Unde fit ut ipsa quoque aduersitas persecutionis uertatur in magnam exsultationem letitie, propter adeptam quietem cordis. Unde et apte subditur:



CAPUT XLII.

uERS. 12.---Noctem uerterunt in diem.

47. Sancti malunt perpeti mala, quam bonorum cura fatigari.---Dissipate etenim cogitationes noctem in  diem uertunt, quia nonnunquam iustis amplius placet ex aduersitate mala perpeti quam ex prosperitate terrene dispensationis cura fatigari. Sed quia nouerunt cautius, et aduersa transire, et prospera rursus illucescere, apte subiungitur:



CAPUT XLIII.

IBID.---Et rursum post tenebras spero lucem.

48. Sancti post mortem statim celestibus premiis donantur.---Lux enim post tenebras speratur, quia uel post noctem uite presentis eternum lumen percipitur, uel ita hic aduersitas atque prosperitas alternant, ut sibi succedere uicissim non desinant. Unde  fit ut et in luce nox in suspicione sit, et in nocte lux in presumptione, sicut scriptum est: In die bonorum ne immemor sis malarum, et in die malorum ne immemor sis bonorum . Sed ecce quia auctoris nostri gratia redempti sumus, hoc iam celestis muneris habemus, ut cum a carnis nostre inhabitatione subtrahimur, mox ad celestia premia deducamur, quia dum conditor ac Redemptor noster, claustra inferni penetrans, electorum exinde animas eduxit, nos illo ire non patitur, unde iam alios descendendo liberauit. Hi uero, qui ante eius aduentum in hunc mundum uenerunt, [b 1Kb] quantamlibet iustitie uirtutem haberent, ex corporibus educti in sinu celestis patrie statim recipi nullo modo poterant, quia necdum ille uenerat qui inferni claustra sua descensione  solueret, et iustorum animas in perpetua iam sede collocaret. Unde beatus Iob et afflictionem sentiens, et adhuc differri retributionem iustorum sciens, apte subiungit:



CAPUT XLIu [uet. XXI, Rec. XuI].

uERS. 13.---Si sustinuero, infernus domus mea est, et in tenebris straui lectulum meum.

49. Ante Christum iustorum anime in inferno tormentorum expertes tenebantur.---Priores etenim sancti et sustinere aduersa poterant, et tamen, e corporibus educti, adhuc ab inferni locis liberari non poterant, quia necdum uenerat qui illuc sine culpa descenderet, ut eos qui ibi tenebantur ex culpa liberaret. Tunc uero homo suum lectulum in tenebris strauit, quando lucem iustitie persuasori callido consentiendo deseruit.  Et quia in ipsis quoque inferni locis iustorum anime sine tormento tenebantur, ut et pro originali culpa adhuc illuc descenderent, et tamen ex propriis actibus supplicium non haberent, quasi in tenebris lectulum strauisse est in inferno sibi requiem preparasse. Graue etenim tedium electis fuit post solutionem carnis adhuc speciem non uidere Creatoris. Quod tedium non immerito beatus Iob tenebras uocat. Sed quia hoc ex pena infirmitatis uenit, recte eamdem mox infirmitatem subdit dicens:



CAPUT XLu [Rec. XuII].

434 uERS. 14.---Putredini dixi: Pater meus es; mater mea, et soror mea, uermibus.

50. Ex origine uitiata concupiscentie curarumque  uermes trahimus.---Quid est hoc quod dixit putredini: Pater meus es, nisi quod omnis homo ab origine iam uitiata descendit? Unde et additur: Mater mea, et soror mea, uermibus, quia uidelicet et ab ipsa putredine et cum ipsa in hunc mundum uenimus. Quantum enim ad materiam corruptibilis carnis, mater nostra ac soror uermes sunt, quia et de putredine processimus, et cum putredine uenimus, quam portamus. Quod si intelligi spiritaliter potest, et mater natura, et consuetudo non immerito soror uocatur, quia ab illa cum ista sumus. Que uidelicet mater et soror uermes sunt, quia ex natura corruptibili et  consuetudine peruersa cogimur, ut quasi quibusdam uermibus, sic inquietis cogitationibus in mente fatigemur. Carnis enim natura uitiata et consuetudo peruersa, [a 1Kb] quia innumeras curas in corde infirmitatis nostre generant, bene mater et soror uermes uocantur. Mordent enim animum cure, dum inquietant. Non enim cessant iusti uiri uel sollicite cogitare et pertractare quid agant, uel prouide inspicere quo post presentem uitam ducendi sint. Quia ergo tunc electi ante aduentum Domini et in labore uite presentis se esse cernebant, et tamen post presentem uitam necdum celestia bona percipere, [b 1Kb] multis cogitationibus urebantur. Exspectabant enim gratiam Redemptoris sui, nec tamen ad eam poterant in carne uiuendo peruenire. Unde et apte subditur:



CAPUT XLuI.


uERS 15.---Ubi est ergo nunc prestolatio mea?

51. Iustorum tot in malis, sola spes Christus.---Que esse potuit prestolatio iustorum, [c 1Kb] nisi iustos iustificans Deus, [d 1Kb] qui ad penas humani generis sponte descenderet, et captiuos mortis iustitie sue uirtute liberaret? Huius enim presentiam minime cessabant intenta cogitatione prestolari: esse [e 1Kb] uenturam nouerant, sed uenire citius querebant. Unde non ait: Ubi est ergo prestolatio mea? sed ait: Ubi est ergo nunc prestolatio mea? [uet. XXII.] Dum enim addit nunc, ostendit quia quod quandoque uenturum erat uenire citius desiderabat. Sequitur:



CAPUT XLuII.

IBID.---Et patientiam meam quis considerat?

52. Ardentibus desideriis ab illis expetitus.---Expressit  desiderium quo festinat in carne positus redimi et ab inferis ad superna reuocari. Et quidem paucorum hominum ista fuit perpendere, ut scirent de presentis uite laboribus [f 1Kb] uel de subsequenti post mortem dilatione cogitare. Quod utrumque iusti ante aduentum Redemptoris nostri se perpeti dolebant. Unde et recte dicitur: Et patientiam meam quis considerat? [g 1Kb] Equidem non deest qui patientiam consideret; sed cum citius non exaudit, quasi minus considerare Deus dicitur. Ipsa enim humani generis que uenit in mundi fine redemptio ab his qui a mundi initio precesserunt tarda credebatur, quia longo temporis spatio a celestium remuneratione disiuncti sunt, ueritate attestante, que ait: Multi prophete [h 1Kb] et reges  uoluerunt uos uidere que uos uidetis, et non uiderunt . Itaque quod nunc dicitur: Patientiam meam quis considerat? ardentis desiderii uota panduntur. Neque enim, ut prediximus, iustorum patientiam 435 non considerat Deus, sed quasi non considerare dicitur ad uotum desiderii minus citius apparere, et per prolixiora tempora dispensationis  sue gratiam differre. Dicat ergo: Patientiam meam quis considerat? quia quod disponenti breue est, longum est amanti. Unde adhuc dilationis sue damna considerans, hoc quod iam predixerat repetit, et, descensurus ad ima, uocem doloris ingeminat, dicens:



CAPUT XLuIII.

uERS. 16.---In profundissimum infernum descendent omnia mea.

53. Qui profundissimus infernus, dicantur eorum receptacula.---Cum constet, quod apud inferos iusti non in locis penalibus, sed in superiori quietis sinu, tenerentur, magna nobis oboritur questio, quidnam sit quod beatus Iob asserit, dicens: In profundissimum infernum descendent omnia mea. Qui et si ante aduentum mediatoris Dei et hominum in infernum descensurus  erat, liquet tamen quia in profundissimum infernum descensurus non erat. An ipsa superiora [i 1Kb] loca inferi profundissimum infernum uocat? Quia uidelicet, quantum ad sublimitatem celi, iam huius eris spatium non immerito dici infernus potest. Unde cum apostate angeli a celestibus sedibus [i 1Kb] in hoc caliginoso ere sint demersi, Petrus apostolus dicit: Angelis peccantibus non pepercit, sed rudentibus inferni detractos, in tartarum tradidit in iudicio cruciandos reseruari . Si itaque, quantum ad celsitudinem celi, er iste caliginosus infernus est, quantum ad eiusdem eris altitudinem, terra que inferius iacet, et infernus intelligi et profundus potest; quantum uero ad eiusdem terre altitudinem, et illa loca inferi que superiora sunt aliis receptaculis  inferni, hoc loco non incongrue inferni profundissimi appellatione signantur, quia quod er ad celum, terra ad erem, hoc ille est superior infernorum sinus ad terram.

[uet. XXIII.] 436 54. Iob solam animam totum hominem esse sentit.---Sed mirum ualde est quod adiungit: Descendent omnia mea. Cum enim sola anima descensura esset ad inferni loca, quid est quod sanctus uir illuc perhibet omnia sua descendere, nisi quod ibi se esse totum uidit, ubi pondus sue remunerationis intelligit? Quia hoc quod ex se insensibile in terra deserit, quousque ad incorruptionem resurrectionis redeat, se esse non sentit. Omnia itaque sua in infernum profundissimum descensura perhibet, quo solam suam animam descensuram  uidet, quia ibi totus est, ubi sentire possit quod receperit. uel certe in infernum omnia eius descendunt, quia laborum omnium retributio adhuc in sola inferni quiete recipi prestolabatur. Et quasi illuc descendit omne quod egit, quia ibi quietem retributionis sue ex omnibus inuenit. Unde etiam ipsa quies prestolata subiungitur, cum illico subinfertur:



CAPUT XLIX.


IBID.---Putasne saltem ibi erit requies mihi?

55. Iob de sua salute trepidante, nemo securus sit.---

In quibus nimirum uerbis et innotescit quod desiderat, et tamen esse se adhuc de suscipienda requie dubium designat, ne cuius sancta opera tot flagella secuta sunt, occulto iudicio superni iudicis, post flagella temporalia etiam mansura tormenta sequerentur. Qua in re cum magno nobis timore pensandum est quis nostrum iam de requie eterna securus sit,  si de ea adhuc et ille trepidat cuius uirtutis preconia  et ipse iudex qui percutit [a 1Kb] clamat: Si enim iustus uix saluabitur, impius et peccator [b 1Kb] ubi parebunt ? Beatus etenim Iob ad requiem se post flagella peruenturum nouerat; sed ut nostra timore corda concuteret, ipse uisus est de eterne quietis retributione dubitare cum dicit Putasne? ut nos uidelicet perpendamus quanta debemus formidine uenturum iudicium semper expauescere, quando et ille [c 1Kb] qui a iudice laudatus est adhuc de retributione iudicii in suis uocibus securus non est.



LIBER DECIMUS QUARTUS, In quo sanctus Gregorius XuIII et XIX capitum libri Iob sensum historicum, allegoricum et moralem aperit.



CAPUT PRIMUM.


1. Superius dictorum anacephaleosis.---Superiori huius operis parte  tractauimus quod omnipotens Deus, ut mentes corrigeret sub lege positorum, beati Iob uitam ad testimonium adduxit,  qui legem non nouit, et tamen tenuit, qui precepta uite que scripto non acceperat custodiuit. Huius prius actio Deo attestante laudatur, et probari postmodum diabolo insidiante permittitur, ut per tentamenta tribulationis ostenderet quantum prius in tranquillitate profecisset. Huius uitam inimicus generis humani more suo improbus, et laudari Deo attestante cognouit, et tamen ad tentandum expetiit. Quem cum tot damnis rerum, tot orbitatibus percussum sternere nequiuisset, uxorem ei in stimulum [a 1Kb] male suasionis excitauit, ut saltem per familiaria uerba corrumperet quem per tot sternere nuntiorum tormenta minime ualeret. Sed cum adiutorio femine, quod contra Adam prius in paradiso obtinuit, [b 1Kb] contra hunc secundum in sterquilinio positum roborari  non potuit, ad alia se tentandi argumenta conuertit, ut amicos eius quasi consolantes adduceret, et tamen eorum mentes in asperitatem increpationis excitaret; [c 1Kb] quatenus eum, cuius patientiam flagella non uicerant, inter flagella saltem aspera uerba superarent. Sed inimicus callide insidians fraudem quam contra sanctum uirum parauerat pertulit, quia sancto uiro quot occasiones perditionis intulit, tot causas uictorie ministrauit. Contra tormenta quippe patientiam, contra uerba sapientiam tenuit, quia et [d 1Kb] dolores uerberum equanimiter sustinuit, et stultitiam male suadentium sapienter frenauit. Sed quia in  ipsis passionibus doctisque 437 locutionibus sancte Ecclesie typum tenet, amicis eius, ut sepe iam diximus, quedam recta, et quedam stulta loquentibus, non immerito heretici figurantur, qui pro eo quod sancto uiro amici sunt, multa de reprobis recta dicunt;  sed pro eo quod speciem hereticorum tenent, plerumque in oris sui excessu dilabuntur, et uerborum suorum iaculis sancti uiri [e 1Kb] pectus feriunt, sed contra mentem inexpugnabilem ipsa sua percussione fatigantur. Nos igitur subtili debemus discretione distinguere, et quid sit in eorum uerbis quod uere de reprobis sentiunt, et quid quod contra beatum Iob fatuum sonant.



CAPUT II.

CAP. XuIII, uERS. 1, 2.---Respondens autem Balda: Suhites, dixit: Usque ad quem finem uerba iactabis? Intellige prius, et sic loquamur.

2. Heretici Ecclesiam superbie et ignorantie insimulant.---Omnes heretici sanctam Ecclesiam [f 1Kb] in quibusdam cognitis superbire putant, quedam uero  nec intelligere suspicantur. Unde Baldad Suhites beatum Iob quasi in superbiam astruit erupisse, quem fatetur uerba iactare. Sed signat ipse quanta elatione tumuerat, qui beatum Iob loqui [g 1Kb] que non intelligeret putabat. Et quia omnes heretici in estimatione sua a sancta Ecclesia [h 1Kb] despici conqueruntur, apte subiungitur:



CAPUT III.

uERS. 3.---Quare reputati sumus ut iumenta, et sorduimus coram te?

3. Hereticorum in Ecclesiam suspiciones et contumelie.---Humane mentis est proprium hoc sibi fieri  suspicari quod facit. Arbitrantur enim se despici, qui bonorum mores despicere consueuerunt. Et quia in his que comprehendi ualent ratione contra hereticos ostendit Ecclesia rationabile non esse quod astruunt, estimari se ab eius iudicio uelut iumenta suspicantur. [a 1Kb] Ex qua despectus sui suspicione protinus ad dedignationem prosiliunt, atque ad eiusdem Ecclesie contumelias excitantur. Unde subditur:



CAPUT Iu.

uERS. 4.---Quid perdis animam tuam in furore tuo?

4. Ecclesie zelum, furorem et insaniam uocant heretici.---Heretici uel zelum rectitudinis, uel spiritalem gratiam sancte predicationis, non uirtutis pondus, sed insaniam furoris estimant. Quo furore uidelicet perire fidelium animas arbitrantur quia  inde interire Ecclesie uitam credunt, unde eam contra [b 1Kb] se inferuere conspiciunt. Sequitur:



CAPUT u.

IBID.---Nunquid propter te derelinquetur terra?

5. Deus extra ueram Ecclesiam uere non colitur.---Se enim ubique Deum colere, se totum mundum [c 1Kb] existimant occupasse. Quid est ergo dicere: Nunquid propter te derelinquetur terra, nisi hoc quod sepe fidelibus dicunt, quia si hoc est uerum quod uos dicitis, omnis a Deo terra derelicta est, quam iam pre multitudine nos tenemus; [d 1Kb] sancta autem uniuersalis Ecclesia predicat Deum ueraciter nisi intra se coli non posse, asserens quod omnes qui extra ipsam sunt minime saluabuntur. At contra heretici, qui etiam extra ipsam saluari se posse confidunt,  in quolibet loco sibi diuinum adiutorium adesse profitentur. Unde dicunt: Nunquid propter te derelinquetur terra? id est, ut quisquis extra te fuerit minime saluetur? Unde etiam subditur:



CAPUT uI.

IBID.---Et transferentur rupes de loco suo.

6. 438 Heretici doctores suos rupes uocant.---Heretici rupes uocant eos quos sublimibus in humano genere excedere sensibus estimant, quos profecto doctores se habere gloriantur. Cum uero sancta Ecclesia peruersos quosque predicatores intra sinum recte fidei colligere studet, quid aliud quam de locis propriis rupes mouet, ut intra eam recta sentientes humiliter iaceant, qui in peruersis suis sensibus prius rigidi stabant? Sed hoc fieri heretici omnino contradicunt,  et propter eius uocem rupes de loco proprio transferri renituntur, quia uidelicet nolunt ut ad eam uenientes uera humiliter sentiant hi qui apud eos elati sensibus falsa sapiebant.

[uet. et Rec. III.] 7. Contra Ecclesiam propter flagella que patitur, insaniunt.---Plerumque uero heretici, cum quosdam intra sanctam Ecclesiam uel  inopia, uel flagellis laborantes aspiciunt, semetipsos mox in arrogantiam iustitie extollunt; et quidquid aduersum fidelibus euenisse considerant, hoc factum pro eorum iniquitatibus putant, nescientes nimirum quia actionum meritum presentis uite qualitas nullatenus probat. Nam plerumque et bona malis, et mala bonis eueniunt, pro eo quod et uera bona bonis, et uera mala malis in eterna retributione seruantur. Baldad itaque typum hereticorum de prosperitate uite presentis sese extollentium tenens, aduersus beati Iob flagella quasi ex eorum uoce contra iustorum opprobria inflatur, ac diserte quidem contra impios disputat; sed quam peruerse contra iustum talia dicat ignorat, nam subiecit, dicens:



CAPUT uII.


uERS. 5.---Nonne lux impii exstinguetur, nec splendebit flamma ignis eius?

8. Sepe mala bonis, et bona malis in uita eueniunt. ---Hec si in presentis uite definitione denuntiat, fallitur; quia plerumque et impiis inesse lumen prosperitatis cernitur, et pios tenebre ignobilitatis ac paupertatis abscondunt. Sin uero ad hoc eius sermo dirigitur, ut ostendat quid impii in suo fine patiantur, ueraciter dicitur: Nonne lux impii exstinguetur, nec splendebit flamma ignis eius? Quod si dici de impio recte potuit, contra sanctum tamen uirum in flagellis constitutum dici non debuit. Sed nos uires brachiorum illius in suis sententiis perpendentes, pensemus quam ualide iacula intorquet, et desinamus  aspicere intorquendo quem impetit, nimirum scientes, quia frustratis ictibus lapidem feriat. Dicat ergo: Nonne lux impii exstinguetur? [Rec. Iu.] Quia habent et impii lucem suam, prosperitatem scilicet uite presentis. Sed lux impii exstinguetur; quia fugitiue uite prosperitas cum ipsa citius uita terminatur. Unde apte subditur: Nec splendebit flamma ignis eius?

9. Mali quod appetunt, plerumque ad cumulum perditionis obtinent.---Omnis namque impius habet flammam ignis proprii, quem in corde suo ex feruore desideriorum temporalium accendit, dum modo istis, modo illis cupiditatibus estuat, et cogitationes suas per multiplicia blandimenta seculi amplius inflammat. Ignis autem si flammam non habet, nequaquam  fuso lumine splendet. Flamma itaque ignis eius est decor, uel potestas exterior, que de interno eius ardore procedit, quia quod anxie in hoc mundo 439 adipisci desiderat, plerumque ad cumulum perditionis sue obtinet, et siue in potestate culminis, siue [e 1Kb] in diuitiis multiplicationis, quasi per exteriorem gloriam lucet. Sed non splendebit flamma  ignis eius; cum in die exitus, omnis exterior decor subtrahitur, et solo suo intrinsecus ardore concrematur. Flamma ergo ab igne subtrahitur cum gloria exterior ab interno eius ardore separatur. Habent etiam et iusti flammam ignis sui, sed nimirum que resplendeat, quia uidelicet eorum desideria in bonis operibus lucent. Iniquorum uero flamma minime splendet, quia per hoc quod mala appetunt; ad tenebras pertrahuntur. Unde et sequitur:



CAPUT uIII.

uERS. 6.---Lux obtenebrescet in tabernaculo illius.

10. Iniquorum gaudium cito deficit. Supra ipsos est gaudium; iustorum infra.---Si plerumque tristitiam tenebras accipimus, non immerito lucem accipere gaudium debemus. Lux ergo in tabernaculo  illius tenebrescit, quia in eius conscientia, quam male inhabitat, gaudium quod de temporalibus rebus fuerat deficit. Unde et apte subiungitur:

IBID.---Et lucerna que super eum est exstinguetur.

[uet. Iu.] Ut enim de usu multorum loquar, lucerna lumen in testa est, lumen uero in testa est gaudium in carne. Lucerna ergo que super eum est exstinguitur, quia cum malorum suorum retributio impium sequitur, in eius mente gaudium carnale dissipatur. Bene autem de lucerna hac non dicitur que apud eum est, sed que super eum est, quia iniquorum mentem terrena gaudia possident, sicque eam in uoluptatibus absorbent, ut super ipsam sint, non apud ipsam. Iusti autem etiam cum prosperitatem uite presentis habent, eam sub semetipsis premere  nouerunt, ut hoc quod apud se in bonis hilarescunt, grauitatis consilio transeant, et uirtutis regimine excedant. Lucerna ergo impii que super eum est exstinguitur, quia citius eius gaudium deficit, quod eum totum in hac uita possedit. Et qui nunc male se in uoluptatibus dilatat, eum post in suppliciis pena coangustat. Unde adhuc subditur:



CAPUT IX.

uERS. 7.---Arctabuntur gressus uirtutis eius.

11. Qui nunc in deliciis uagantur, in suppliciis arctabuntur.---Nunc enim quasi toties uirtutis sue gressus exerit, quoties [a 1Kb] potestatis sue uiolentias exercet. Sed gressus uirtutis eius arctabuntur, quia uires malitie illius, quas nunc in uoluptate sua exhibet, postmodum pena constringit. Sequitur:



CAPUT X [Rec. u].


IBID.---Et precipitabit eum consilium suum.

12. Suo unusquisque impius consilio in preceps ruit.---Habet nunc consilium suum omnis iniquus presentia appetere, [b 1Kb] eterna deserere, iniusta agere, iusta deridere; sed cum iudex iustorum iniustorumque uenerit, suo unusquisque impius consilio precipitatur, quia per hoc quod hic appetere prauis cogitationibus elegit, in eterni supplicii tenebras mergitur.  Quem enim hic gloria temporalis extollit, illic sine termino pena premit. Qui hic in uoluptate letatus est, illic perpetua ultione cruciatur. Et fit plerumque ut ipsa huius mundi prosperitas, que ab impiis inhianter appetitur, eorum gressus ita obliget, ut etiam cum ad bona opera uoluerint redire, uix possint, quia recta agere non ualent cum mundi huius amatoribus 440 displicere timent. Unde agitur ut per gloriam quam impius ex peccato assequitur eius adhuc peccata amplius multiplicentur, quod bene Baldad exprimit cum subiungit:



CAPUT XI [Rec. uI].

uERS. 8.---Immisit enim in rete [c 1Kb] pedem suum, et in maculis eius ambulat.

13. Peccator cum a peccati laqueis expediri nititur,  cognoscit quam duris nexibus teneatur, maxime in fine uite.---Qui pedes in rete mittit, non cum uoluerit eiicit, sic qui in peccata se deiicit non mox ut uoluerit surgit; et qui in maculis retis ambulat, gressus suos ambulando implicat, et cum expedire ad ambulandum nititur, ne ambulet obligatur. Sepe namque contingit ut quis, huius mundi delectatione persuasus, in eo ad honoris gloriam pertingat, ut ad desideriorum suorum effectum perueniat, et peruenisse se ad hoc quod expetiit letetur. Sed quia bona mundi non habita in amore sunt, et plerumque habita uilescunt, percipiendo discit quam sit uile [d 1Kb] quod expetiit. Unde reuocatus ad mentem exquirit qualiter sine culpa fugiat, quod se cum culpa conspicit  adeptum; sed ipsa eum dignitas que implicauit tenet, et sine culpis aliis fugere non ualet hoc ubi non sine culpa peruenit. Immisit ergo in rete pedes suos, et in maculis eius ambulat, quia cum expediri nititur, tunc ueraciter conspicit quam duris nexibus tenetur. Neque enim uere obligationem nostram cognoscimus, nisi cum euadere nitentes, quasi leuare pedes conamur. Unde et hanc eamdem obligationem aperit subiungens:

uERS. 9.---Tenebitur planta illius laqueo.

[uet. u.] Quia uidelicet stringetur finis in peccato. Et quia hostis generis humani, cum uniuscuiusque uitam in culpa obligat, ad eius mortem anxius anhelat, recte subiungitur:



CAPUT XII.

 IBID.---Et exardescet contra eum sitis.

14. Cum se obligatum experitur, concupiscentia acrius estuat peccator.---Antiquus quippe noster inimicus, cum in peccato uitam illaqueat, sitit, ut mortem peccatoris bibat. Quod tamen et aliter intelligi potest. Nam peruersa mens, cum in peccatum se uenisse conspicit, quadam cogitationis superficie euadere peccati laqueos querit; sed uel terrores, uel opprobria hominum timens, eligit in eternum  mori, quam ad tempus aliquid aduersitatis perpeti. Unde totum [a 1Kb] se uitiis deserit, quibus iam se semel obligatum sentit. Cuius ergo usque ad finem uita in culpa constringitur, eius planta laqueo tenetur. Sed quia se quo malis obligatum pensat, eo de suo reditu desperat, ipsa iam desperatione acrius ad huius mundi concupiscentias estuat, fit desideriorum feruor in mente, et peccatis precedentibus irretitus animus ad maiora etiam delicta succenditur. Unde et subditur: Et exardescet contra eum sitis. In eius quippe animo contra eum sitis exardescit, quia quo agere peruersa consueuit, eo ad ebibenda mala uehementer accenditur. Impio quippe sitire est huius mundi bona concupiscere. Unde et Redemptor noster ante Pharisei domum hydropicum curat, et cum  contra auaritiam disputaret, scriptum est: Audiebant autem omnia hec Pharisei, qui erant auari, et deridebant illum . Quid est ergo quod ante Pharisei domum hydropicus curatur, nisi quod per alterius egritudinem corporis, in altero exprimitur egritudo cordis? Hydropicus quippe 441 quo amplius biberit, amplius sitit, et omnis auarus ex potu sitim multiplicat, quia cum ea que appetit adeptus fuerit, ad appetenda alia amplius anhelat. Qui enim adipiscendo plus appetit, huius sitis ex potu crescit. Sequitur:



CAPUT XIII [uet. uI, Rec. uII].

uERS. 10.---Abscondita est in terra pedica eius, et decipula illius super semitam.

 15. Diaboli quanta in decipiendo astutia. Qualitates morum certis uitiis affines.---In terra pedica absconditur cum culpa sub terrenis commodis occultatur. Inimicus quippe insidians ostendit humane menti in terreno lucro quid appetat, et occultat peccati laqueum, ut eius animam stringat, quatenus uideat quidem quod concupiscere ualeat, et tamen nequaquam uideat in quo culpe laqueo pedem ponat. Decipula uero a decipiendo uocata est. Et tunc ab antiquo hoste super semitam decipula ponitur, quando in actione huius mundi, quam mens appetit, peccati laqueus paratur; que uidelicet non facile deciperet, si uideri potuisset. Sic quippe decipula ponitur, ut dum esca ostenditur, nequaquam ipsa a transeunte uideatur. Quasi esca quippe in laqueo est lucrum cum culpa, et huius mundi prosperitas cum iniquitate.  Dum itaque a concupiscente lucrum appetitur, quasi pedem mentis apprehendit decipula, que non uidetur. Sepe ergo proponuntur animo cum culpa honores, diuitie, salus, et uita temporalis; que mens infirma dum quasi escam uidet, et decipulam non uidet, per escam quam uidens appetit, in culpa constringitur que non uidetur. Existunt etenim qualitates morum, que certis uitiis sunt uicine. Nam mores asperi, aut crudelitati, aut superbie solent esse coniuncti;  mores autem blandi, et quam decet paulo amplius letiores, nonnunquam luxurie et dissolutioni. Intuetur ergo inimicus generis humani uniuscuiusque mores cui uitio sint propinqui, et illa opponit ante faciem ad que cognoscit facilius inclinari mentem, ut blandis ac letis moribus sepe luxuriam, nonnunquam uanam gloriam; asperis uero mentibus iram, superbiam, uel crudelitatem proponat. Ibi ergo decipulam ponit, ubi esse semitam mentis conspicit, quia illic periculum deceptionis inserit, ubi uiam esse inuenerit propinque cogitationis. Et quia peruersus homo omne quod facit etiam pati metuit, atque hoc sibi ab omnibus fieri estimat quod ipse omnibus quibus ualet parat, recte sequitur:



CAPUT XIu.

 uERS. 11.---Undique terrebunt eum formidines.

16. Peccator prauis desideriis ad malam actionem tractus timore irretitur.---Tales enim contra se omnes esse suspicatur, qualis ipse esse contra omnes nititur. Que nimirum formidines quid in eius actione faciant, subinfertur cum dicitur:

IBID.---Et inuoluent pedes eius.

[uet. uII.] Pedes quippe si inuoluti fuerint, gressus liberos habere non possunt, et nullum carpere iter ualent, quia sua eos inuolumenta retinent. Praua itaque desideria ad pessimam actionem trahunt, sed pessima actio restringit in formidine. [b 1Kb] Que uidelicet formido inuoluit pedes, ne in rectam exire ualeant actionem. Et sepe contingit ut idcirco quisque bonus esse metuat, ne hoc a prauis ipse patiatur  quod se bonis fecisse reminiscitur; dumque hoc pati quod fecit metuit, undique territus, undique suspectus, quasi pedes inuolutos habet, qui timore irretitur, nil libere agere preualet, quia in bono opere quasi inde gressum perdidit, unde ad mala 442 que concupierat excessit. Sequitur:



CAPUT Xu.

uERS. 12.---Attenuetur fame robur eius, et inedia inuadat costas illius.

17. Iniquus fame tabescit, quia nulla cibi interni refectione pascitur.---Scripture sacre more, optare uidetur quod futurum preuidet, scilicet non maledicentis animo, sed predicentis. Omnis itaque homo, quia ex anima et carne [c 1Kb] consistit, quasi ex robore  et infirmitate compositus est. Ex ea enim parte qua spiritus rationalis est conditus, non incongrue dicitur robustus; ex ea uero qua carnalis, infirmus est. Robur ergo est hominis anima rationalis, que impugnantibus uitiis resistere per rationem ualet. Unde et superius per beatum Iob dictum est: Roborasti eum paululum, ut in perpetuum pertransiret . Ex rationali quippe anima habet homo ut in perpetuum uiuat. Huius ergo iniqui robur fame attenuatur, quia eius anima nulla interni cibi refectione  pascitur. De qua scilicet fame Deus per prophetam loquitur: Emittam famem in terram, non famem panis neque sitim aque, sed audiendi uerbum Domini .

18. Hinc sensus mentis deficiunt.---Bene autem subditur: Et inedia inuadat costas illius. Coste enim uiscera constringunt, ut latentia intrinsecus earum soliditate muniantur. Coste ergo uniuscuiusque sunt sensus animi, qui latentes cogitationes muniunt. Inedia igitur inuadit costas, quando, omni spiritali refectione subtracta, sensus mentis deficiunt, et cogitationes suas regere uel tueri non possunt. Inedia inuadit iniqui costas, quia fames interna sensus mentis extenuat, ut cogitationes suas nullatenus regant. Nam dum sensus mentis obtusi fuerint, cogitationes  ad exteriora prodeunt, et, quasi costis infirmantibus, ea que in occulto sana latere potuerant foras uiscera funduntur. Unde fit ut, cogitationibus exterius sparsis, exterioris glorie [a 1Kb] speciem deceptus appetat animus, nichilque diligat, nisi quod pulchrum foris uiderit. Contra quem adhuc apte subiungitur:



CAPUT XuI [uet. et Rec. uIII].

uERS. 13.---Deuoret pulchritudinem cutis eius, et consumat brachia illius primogenita mors.

19. Primogenita mors est superbia quam cauere uix possunt diuites.---Pulchritudo cutis est gloria temporalis, que dum foris concupiscitur, quasi species in cute retinetur. Brachiorum uero nomine non incongrue opera designantur, quia corporale opus  brachiis agitur. Quid autem mors nisi peccatum est, quod ab interiore uita animam occidit? unde scriptum est: Beatus et sanctus qui habet partem in resurrectione prima , quia ille post in carne feliciter resurget, qui, in hac uita positus, a mentis sue morte resurrexerit. Si igitur peccatum mors, non incongrue primogenita mors superbia ualet intelligi, quia scriptum est: Initium omnis peccati superbia . Pulchritudinem igitur cutis eius et brachia illius primogenita mors deuorat, quia iniqui gloriam uel operationem superbia supplantat. Potuit enim etiam in hac uita sine culpa gloriosus existere, si superbus minime fuisset; potuit auctoris sui iudicio quibusdam suis operibus commendari, nisi hec ipsa opera ante eius oculos  elatio supplantaret. Sepe enim quosdam diuites uidemus, qui opes et gloriam habere sine culpa potuissent, si hec habere cum humilitate uoluissent. Sed extolluntur rebus, [b 1Kb] inflantur honoribus, dedignantur ceteros, omnemque uite sue fiduciam in ipsa abundantia  rerum ponunt. Unde et quidam diues dicebat: 443 Anima, habes multa bona [c 1Kb] reposita in annos plurimos; requiesce, comede, bibe, epulare . [d 1Kb] Quas eorum cogitationes dum supernus iudex aspicit, de hac ipsa eos sua fiducia euellit. Unde hic quoque apte subditur:



CAPUT XuII [Rec. IX].

uERS. 14.---Euellatur de tabernaculo suo fiducia eius, et calcet super eum quasi rex interitus.

20. Quos diabolus blandis persuasionibus decipit, uiolentis nexibus ad supplicium rapit.---Hoc loco interitus nomine ipse hostis generis humani, qui interitum intulit, designatur; qui per suum quemdam satellitem exprimitur, de quo ad Ioannem dicitur: Nomen illi mors . Iste itaque interitus  in die exitus quasi rex super impium calcat, quia quem prius blandis persuasionibus decepit, [e 1Kb] ad extremum uiolentis nexibus ad supplicium rapit, tantoque eum [f 1Kb] durius deprimit, quanto in prauis actibus uehementius astringit. Qui hic quoque reprobi mentem dum possidet calcat, quia quoties eam delectationibus pressit, quasi toties super eam pedes sue tyrannice dominationis posuit.

[uet. IX.] 21. Non peccati tentationem, sed dominationem effugere possumus.---Si uero interitus nomine non aperte diabolus, sed peccatum debet intelligi, ex quo contingit reprobos ad interitum trahi, talis nimirum interitus quasi rex calcat mentem, cum eam non resistentem possidet. Non enim potest in hac uita homini posito tentatio deesse peccati,  sed aliud est peccato tentanti resistere, aliud dominanti seruire. Iniquus autem quisque, quia resistere peccati suasionibus nescit, subiugari autem eius dominio non pertimescit, recte de eo dicitur: Calcet super eum quasi rex interitus. Huius quippe interitus regnum a discipulorum cordibus repellebat. Apostolus cum dicebat: Non regnet peccatum in uestro mortali corpore . Non enim ait: Non sit, sed Non regnet, quia non esse non potest, non autem regnare in cordibus bonorum potest. Quia ergo cum quelibet culpa cor iniqui pulsauerit, resistens illud non inuenit, sed suo dominio substernit, dicatur recte: Euellatur de tabernaculo suo fiducia eius, et calcet super eum quasi rex interitus. [g 1Kb] De terra ergo fiducia eius euellitur, quando peruersus quisque, qui  multa sibi ad uotum in hac uita parauerat, repentina morte dissipatur. Et calcat super eum quasi rex interitus, quia uel hic uitiis premitur, uel mortis sue tempore per hoc quod ad supplicia rapitur potestati demoniace subiugatur. Quod idcirco ita in reproborum  mentibus agitur, quia et cum occasio perpetrandi peccati deest, desideriorum cogitationes eorum cordibus nullatenus desunt. Et cum semper diabolum sequantur in opere, ualde tamen se illi obligant in cogitatione. Prius ergo culpa in cogitatione est, postmodum uero in opere. Unde filie Babylon dicitur: Descende in puluere, uirgo filia Babylon, sede in terra . Cum enim semper puluis terra sit, non tamen terra semper est puluis. Quid ergo per puluerem nisi cogitationes debemus accipere, que dum importune ac silenter in mente euolant, eius oculos excecant? Et quid per terram nisi terrena actio designatur? Et quia reproborum mens prius ad praua cogitanda [a 1Kb] deiicitur, et postmodum ad facienda, recte filie Babylon, que ab interne rectitudinis iudicio descendit, per ferientem sententiam  444 dicitur ut prius in puluere, et post in terra sedeat, quia nisi se in cogitatione prosterneret, in malo opere non inhesisset. Sequitur:



CAPUT XuIII [Rec. X].

uERS. 15.---Habitent in tabernaculo illius socii eius, quia non est.

22. Satan non esse dicitur, quia bene esse amisit.---Id est, in mente eius apostate angeli per cogitationes nequissimas conuersentur, eius uidelicet socii, qui idcirco iam non est, quia a summa essentia recessit, et per hoc, quotidie excrescente defectu, quasi ad non esse tendit, quo semel ab eo qui uere est cecidit; qui recte quoque non esse dicitur, quia bene esse perdidit, quamuis nature essentiam non amisit.  [uet. X.] Adhuc tamen easdem iniqui cogitationes subtilius exprimens subiungit, dicens:



CAPUT XIX.

IBID.---Aspergatur in tabernaculo eius sulphur.

23. Peccata carnis sulphuri fetenti et ardenti recte comparantur.---Sulphur quid aliud quam fomentum ignis est? Quod tamen sic ignem nutrit, ut fetorem grauissimum exhalet. Quid itaque in sulphure, nisi peccatum carnis accipimus? Quod dum peruersis cogitationibus quasi quibusdam fetoribus mentem replet, eterna ei incendia preparat; et dum fetoris sui nebulam in mente reproba dilatat, contra eam flammis subsequentibus quasi nutrimenta subministrat. Nam quia per sulphur fetor carnis accipitur, ipsa sacri eloquii historia testatur, que contra Sodomam  ignem ac sulphur pluisse Dominum narrat . Qui cum carnis eius scelera punire decreuisset, in ipsa qualitate ultionis [b 1Kb] notauit maculam criminis. Sulphur quippe fetorem habet, ignis ardorem. Quia itaque ad peruersa desideria ex carnis fetore arserant, dignum fuit ut simul igne et sulphure perirent, quatenus ex iusta pena discerent ex iniusto desiderio quid fecissent. Hoc ergo in tabernaculo  iniqui sulphur aspergitur, quoties peruersa carnis delectatio in eius mente dominatur. Quem quia indesinenter praue cogitationes possident, eumque ferre boni operis fructum uetant, recte subiungitur:



CAPUT XX.

uERS. 16.---Deorsum radices eius siccentur, sursum autem atteratur messis eius.

24. Iniquorum ariditas et streilitas.---Quid namque radicum nomine, que in occulto site sunt, et germen in apertum ferunt, nisi cogitationes accipimus, que dum non uidentur in corde, uisibilia opera producunt? Unde et messis nomine eadem aperta operatio signatur que uidelicet ex latenti radice producitur. Et quia omnis iniquus prius [c 1Kb] in cogitationibus  tentationum arescit, et postea a bonis actibus deficit, recte per Baldad dicitur: Deorsum radices eius siccentur, sursum autem atteratur messis eius. [d 1Kb] Quia dum prauus quisque cogitationes suas in infimis rebus ponit et sempiterne uiriditatis gaudia appetere negligit, quid aliud quam radices suas deorsum siccari permittit? Cuius sursum messis atteritur, quia omnis eius operatio a superno iudicio quasi nichilum deputatur, etiam si ante humanos oculos bona uideatur. In imo itaque radices sunt, et superius messis, quia hic prius bonas cogitationes mittimus, ut quandoque bonorum operum fructum percipere in eterna retributione mereamur. Sed iniquus quisque, cum 445 bonas cogitationes deserit, et ad ea que sunt exterius semetipsum fundit,  deorsum siccantur radices eius. Sursum uero messis eius atteritur, quia qui hic sterilis persistit, post hanc uitam ad nulla premia uocatur. Sequitur:



CAPUT XXI [uet. et Rec. XI].

uERS. 17.---Memoria illius pereat de terra, et non celebretur nomen eius in plateis.

25. Antichristi et iniquorum omnium quam breuis gloria.---Intuendum est nobis quia sic Baldad Suhites de unoquoque iniquo loquitur ut latenter ad caput omnium iniquorum eius uerba uertantur. Caput quippe iniquorum diabolus est. Ipse quippe, in ultimis temporibus, illud uas perditionis ingressus, [e 1Kb] Antichristus uocabitur, qui nomen suum longe lateque diffundere conabitur, quod nunc unusquisque imitatur cum de memoria terreni nominis gloriam laudis sue  extendere nititur, atque opinione transitoria letatur. Sic ergo hec uerba intelligantur de unoquoque iniquo, ut referri [f 1Kb] quoque debeant ad ipsum specialiter caput iniquorum. Dicat itaque: Memoria illius pereat de terra, et non celebretur nomen eius in plateis. Platee quippe appellatione greca a latitudine sunt uocate. Memoriam uero suam in terra statuere Antichristus conatur, cum in terrena gloria appetit, si  esset possibile, in perpetuum permanere. Nomen suum in plateis celebrari gaudet, cum longe lateque operationem sue iniquitatis extendit. Sed quia diu hec eius iniquitas non sinitur extolli, dicatur: Memoria illius pereat de terra, et non celebretur nomen eius in plateis; id est, et citius laudem terrene potestatis amittat, et omne gaudium sui nominis perdat, quod longe lateque in breui temporis prosperitate diffuderat. Sequitur:



CAPUT XXII.

uERS. 18.---Expellet eum de luce in tenebras.

26. Iniquorum gloriam supplicium eternum excipit. ---De luce ad tenebras ducitur cum de honore uite presentis ad supplicia eterna damnatur. Unde et apertius subditur:

IBID.---Et de orbe transferet eum.

 De orbe quippe transfertur cum, superno apparente iudice, de hoc mundo tollitur, in quo peruerse gloriatur. Qui pro eo quod cum omnibus sequacibus suis, fine mundi interueniente, damnatur, recte subiungitur:

uERS. 19.---Non erit semen eius, neque progenies in populo suo, nec ulle reliquie in regionibus eius.

Scriptum quippe est, [a 1Kb] quia Dominus iehsu interficiet eum spiritu oris sui, et destruet illustratione aduentus sui . Dum ergo eius iniquitas cum mundi statu terminatur, progenies eius in populo suo non relinquetur, quia et ipse et eius populus cum ea ad supplicium pariter urgetur, et omnes iniqui, qui de eius peruersa persuasione in prauis actionibus nati sunt, illustratione aduentus Domini eterno interitu  cum eodem suo capite ferientur. Ac nulla eius progenies in mundo remanet, quia districtus iudex iniquitates illius cum ipso mundi fine concludit. Quod uero hec aperte de Antichristo intelligi debeant, demonstratur cum subditur:



CAPUT XXIII [uet. XII].

uERS. 20.---In diebus eius stupebunt nouissimi, et primos inuadet horror.

27. Antichristi seua persecutio. Tunc sanctis aderit et constantia ex uirtute, et pauor ex carne.---Tanta enim tunc contra iustos iniquitate effrenabitur, ut etiam electorum corda non paruo pauore 446 feriantur. Unde scriptum est: Ita ut in errorem inducantur, si fieri potest, etiam electi . Quod  uidelicet dicitur, non quia electi casuri sunt, sed magnis terroribus trepidaturi. Tunc uero contra eum certamen iustitie, et nouissimi electi habere narrantur et primi, quia scilicet et hi qui in fine mundi electi reperientur in morte carnis prosternendi sunt, et illi etiam qui a prioribus mundi partibus [b 1Kb] processerunt, Enoch scilicet et Elias, ad medium reuocabuntur, et crudelitatis eius seuitiam in sua adhuc mortali carne passuri sunt. Huius uires in tanta potestate  laxatas nouissimi obstupescunt, et primi metuunt, quia licet iuxta hoc quod spiritu superbie subleuatur, omnem temporalem eius potestatem despiciunt, iuxta hoc tamen quod ipsi adhuc in carne mortali sunt, in qua cruciari temporaliter possunt, ipsa que fortiter tolerant supplicia perhorrescunt; ita ut in eis uno eodemque tempore et constantia ex uirtute sit, et pauor ex carne, quia etsi electi sunt, [c 1Kb] ut tormentis uinci nequeant, per hoc tamen quod homines sunt, et ipsa metuunt tormenta que uincunt. Dicatur ergo: In diebus eius stupebunt nouissimi, et primos inuadet horror, quia uidelicet tanta tunc signa monstraturus, et crudelia ac dura facturus est, ut ad stuporem perducat quos in fine mundi inuenerit, et priores patres qui in eius expugnationem seruati sunt carnalis mortis dolore transfigat. Igitur quia de iniquis  omnibus, uel de ipso iniquorum capite multa narrauit, generali mox definitione subiungit:



CAPUT XXIu.

uERS. 21.---Hec sunt ergo tabernacula iniqui, et iste locus eius qui ignorat Deum.

28. Antichristi locus tenebre sunt, in quas cum iniquis omnibus detrudetur.---Superius enim dixerat: Expellet eum de luce ad tenebras, et de orbe transferet eum. Cuius cum mala subiungeret, adiunxit: Hec sunt tabernacula iniqui, et iste locus eius qui ignorat Deum, uidelicet indicans quia is qui nunc Deum ignorando extollitur, tunc ad propria tabernacula peruenit, quando eum sua iniquitas in supplicia demergit; et locum suum quandoque inuenit tenebras, qui dum hic de falsa gauderet luce iustitie, locum tenebat  alienum. Peruersi enim in omne quod per simulationem faciunt [d 1Kb] nomen glorie iustorum quasi locum occupare alienum nituntur. Sed ad locum suum tunc perueniunt, cum iniquitatis sue merito perpetuo igne cruciantur. Hic namque per omne quod agunt percipiende laudis desiderio seruiunt, et per imaginem bonorum operum sinum mentis ad auaritiam extendunt. Eat igitur nunc iniquus, et, multis apparatibus tumidus, sua hic habitacula construat, nomen glorie extendat, rura multiplicet, seque abundantibus opibus [e 1Kb] delectet; cum uero ad supplicia eterna peruenerit, profecto cognoscet quia hec sunt tabernacula iniqui, et iste locus eius qui ignorat Deum. Recte uero hec Baldad dixerat, sed cui diceret ignorabat.  uehementer autem iusti cor affligitur, quando contra illum sententie ex iniusta [f 1Kb] estimatione proferuntur. Unde beatus Iob protinus respondit, dicens:



CAPUT XXu [uet. XIII, Rec. XII].

CAP. XIX, uERS. 2.---Usquequo affligitis animam meam, et atteritis me sermonibus?

447 29. Quid a malis patiantur iusti.---Sancti uiri eloquia, ut sepe iam diximus, aliquando ex persona propria, aliquando uero ex uoce capitis, aliquando  autem ex typo sunt uniuersalis Ecclesie sentienda. ualde uero affligitur anima iustorum quando illi contra bonos districtas sententias intorquent, qui bene uiuere ignorant; et ex uoce sibi iustitiam uindicant, quam moribus impugnant. Unde amicis beati Iob, ut sepe iam diximus, hereticorum typum tenentibus, recte ab eodem respondetur: Usquequo affligitis animam meam, et atteritis me sermonibus? Atteruntur enim boni sermonibus iniquorum, quando contra eos illi in uerbis tument, qui aut in peruersa fide, aut in prauis moribus iacent. Sequitur:



CAPUT XXuI.

uERS. 3.---En, decies [a 1Kb] confunditis me.

30. Siue sileant iusti, siue loquantur, malos semper experiuntur aduersarios.---Numeratis uicibus locutionum  amicorum Iob, adhuc [b 1Kb] nisi quinquies locutos eos cognoscimus. Sed propter hoc quod ab eis quinquies increpationes audierat, quorum increpationibus quinquies ipse respondit, decies se perhibet esse confusum, quia et in eo grauiter laborauit quod frustra increpatus est, et in eo confusionem pertulit quod uerba doctrine non audientibus dixit. Itaque et cum [c 1Kb] audiens taceret, et cum loquens non audiretur, ipse laborem pertulit, qui et tacendo patienter, et eis loquendo inutiliter, cordis dolorem sensit. Unde et superius dicit: Quid agam? Si locutus fuero, non quiescet dolor meus; et si tacuero, non recedet a me . Sin uero ad typum sancte Ecclesie hec uerba referimus, liquet quod magnum eius est gaudium seruare Decalogi precepta. Sed hanc peruersi decies  confundunt, quia per omne quod peccant prauis suis moribus Decalogi precepta relinquunt, et toties bonis confusionem faciunt, quoties in suis actibus diuinis uocibus obsistunt. Sequitur:



CAPUT XXuII.

IBID.---Et non erubescitis opprimentes me.

31. Hostes Ecclesie nec timore Dei, nec hominum pudore refrenantur.---Sunt nonnulli quos ad perpetrandam nequitiam oborta subito malitia inuitat, sed tamen humana uerecundia reuocat. Et plerumque per hoc quod exterius erubescunt, ad interiora sua redeunt, et contra se internum iudicium sumunt, quia si propter hominem mala facere metuunt, quanto magis propter Deum, qui cuncta inspicit, nec appetere  mala debuerunt? In quibus fit ut mala maiora corrigant per bona minima, scilicet per exteriorem uerecundiam interiorem culpam. Et sunt quidam qui postquam Deum in mente contempserint, multo magis humana iudicia spernunt, atque omne malum quod appetunt, audacter peragere non erubescunt. Quos ad perpetrandum malum occulta iniquitas inuitat, et nulla aperta uerecundia retardat; sicut et de quodam iniquo iudice dicitur: Deum non timebat, et hominem non uerebatur . Hinc est etiam  quod de quibusdam impudenti fronte peccantibus dictum est: Et peccatum suum quasi Sodoma predicauerunt . Plerumque ergo tales sunt aduersarii sancte Ecclesie, qui a perpetrandis malis nec timore Domini, nec hominum pudore refrenantur. Quibus bene per beatum Iob dicitur: Et non erubescitis opprimentes me, [d 1Kb] quia etsi prauum fuit mala uoluisse, peius est male appetita non erubescere. Sequitur:



CAPUT XXuIII.

uERS. 4.---Nempe et si ignoraui, mecum erit ignorantia mea.

448 32. Ecclesie humilitati heretici arrogantiam opponunt.---Habent hoc heretici proprium, ut de inani scientie sue arrogantia inflentur, et recte credentium  simplicitatem sepe derideant, et nullius esse meriti uitam humilium [e 1Kb] ducant. [uet. XIu.] At contra sancta Ecclesia in omne quod ueraciter sapit sensum suum humiliter deprimit, ne scientia infletur, ne in requisitione occultorum tumeat, et perscrutari aliqua que ultra uires sunt illius presumat. Utilius etenim studet nescire que perscrutari non ualet quam audacter definire que nescit. Scriptum quippe est: Sicut qui mel multum comedit, non est ei bonum; sic qui scrutator est maiestatis opprimetur a gloria . Dulcedo etenim mellis, si plus quam necesse est sumitur, unde delectatur os, inde uita comedentis necatur. [f 1Kb] Dulcis quoque est requisitio maiestatis; sed qui plus hanc scrutari appetit quam humanitatis cognitio permittit, ipsa hunc eius gloria  opprimit, quia uelut immoderate mel sumptum, perscrutantis sensum, dum non capitur, rumpit. Nobiscum uero esse dicitur, quod pro nobis est; et rursum non nobiscum esse dicitur quod contra nos est . Quia ergo scientia sua heretici cor inflat, fideles autem cognitio ignorantie sue humiliat, dicat beatus Iob uoce sua, dicat etiam confessione uniuersalis Ecclesie: Nempe et si ignoraui, mecum erit ignorantia mea. Ac si aperte hereticis dicatur: Omnis uestra scientia uobiscum non est, quia contra uos est, dum stulta elatione uos erigit. Mea uero ignorantia mecum est, quia pro me est; quoniam dum perscrutari de Deo aliquid superbe non audeo, [g 1Kb] in ueritate me humiliter seruo. Et quia hec ipsa heretici que scire querunt ad usum solius elationis arripiunt,  ut contra fideles et humiles docti uideantur, recte subiungitur:



CAPUT XXIX [Rec. XIII].

uERS. 5.---At uos contra me erigimini.

33. Ordo postulat ut primum contra nos, et postmodum contra malos erigamur. Hanc correctionis rationem ignorant mali.---Sed hec fortasse melius uerba perpendimus, si ipsis specialiter amicis beati Iob quemadmodum congruant demonstremus. Ipsi etenim percussum iustum uidentes, ad sua intima redire debuerunt,  et nequaquam beatum Iob uerbis increpationis premere, sed se deflere, quia si sic percussus fuerat qui ita seruiebat, qua ultione feriri merebantur qui non ita seruierant? Quibus bene dicitur: At uos contra me erigimini. Ac si eis apertius dicatur: Qui erigi contra uosmetipsos ex mea percussione debuistis [uet. Xu]. Ordo quippe erectionis in bono iste est, ut primum contra nos et postmodum contra malos erigamur. Nam qui contra bonos erigitur per superbiam inflatur. Contra nosmetipsos enim erigimur quando, mala propria recognoscentes, districta nosmetipsos penitentie ultione ferimus, quando nequaquam nobis in peccatis parcimus, et nullis erga nos cogitationum blandimentis inclinamur. Qui si districte prius nostra in nobis mala insequimur, iustum quoque  est ut etiam contra aliena mala utiliter erigamur; et ea que in nobis punimus, etiam in aliis redarguendo superemus.

34. Sed hanc erectionem mali nesciunt, quia se relinquunt, et bonos impetunt. Sibi se intra conscientiam suam mollitie blande adulationis inclinant, et contra bonorum uitam districtione asperitatis eriguntur. Unde amicis beati Iob in eius flagello tumentibus recte nunc dicitur: At uos contra me 449 erigimini; id est, uosmetipsos redarguendos relinquitis, et me districtis sententiis increpatis. Qui enim semetipsum prius non iudicat, quid in alio rectum iudicet ignorat. Et si nouit fortasse per auditum quod rectum iudicare debeat, recte tamen iudicare aliena merita non ualet, cui conscientia innocentie proprie nullam iudicii  regulam prebet. Hinc est enim quod insidiantibus quibusquam, et puniendam adulteram deducentibus dicitur . Qui sine peccato est uestrum, primus in illam lapidem mittat . Ad aliena quippe punienda peccata ibant, et sua reliquerant. Reuocantur itaque intus ad conscientiam, ut prius propria corrigant, et tunc aliena reprehendant. Hinc est quod cum tribus Beniamin in carnis scelere fuisset obruta, collectus omnis Isrel ulcisci iniquitatem uoluit, sed tamen semel et iterum in belli certamine ipse prostratus est. Consulto autem Domino si ad ulciscendum [a 1Kb] ire debuissent, iussum est. Qui iuxta diuine uocis imperium perrexit, et semel et secundo cecidit, et tunc demum peccatricem tribum [b 1Kb] ualde feriens pene funditus exstinxit. Quid  est quod in ultionem sceleris inflammatur, et tamen prius ipse prosternitur, nisi quod prius ipsi purgandi sunt per quos aliorum culpe feriuntur, ut ipsi iam mundi per ultionem ueniant, qui aliorum uitia corrigere festinant? Unde necesse est ut cum contra nos ultio diuini examinis cessat, nostra se conscientia ipsa reprehendat, atque ad lamenta penitentie ipsa se contra semetipsam erigat, nec contra bonos elata et sibi humilis, sed contra se rigida sit, bonis uero omnibus submissa [uet. XuI]. Superbis ergo corripientibus recte nunc dicitur: At uos contra me erigimini, et arguitis me opprobriis meis. Omnes elati graue  esse opprobrium deputant mala temporalia; et tanto unumquemque esse a Deo despectum credunt, quanto hunc afflictum percussionis flagello conspiciunt. Nil etenim in moribus, nil in actibus querunt; sed quoslibet in hac uita percussos uiderint, esse iam diuino iudicio damnatos arbitrantur. Unde bene nunc beati Iob uoce dicitur:



CAPUT XXX.

IBID.---Et arguitis me opprobriis meis.

35. Falsa reproborum de iustorum flagellis iudicia. ---Quia hi qui eum iustum ante flagella nouerant, iniustum esse ex ipsa iam sua percussione iudicabant. Unde et sepe heretici, quia affligi quosdam intra sanctam Ecclesiam uident, scriptum quippe de Deo  est: Flagellat omnem filium [c 1Kb] quem recipit , tribulationes fidelium non nisi ex peccato esse suspicantur, seque ideo iustos credunt, quia, in prauitatis sue sensu dimissi, sine flagello duruerunt. Sequitur:



CAPUT XXXI [Rec. XIu].

uERS. 6.---Saltem nunc intelligite quia Deus non equo iudicio afflixerit me.

36. Quedam Scripture sacre uerba praua censentur, quia ad interiorem sui intelligentiam non exiguntur.---O quam durum sonat uox iusti uerberibus afflicti; quam tamen non elatio, sed dolor expressit! Sed iustus non est qui iustitiam in dolore deserit. Beatus autem Iob, quia mite cor habuit, nec in dura  uoce peccauit. Nam si hunc peccasse in hac uoce dicimus, implesse diabolum astruimus quod proposuit, dicens: Tange os eius et carnem, si non in faciem benedixerit tibi . Grauis itaque questio oritur. Si etenim non peccauit in eo quod dicit: Saltem nunc intelligite, quia Deus non equo iudicio afflixerit me, Deum  iniuste aliquid egisse consentimus. Si uero 450 peccauit, diabolus de illo quod promisit exhibuit. Astruendum est igitur quia et Deus recte circa beatum Iob egerit, et tamen beatus Iob ex eo quod dicit se non iusto Dei iudicio afflictum mentitus non sit, et antiquus hostis in eo quod de beati uiri promiserat culpa mentitus sit. Nonnunquam namque ideo praua creduntur uerba bonorum, quia interiori sua intelligentia minime pensantur.  Beatus enim Iob uitam suam attenderat, et ea que patiebatur flagella pensabat, et uidebat equum non esse ut ad talem uitam talia flagella reciperet. Et cum dicit non equo se iudicio afflictum, hoc libera uoce locutus est, quod in secreto suo Dominus de illo aduersario eius dixerat: Commouisti me aduersus eum, ut affligerem eum frustra . Quod enim dicit Deus, quia frustra beatum Iob afflixerit, hoc rursum beatus Iob asserit, quia non equo iudicio a Domino sit afflictus. In quo itaque peccauit qui a sententia auctoris sui in nullo discrepauit.

 [uet. XuII.] 37. Bona de se dicere, modo uera sint, aliquando licet. Quod exemplo Pauli et Iob confirmatur.---Sed fortasse aliquis dicat id nos de nobis bonum dicere quod de nobis in occulto iudex dixerit sine peccato esse non posse. Nam quem iustus iudex laudat, esse hunc iure laudabilem non dubitatur. Ad uero si se ipse laudauerit, iam eius iustitia laude digna esse non creditur. Quod uidelicet recte dicitur, si quod iudex iustus per equam sententiam perhibet, hoc de se is de quo agitur, presumat post dicere per elatam mentem. Nam si ipse quoque in humili cogitatione permanens, exigente causa uel dolore, bona de se ueracia dixerit, in tantum à iustitia non recessit, in quantum à ueritate nullo modo discrepauit.

 38. Unde Paulus quoque apostolus multa de se fortia pro discipulorum suorum edificatione narrauit; sed hec narrando minime deliquit, quia a ueritatis tramite et attestatione certa et corde humili non recessit. Iustam itaque beatus Iob uitam suam sentiens, dicat non se esse iusto iudicio afflictum. Nec peccat in hac uoce in qua non discrepat ab auctore, quia is quem Deus frustra percussit, ipse quoque semetipsum asserit non iusto iudicio afflictum. Sed rursus alia questio oritur quam iam in huius operis memini exordio solutam , cum omnipotens Deus frustra nil faciat, cur beatum Iob frustra se afflixisse testetur? Iustus enim conditor noster tot uerberibus in beatum Iob, non uitia illius curauit exstinguere, sed merita augere. Aequum  ergo fuit quod fecit per augmentum boni meriti; non tamen uidebatur equum, quod causas [a 1Kb] credebatur punire peccati. Beatus autem Iob peccata sua illis flagellis deleri credidit, non merita augeri; et idcirco non equum iudicium uocat, quia uitam suam cum flagellis examinat. Ergo si uita et flagella pensantur, non equum fuit quod beatus Iob, sicut dixi, [b 1Kb] per iram districtionis sibi fieri credidit. Si uero misericordia iudicis attenditur, quia per penam iusti uiri uite eius merita cumulantur, equum uel potius misericors iudicium fuit. Igitur et uera Iob dixit, dum uitam cum flagello pensauit; et Deus non iniusto iudicio Iob afflixit, quia merita ex flagello cumulauit; et diabolus quod promiserat non impleuit, quia beatus Iob inter uerba que durum sonant et a uera sententia  et a mente humili non recessit. Sed hec afflicti uerba minus fortasse intelligimus, nisi sententiam iudicis cognoscamus. Qui 451 cum inter utrasque partes sententiam daret, dicit amicis Iob: Non estis locuti coram me [c 1Kb] rectum, sicut seruus meus Iob . Quis ergo stulta mente beatum Iob in locutione sua peccasse fateatur, dum ipsa uoce iudicis recte locutus asseritur? Quam quidem uocem si ad personam sancte Ecclesie referamus, infirmis eius  membris non incongrue aptamus que, persecutionis eius tempore, dum et merita illius et flagella considerant, quia iniustos florere conspiciunt, et iustos interire, hoc iustum esse nullatenus suspicantur. Bene autem beati uiri uoce subditur:



CAPUT XXXII [uet. XuIII].

IBID.---Et flagellis suis me cinxerit.

39. Infirma Ecclesie membra ex assiduis flagellis turbantur.---Aliud quippe est flagellis percuti, aliud cingi. Flagellis namque percutimur cum consolationem et in doloribus ex rebus aliis habemus. Nam cum tanta nos afflictio depremit, ut ex nullius rei consolatione respirare animus possit, non iam flagellis solummodo ferimur, sed etiam cingimur, quia tribulationum uerbere ex omni parte circumdamur. Cinctus  enim flagellis Paulus fuerat, cum dicebat: Foris pugne, intus timores . Cinctus flagellis fuerat, cum dicebat: [d 1Kb] Periculis ex genere, periculis ex gentibus, periculis in ciuitate, periculis in solitudine , et cetera, que ita enumerat, ut nusquam se habuisse requiem ostendat. [e 1Kb] Sancta uero Ecclesia cum tribulationum suarum flagellis cingitur, in ea infirmi quique in pusillanimitatis casu rediguntur, ita ut se eo [f 1Kb] iam despectos existiment, quo exaudiri se tardius uident. Recte adhuc etiam ex eorum typo sancti uiri uoce subiungitur:



CAPUT XXXIII.

uERS. 7.---Ecce clamabo uim patiens, et nemo exaudiet; uociferabor, et non est qui iudicet.

 40. Dolentium querelas dissimulat Deus, ut utilitatem augeat.---Omnipotens Deus quid nobis profuturum esse ualeat sciens, dissimulat exaudire dolentium uocem, ut augeat utilitatem, [g 1Kb] ut purgetur uita per penam, et quietis tranquillitas, que hic inueniri non ualet, alibi queratur. Sed hanc dispensationis gratiam nonnulli etiam fidelium ignorant. Ex quorum etiam persona nunc dicitur: Ecce clamabo uim patiens, et nemo exaudiet; uociferabor, et non est qui iudicet. Non est enim qui iudicet dicitur quando iudicare dissumulat ipse qui est, quia causam nostram contra aduersarium, preter eum, qui iudicet non est. Nec tamen hoc sine iudicio est, quod iudicium differtur, quia cum hec beatus Iob diceret, et sancti uiri merita, et aduersarii pena crescebat. Hoc ipsum  ergo iudicium [h 1Kb] differre iudicis est. Sed aliud est quod iuste intrinsecus disponit Deus, aliud quod foris flagellis attritus expetit animus. Unde adhuc de ipsa uerberum depressione subiungit:



CAPUT XXXIu [Rec. Xu].

uERS. 8.---Semitam meam circumsepsit, et transire non possum, et in calle meo tenebras posuit.

41. Ex ignorantia et infirmitate peccantibus adest Deus illuminatio et salus nostra.---Circumseptam  [a 1Kb] uerberibus semitam suam uidit cum, transire ad securitatem cupiens, euadere flagella non potuit. Et quia se percuti aspexit, nec tamen percussione dignam uitam in semetipso reperit, quasi in calle cordis ignorantie sue tenebras inuenit, qui cur ita flagellaretur penetrare non potuit. Quod ad infirma quoque membra sancte Ecclesie non incongrue refertur, quando per hoc quod praue se egisse meminerunt, a 452 bono quoque opere retardantur; et ex infirmitate propria timidi, bona contra hec fortia aggredi non presumunt. Timent enim magna bona incipere, qui se in suis actibus infirmos esse meminerunt. Et cum plerumque etiam bonum quod eligant nesciunt, quasi in calle suo positas tenebras perhorrescunt. Nam sepe ita de suo opere fit animus  incertus, ut ignoret omnino quid uirtus, quid culpa sit. In calle ergo suo tenebras inuenit, qui in his que agere appetit quid eligere debeat nescit. [uet. XIX.] Quia igitur sepe infirmitate, nonnunquam uero ignorantia peccatur, ex infirmantibus membris dicitur: Semitam meam circumsepsit, et transire non possum. Ex eis uero quid ad ipsum opus bonum quod eligant caligant subditur: Et in calle meo tenebras posuit. Ex pena etenim culpe est uidere bonum quod agere debeat, et tamen implere non posse, et rursum [b 1Kb] ex grauiori pena culpe est quod agere debeat nec uidere. Unde et contra hec utraque Psalmiste uoce dicitur: Dominus illuminatio mea, et salus mea, quem timebo ? Contra ignorantie enim tenebras illuminatio, contra infirmitatem uero salus est  Dominus, quando et ostendit quid debeat ad agendum appeti, et uires prebet ut quod ostenderit possit impleri. Sequitur:



CAPUT XXXu [Rec. XuI.]

uERS. 9.---Spoliauit me gloria mea, et abstulit coronam de capite meo.

42. Infirma Ecclesie membra aliquando iustitia spoliantur ad tempus.---Quod cuncta hec beati uiri in afflictione positi persone conueniant, dubium non est. Sed quia historie uerba patent, iuxta litteram expositione non indigent. Oportet ergo ut per sensus debeant mysticos inuestigari. Ait namque: Spoliauit me gloria mea. Gloria quippe uniuscuiusque iustitia est. Sicut uero uestimentum tegit a frigore,  ita iustitia munit a morte. Unde non immerito iustitia uestimento comparatur, cum per Prophetam dicitur: Sacerdotes tui induantur iustitia . Quia uero afflictionis sue tempore hoc iustitie uestimentum, quod apud Deum protegit, sancta Ecclesia in membris suis infirmantibus amittit, dicatur recte: Spoliauit me gloria mea; id est, iustitia ab infirmis ablata est, que ab eis auferri non posset si medullitus inhesisset; sed idcirco tolli potuit, quia more uestimenti exterius adhesit. Qua in re querendum est quomodo sancte Ecclesie membra dici ualeant  qui potuerunt iustitiam perdere, quam tenere uidebantur. Sed sciendum est quod plerumque a membris eius infirmantibus iustitia ad tempus amittitur; [c 1Kb] sed cum per cognitionem culpe postmodum ad penitentiam redeunt, sese ad eamdem iustitiam quam perdiderant fortius quam credebatur astringunt. Ubi adhuc subditur: Et abstulit coronam de capite meo. Sicut caput corporis prima pars est, ita principale interioris hominis mens est. Corona uero uictorie premium est, quod desuper potitur, ut qui certauerit remuneretur. Quia ergo multi [d 1Kb] aduersitatibus pressi minime in certamine perdurant, in eis sancta Ecclesia quasi coronam de capite amittit. Corona quippe in capite est superna remuneratio in mente. Et sunt plerique qui, dum aduersitatibus affliguntur, superna premia cogitare negligunt, et ad perfectionem uictorie  peruenire non possunt. In his itaque corona de capite aufertur, quia 453 supernum et spiritale premium de mentis cogitatione tollitur, ut exteriora iam tranquilla appetant, et eterna premia, quia cogitare consueuerant, non requirant.

43. Corona de capite Ecclesie aufertur, cum prelati bona spiritualia negligunt.---uel certe caput fidelium non immerito sacerdotes accipiuntur, quia pars membrorum Domini prima sunt. Unde et per prophetam caput et cauda exterminari dicitur, ubi uidelicet et capitis nomine sacerdotes, et caude appellatione prophete reprobi designantur. Corona ergo de capite aufertur cum superne remunerationis premia etiam ipsi deserunt qui in hoc Ecclesie corpore preesse  uidebantur. Et plerumque ducibus cadentibus, latius succumbit exercitus qui sequebatur. Unde mox post damna maiorum de multimoda labefactione Ecclesie subsecutus adiunxit:



CAPUT XXXuI [uet. XX].

uERS. 10.---Destruxit me undique, et pereo, et quasi auulse arbori abstulit spem meam.

44. Prepositis corruentibus infirmi cadunt.---Quasi undique enim Ecclesia destruitur, atque in infirmis membris deperit, quando ipsa que uidebantur fortia corruunt, quando corona de capite abstrahitur, id est quando eterna premia etiam a prepositis negliguntur. Bene autem de infirmis cadentibus subditur: Et quasi auulse arbori abstulit spem meam. Arbor quippe  uento impellitur ut cadat. Et quem mine terrent, ut ad iniustitiam corruat, quid aliud quam arbor flatum uenti pertulit, et statum sue rectitudinis amisit? Quasi enim ex uento spem perdidit, qui, prauorum minis ac persuasionibus deuictus, eterna que sperabat premia reliquit. Et quia plerumque contingit ut penas quis metuens iustitiam deserat, fit, iudicante Deo, ut etiam iustitiam deserens penas quas timuit non euadat, et qui mentis interitum minime timuit, etiam carnis mala toleret, que timebat. Unde adhuc subditur:



CAPUT XXXuII [Rec. XuII].


uERS. 11.---Iratus est contra me furor eius, et sic me habuit quasi hostem suum.

45. Quosdam ferit Deus tanquam filios, alios tanquam hostes.---Predicatore quippe egregio attestante dicimus quia fidelis est Deus, et non patietur nos tentari supra id quod possumus ferre, sed faciet cum tentatione prouentum, ut possimus sustinere . Per prophetam quoque Dominus dicit: Plaga inimici percussi te, castigatione crudeli . Qui ergo ita percutitur, ut uires illius a percussione superentur, non hunc Dominus iam quasi filium per disciplinam, sed quasi hostem per iram ferit. Cum ergo uirtutem nostre patientie flagella transeunt, ualde metuendum est ne, peccatis  nostris exigentibus, non iam quasi filii a patre, sed quasi hostes a Domino feriamur. Et quia fit plerumque ut etiam maligni spiritus afflictorum cordibus multa suadeant, atque inter flagella que exterius feriunt cogitationes noxias in mentibus fundant, post furorem Domini recte subiungitur:



CAPUT XXXuIII [Rec. XuIII].

uERS. 12.---Simul uenerunt latrones eius, et fecerunt sibi uiam per me.

46. Afflictos maligni spiritus irrumpentes obsident. In eis uoluntas iniuste est, et potestas iusta.---Latrones namque eius maligni sunt spiritus, qui exquirendis hominum [a 1Kb] mortibus occupantur. Quia uiam sibi in afflictorum cordibus faciunt, quando inter aduersa que exterius tolerantur cogitationes quoque prauas  immittere non desistunt. De quibus adhuc dicitur:

Et obsederunt in gyro tabernaculum meum.

In gyro enim tabernaculum obsident [b 1Kb] quando 454 ex omni latere suis tentationibus mentem cingunt. Quam modo lugere de temporalibus, modo desperare de eternis, modo in impatientiam ruere, atque in Deum blasphemie uerba iaculari, pessima suggestione persuadent. Que tamen uerba, ut iam prediximus, beato Iob etiam iuxta historiam congruunt, qui dum mala que pertulit ante oculos congessit, non quasi corrigendum filium, sed quasi hostem percussum se esse iudicauit. Per quem sibi etiam latrones eius uiam fecerunt, quia maligni contra eum spiritus licentiam percussionis acceperunt. Cuius in gyro tabernaculum obsederunt, quia, sublatis rebus  et filiis, etiam corpus eius omne uulneribus attriuerunt. [uet. XXI.] Sed mirum ualde est, cum latrones diceret, cur addidit eius? ut uidelicet eosdem latrones Dei esse monstraret. Qua in re si uoluntas ac potestas malignorum spirituum discernatur, cur latrones Dei dicantur aperitur. Maligni quippe spiritus ad nocendum nos incessabiliter anhelant; sed cum prauam uoluntatem ex semetipsis habeant, potestatem tamen nocendi non habent, nisi eos uoluntas  summa permittat. Et cum ipsi quidem iniuste nos ledere appetunt, [c 1Kb] quemlibet tamen ledere, non nisi iuste a Domino permittuntur. Quia ergo in eis uoluntas iniusta est, et potestas iusta, et latrones dicuntur, et Dei, ut ex ipsis sit quod inferre mala iniuste desiderant, et ex Deo, quod desiderata iuste consummant. Sed quia, ut sepe iam diximus, sanctus uir positus in dolore penarum, modo suis, modo Ecclesie, modo Redemptoris nostri uocibus utitur, et plerumque sic sua narrat, ut tamen per typum ea que sunt sancte Ecclesie ac Redemptoris nostri proferat, postposita paulisper cura historie, in his que subiungit qualiter Redemptoris nostri uocibus congruat demonstremus. Sequitur:



CAPUT XXXIX [Rec. XIX].

 uERS. 13, 14.---Fratres meos longe fecit a me, et noti mei quasi alieni recesserunt a me. Dereliquerunt me propinqui mei, et qui me nouerant obliti sunt mei.

ALLEGORICUS SENSUS.---47. Iudei Christi fratres, noti et propinqui, quem incarnandum predixerant, incarnatum negarunt.---Hoc melius ostendimus, si Ioannis ad medium testimonium proferamus, qui ait: In propria uenit, et sui eum non receperunt . Ab eo quippe fratres longe facti sunt, et noti recesserunt, quem tenentes legem [d 1Kb] prophetare Hebrei nouerunt, et presentem minime recognoscebant. Unde recte dicitur: Dereliquerunt me propinqui mei, et qui me nouerant obliti sunt mei. Iudei etenim propinqui per carnem, noti per legis instructionem, quasi obliti sunt quem prophetauerant, dum eum et  incarnandum uerbis legis canerent, et incarnatum uerbis perfidie negarent. Sequitur:



CAPUT XL.

uERS. 15.---Inquilini domus mee et ancille sicut alienum habuerunt me.

48. A sacerdotibus et leuitis pro alieno habitus fuit Christus.---Inquilini domus Dei fuerunt sacerdotes, quorum origo in Dei seruitio deputata iam per officium in conditione tenebatur. Ancille autem non immerito intelliguntur Leuitarum anime, ad secreta tabernaculi, quasi ad interiora cubiculi, familiarius seruientes. Dicat ergo de sacerdotibus sedula cura seruientibus, dicat de Leuitis ad interiora domus Dei obsequentibus: Inquilini domus mee [e 1Kb] et ancille  sicut alienum habuerunt me, quia incarnatum Dominum, quem dudum per legis uerba predixerant, cognoscere ac uenerari noluerunt. 455 Qui adhuc apertius quod ab eorum peruersa uoluntate non sit cognitus manifestat cum subdit:



CAPUT XLI.

IBID.---Et quasi peregrinus fui in oculis eorum.

49. Christus in propria domo peregrinus.---Redemptor etenim noster, dum a synagoga cognitus  non est, in domo sua quasi peregrinus exstitit. Quod aperte propheta testatur, dicens: [a 1Kb] Quare sicut colonus futurus es in terra, et quasi uiator declinans ad manendum ? Quia enim ut Dominus auditus non est, non possessor agri, sed colonus est creditus. Qui quasi uiator ad manendum tantummodo declinauit, quia paucos ex Iudea abstulit, et ad uocationem gentium pergens, iter ceptum peregit. Peregrinus ergo in eorum oculis fuit, quia dum sola que uidere poterant cogitabant, non ualuerunt intelligere in Domino quod uidere non poterant. Dum enim despiciunt carnem uisibilem, non peruenerunt ad inuisibilem maiestatem. Dicatur igitur recte: Et quasi peregrinus fui in oculis eorum. De quo adhuc populo apte subiungitur:



CAPUT XLII.


uERS. 16.---Seruum meum uocaui, et non respondit.

50. Christus a suo seruo, nimirum a Iudaico populo contemptus.---Quid enim Iudaicus populus nisi seruus fuit, qui non amore filii obsequebatur Domino, sed timore seruili? Quo contra nobis per Paulum dicitur: Non accepistis spiritum seruitutis iterum in timore, [b 1Kb] sed spiritum adoptionis filiorum, in quo clamamus, Abba, pater . Hunc igitur seruum uocauit Dominus, quia, collatis muneribus, quasi emissis eum uocibus ad se ducere studuit. Sed non respondit, quia digna opera donis eius reddere contempsit. uocat enim nos Deus cum muneribus preuenit, respondemus uero uocationi eius cum digne iuxta percepta munera deseruimus. Quia ergo tot  muneribus Iudaicum populum preuenit, dicat: Seruum meum uocaui. Sed quia etiam post tot munera eum contempsit, subiungat: Et non respondit. Sequitur:



CAPUT XLIII .

IBID.---Ore proprio deprecabar illum.

51. Christus iussis reluctantem deprecatus est, nec exauditus.---Ac si apertius diceret: Ego ille qui ante incarnationem meam tot ei precepta facienda per prophetarum ora mandaueram, incarnatus ad eum ueniens, ore eum proprio deprecabar. Unde et Mattheus, cum precepta ab eo dari in monte describeret, ait: Aperiens os suum, dixit . Ac si patenter dicat: Tunc os suum aperuit, qui prius aperuerat ora prophetarum. Hinc est etiam  quod de illo a sponsa presentiam eius desiderante dicitur: Osculetur me osculis oris sui . Sancta quippe Ecclesia quot precepta ex eius predicatione cognouit, quasi tot oris eius oscula accepit. Bene autem dicitur: Deprecabar, quia in carne monstratus, dum mandata uite humiliter dixit, quasi superbientem seruum, [c 1Kb] ut ueniret, rogauit. Ubi et apte subditur:



CAPUT XLIu .


uERS. 17.---Halitum meum exhorruit uxor mea.

52. Christum exhorruit sponsa synagoga.---Quid uxor Domini nisi Synagoga accipitur, in legis federe carnali ei intelligentia subiecta? Halitus uero ex carne est. Sed infidelis populus carnem Domini carnaliter intellexit, quia purum hunc hominem credidit. Halitum ergo eius uxor exhorruit, quia Synagoga eum quem uidebat hominem Deum credere expauit. Cumque ab eius ore uerba corporaliter audiret, in eo intelligere diuinitatis arcana 456 recusauit, et Creatorem esse non credidit quem creatum uidit. Carnis ergo halitum carnalis uxor exhorruit, quia, carnalibus sensibus dedita, incarnationis eius mysterium non agnouit. Sequitur:



CAPUT XLu .


IBID.---Et orabam filios uteri mei.

53. Qui Deus membra corporea habere dicatur.---In Deo, qui corporis forma non circumscribitur, membra corporis, id est manus, oculus, uterus ita nominantur, ut ex membrorum uocabulis effectus eius potentie designentur. Oculos quippe habere dicitur, quia cuncta uidet; manus habere describitur, quia cuncta operatur; in utero autem proles concipitur, que in hac uita profertur. Quid ergo uterum Dei nisi eius consilium debemus accipere, in quo ante secula per predestinationem concepti sumus, ut creati per secula producamur? Deus ergo qui manet ante secula uteri sui filios orauit, quia eos  quos potenter per diuinitatem condidit, incarnatus ueniens humiliter rogauit. Sed quia in ipsa carne qua apparuit ab eorum estimatione despectus est, subiungitur:



CAPUT XLuI.

uERS. 18.---Stulti quoque despiciebant me.

54. Sapientibus a ueritate cadentibus, etiam stulti defecerunt.---Sapientibus a ueritatis fide cadentibus, recte de stultis quoque additur, quia dum Dominum Pharisei ac legisperiti despicerent, eorum incredulitatem etiam populi turba secuta est, que in eo quod hominem uidit, Redemptoris mundi predicamenta despexit. Nam sepe stultorum nomine hi qui sunt in plebe pauperes designantur. Unde et per Ieremiam  dicitur: Dixi, forsitan pauperes sunt et stulti, ignorantes uiam Domini, et iudicium Dei sui . Relictis autem mundi sapientibus atque diuitibus, Redemptor noster querere pauperes et stultos uenerat. Unde nunc quasi in augmentum doloris dicitur: Stulti quoque despiciebant me. Ac si aperte diceretur: Ipsi etiam me despexerunt, pro quibus sanandis stultitiam predicationis assumpsi. Scriptum quippe est: Quia in Dei sapientia non cognouit mundus [d 1Kb] per sapientiam  Deum, placuit Deo per stultitiam predicationis saluos facere credentes . uerbum quippe Dei sapientia est, sed stultitia huius sapientie dicta est caro uerbi; ut quia carnales quique per carnis sue prudentiam pertingere non ualebant ad sapientiam Dei, per stultitiam [a 1Kb] predicationis, id est [b 1Kb] per carnem uerbi sanarentur. Ait ergo: Stulti quoque despiciebant me. Ac si aperte diceretur: et ab ipsis despectus sum pro quibus stultus estimari ueritus non sum. Et quia Iudeorum plebs cum miracula nostri Redemptoris cerneret, hunc ex signis honorabat, dicens: Hic est Christus ; cum uero humanitatis eius infirma conspiceret, eum creatorem credere dedignabatur, dicens: Non, sed seducit turbas ; recte subiungitur:



CAPUT XLuII .


IBID.---Et cum ab eis recessissem, detrahebant mihi.

55. Christo a miraculis quiescenti detraxerunt.---Quasi accedebat quippe ad corda populorum Dominus cum eis miracula demonstraret, et quasi recedebat cum nulla signa ostenderet. Sed recedenti Domino detrahebant cum a miraculis quiescenti prebere fidem nolebant. Sed quid mirum eum perpeti ista a plebibus, cum ipsi quoque qui legis doctores esse uidebantur, qui eum 457 uerbis propheticis incarnandum esse perhibebant, et incarnatum uiderunt, et ab eo tamen perfidie interruptione diuisi sunt? De quibus subditur:



CAPUT XLuIII.

 uERS. 19.---Abominati sunt me quondam consiliarii mei et quem maxime diligebam auersatus est me.

56. Abominati sunt eum legis doctores et Pharisei.---Cunctis liquet quia Deus consiliariis non eget, qui ipsis quoque consiliariis hominum sapientie consilium prebet. De quo etiam scriptum est: [c 1Kb] Quis cognouit sensum Domini, aut quis eius consiliarius fuit . Sed quemadmodum cum panis uel uestimentum egenti tribuitur, hoc se Dominus accepisse testatur , ita cum nescienti cuilibet rectum consilium datur, hoc ipse accipit, cuius ille membrum est qui eruditur. Omnes etenim fideles membra nostri Redemptoris sumus; et sicut ipse in nobis per misericordiam largitatis pascitur, ita ipse in nobis per doctrine consilium iuuatur.  Scribe itaque et legis doctores, qui erudire populos ad uitam consueuerant, quid aliud quam uenturi Redemptoris consiliarii fuerunt? Qui tamen dum incarnatum Dominum conspicerent, consiliis suis multos ab eius fide [d 1Kb] diuiserunt, quamuis prius ad credendum incarnationis eius mysterium per prophetarum uerba multos docuisse uiderentur. Et quia  ille apud Deum magis in amore est, qui ad eius amorem plurimos trahit, adhuc de eodem legis doctorum atque Phariseorum ordine subditur: Et quem maxime diligebam auersatus est me. Ipse enim ordo, [e 1Kb] suadente perfidia, a fide ueritatis auersus est, qui prius in labore predicationis seruiens, maxime diligebatur; quem non solum ad non credendum, sed usque ad persequendum quoque Dominum populorum turba secuta est, et usque ad passionem illius seuitie facibus accensa. In qua uidelicet passione discipulorum corda turbata sunt. Unde et nunc subditur:



CAPUT XLIX [Rec XXIII].

uERS. 20.---Pelli mee, consumptis carnibus, adhesit os meum.

 57. Christo patienti, fugientibus apostolis, sancte mulieres tanquam pellis adheserunt.---In osse fortitudo, in carnibus uero infirmitas corporis designatur. Quia igitur Christus et Ecclesia una persona est, quid per os nisi ipse Dominus designatur? Quid per carnem nisi discipuli, qui passionis eius tempore infirma sapuerunt? Per pellem uero, que exterior carne manet in corpore, quid nisi ille sancte femine figurantur, que ad preparanda subsidia corporis exterioribus Domino ministeriis seruiebant? Nam cum eius discipuli quamuis necdum firmi ueritatis fidem populis predicarent, ossi suo inherebant carnes. Et cum sancte mulieres [f 1Kb] ea que necessaria erant exteriora prepararent, [g 1Kb] quasi pellis exterius manebant in corpore. Sed cum ad crucis horam uentum est,  eius discipulos grauis ex persecutione Iudeorum timor inuasit: fugerunt singuli, [h 1Kb] mulieres adheserunt. Quasi ergo consumpta carne, os Domini pelli sue adhesit, quia fortitudo eius, passionis tempore, fugientibus discipulis, iuxta se mulieres inuenit. Stetit equidem aliquandiu Petrus, sed tamen [i 1Kb] post territus negauit . Stetit etiam Ioannes, cui ipso crucis tempore dictum est: Ecce mater tua  Sed perseuerare minime potuit, quia de ipso quoque scriptum est, quod adolescens quidam sequebatur illum 458 amictus sindone super nudo, et tenuerunt eum; at ille [i 1Kb] reiecta sindone, nudus profugit ab eis . Qui etsi post, ut uerba Redemptoris sui audiret, ad horam crucis rediit, prius tamen territus fugit. Mulieres  autem non solum non timuisse, neque fugisse, sed etiam usque ad sepulcrum stetisse memorantur. Dicat ergo: Pelli mea, consumptis carnibus, adhesit os meum. Hoc est, hi qui mee fortitudini propinquius inherere debuerant, passionis mee tempore timore consumpti sunt, et eas, quas ad exteriora ministeria posui, in passione mea sine formidine inherere  mihi fideliter inueni. [a 1Kb] Ubi et aperte subintelligitur, quod hec uerba per mysterium dicantur, dum sequitur:



CAPUT L [uet. XXIu].

IBID.---Et derelicta sunt tantummodo labia circa dentes meos.

58. Christi dentes apostoli, eo patiente uirtutem omnem amiserant.---Quid enim circa dentes aliud quam labia habemus, etiam si nulla flagella patiamur? Sed quid per labia nisi locutio, quid per dentes, nisi sancti apostoli designantur? Qui in hoc Ecclesie corpore idcirco sunt positi, ut uitam carnalium correptione mordeant, eamque a sue pertinacie duritia confringant. Unde et eidem primo apostolorum quasi denti in eius corpore posito dicitur: Macta, et manduca  . Sed quia passionis eius tempore isti dentes pre timore mortis amiserunt morsum correptionis, amiserunt fiduciam roboris, amiserunt efficaciam omnimode operationis, ita ut duo ex illis ambulantes, post eius mortem ac resurrectionem, in uia loquerentur et dicerent: Nos [b 1Kb] sperabamus quia ipse esset redempturus Isrel , recte nunc dicitur: Et derelicta sunt tantummodo labia circa dentes meos. Confabulabantur adhuc de illo, sed iam in illum minime credebant. Tantummodo ergo labia circa dentes eius remanserant, quia uirtutem bone operationis amiserant, et sola de illo confabulationis uerba retinebant. Perdiderant morsum correptionis, et habebant motum locutionis. Labia itaque tantummodo circa dentes relicta sunt, quia adhuc  quidem confabulari nouerant, sed predicare iam eum, aut mordere infidelium uitia formidabant. Peractis itaque his que in uoce capitis dixit, ad propria beatus Iob uerba reuertitur, dicens:



CAPUT LI.

uERS. 21.---Miseremini mei, miseremini mei, saltem uos amici mei, quia manus Domini tetigit me.

59. Piorum mens in aduersis, ad preces, non ad iram mouetur.---Hoc habere solet proprium mens piorum, quod cum iniusta ab aduersariis patitur, non tam ad iram quam ad preces moueatur, [c 1Kb] ut si moderari eorum prauitas placide ualeat, plus deprecari eligant quam irasci. Unde recte nunc dicitur: Miseremini mei, miseremini mei, saltem uos amici mei, quia manus Domini tetigit me. Ecce eos [d 1Kb] a quibus  semper contumeliis se affligi considerat amicos uocat, quia bonis mentibus etiam ipsa fiunt prospera, que uidentur aduersa. Nam peruersi quique bonorum dulcedine aut conuertuntur, ut redeat, et eo ipso amici sunt quo boni fiunt; aut in malitia perseuerant, et in hoc quoque etiam nolentes amici sunt, quia si qua bonorum delicta sunt, ea suis persecutionibus etiam nescientes purgant. Notandum quoque, quod eis 459 que secreto apud Deum gesta sunt, beati uiri in publico uerba concordant. A Satan quippe percussus fuerat, nec tamen percussionem suam  Satane tribuit, sed tactum se manu Domini appellat, sicut ipse quoque Satan dixerat: Mitte manum tuam et tange os eius et carnem, si non in faciem benedixerit tibi . Sciebat quippe uir sanctus quia et per hoc ipsum quod peruersa uoluntate contra se Satan egerat, potestatem non a semetipso, sed a Domino habebat. Sequitur:



CAPUT LII [uet. XXu, Rec. XXIu].

uERS. 22.---Quare persequimini me sicut Deus, et carnibus meis saturamini?

60. Deus non seuiendo nos persequitur.---Non abhorret a locutione pietatis quod a Deo se perhibet persequi. Est namque persecutor bonus, sicut de semetipso ore prophetico Dominus dicit: Detrahentem occulte aduersus proximum suum, hunc persequebar.  Cum uero sanctus quisque flagellari permittitur, scit quod persecutionem contra commissa uitia ex interna dispensatione patiatur. Crudeles autem persecutorum mentes cum potestatem feriendi appetunt, contra bonorum uitam non studio purgationis, sed liuoris facibus accenduntur. Et quidem hoc faciunt quod Deus omnipotens fieri permittit. Sed dum una causa cum Deo etiam per eos agitur, non tamen uoluntas una in eadem causa seruatur, quia cum omnipotens Deus amando purgationem exhibet, iniustorum prauitas seuiendo malitiam exercet. Quod ergo dicitur, quare persequimini me sicut Deus? ad exteriorem hoc percussionem retulit, non ad intimam intentionem, quia etsi hoc agunt exterius quod Deus agi disposuit, non tamen hoc quod Deus in sua actione appetunt,  ut boni ex afflictione purgentur. Quod intelligi et aliter potest. Tanto enim omnipotens Deus iustius aliena uitia percutit, quanto in semetipso nichil habet uitiorum. Homines uero cum per disciplinam alios feriunt, sic alienam infirmitatem debent percutere, ut etiam ad suam nouerint oculos reuocare, ut ex semetipsis considerent quantum aliis feriendo parcant, cum se quoque ipsos dignos percussionibus non ignorant. Itaque nunc dicitur: Quare persequimini me sicut Deus? Ac si aperte diceretur: Ita me ex infirmitatibus meis affligitis, ac si ipsi more Dei de infirmitate nichil habeatis. Unde considerandum est quod si qui fortasse sint qui asperitate correptionis indigeant, tunc eis dura correptio a nobis admouenda est, cum Dei manus cessat a uerbere. Cum uero superna  flagella insunt, non a nobis iam correptio, sed consolatio debetur, ne dum in dolore increpationem iungimus, percussionem percussioni sociemus.

61. Detractores belluarum more, homines deuorant.---Bene autem subditur: Et carnibus meis saturamini? Quorum mens proximorum penas esurit, saturari procul dubio alienis carnibus querit. Sciendum quoque est quia hi etiam qui aliene uite detractione pascuntur, alienis procul dubio carnibus satiantur. Unde per Salomonem dicitur: Noli esse in  conuiuiis potatorum, neque comedas cum eis qui carnes ad uescendum conferunt . Carnes quippe ad uescendum conferre est in collocutione derogationis uicissim proximorum uitia dicere. De quorum illic pena mox subditur: Quia uacantes potibus [a 1Kb] et dantes symbolum consumentur, 460 et uestietur pannis dormitatio . Potibus uacant, qui de opprobrio aliene uite se debriant. Symbolum uero dare est, sicut unusquisque solet pro parte sua cibos ad uescendum, ita in confabulatione detractionis uerba conferre. Sed uacantes potibus et dantes symbolum consumentur, quia sicut scriptum est : Omnis detractor eradicabitur. uestietur autem pannis dormitatio, quia despectum et inopem a cunctis bonis operibus mors  sua inuenit, quem hic ad aliene uite exquirenda crimina detractionis sue languor occupauit. [uet. XXuI.] Sed tot dura que beatus. Iob sustinet, dignum non est ut per silentium transeant, eaque a notitia hominum ignorantie obscuritas tegat. Tanti quippe edificari ad seruandam patientiam ualent, quanti, implente se superna gratia, [b 1Kb] eius patientie facta cognouerint. Unde et idem beatus Iob in exemplum uult pertrahi flagella que sentit, qui statim subiungit dicens:



CAPUT LIII [Rec. XXu].

uERS. 23, 24.---Quis mihi tribuat ut scribantur sermones mei? Quis mihi det ut exarentur in libro stylo ferreo, et plumbi lamina, [c 1Kb] uel certe sculpantur in silice?

62. Per plumbi laminam Iudeorum, per silicem  gentilium corda designantur.---Cuncta que beatus Iob pertulit, quia forti patrum sententia edoctus grauis ille Iudeorum populus agnouit, stylo ferreo et plumbi lamina scripta sunt. Quia uero hec etiam dura gentilium corda cognouerunt, quid ea nisi in silice sculpta uidemus? Et notandum quia in plumbo quod scribitur ipsa metalli mollitie citius deletur; in silice uero tardius quidem ualent littere imprimi, sed difficilius deleri. Non ergo immerito per plumbi laminam Iudea exprimitur, que precepta Dei et sine labore percepit, et cum celeritate perdidit. Recte per silicem gentilitas figuratur, que uerba sacri eloquii uix custodienda suscipere potuit; sed tamen fortiter suscepta seruauit. Per stylum uero ferreum quid aliud quam fortis Dei sententia designatur?  Unde et per prophetam dicitur: Peccatum Iude scriptum est stylo ferreo in unque adamantino . In ungue finis est corporis. Ita uero lapis durus est adamas, ut ferro non ualeat secari. Per stylum uero ferreum fortis sententia, per unguem uero adamantinum finis signatur eternus. Peccatum itaque Iude stylo ferreo in ungue adamantino scriptum  dicitur, quia culpa Iudeorum per fortem Dei sententiam in finem seruatur infinitum.

63. Plumbum auaritiam significat.---Recte quoque per plumbi laminam eos accipimus quos auaritie pondus grauat, quibus per increpantem Prophetam dicitur: Filii hominum, usquequo [d 1Kb] graues corde ? Per plumbum namque, cuius natura grauis est ponderis, peccatum auaritie specialiter designatur, quod mentem quam infecerit ita grauem reddit, ut ad appetenda sublimia attolli nequaquam possit. [Rec. XXuI.] Hinc enim in Zacaria scriptum est: Leua oculos tuos, et uide. Quid est hoc quod egreditur? Et dixi: Quidnam est? Et ait: Hec est amphora egrediens, et dixit: Hec est oculus eorum in uniuersa terra.  Et ecce talentum  plumbi portabatur, et ecce mulier una sedens in medio amphore, et dixit: Hec est impietas. Et proiecit eam in medio amphore, et misit massam plumbeam in os eius . Qui de hac uisione amphore, et mulieris, et plumbi, ut latius quid cognouisset ostenderet, 461 adhuc secutus adiunxit: Et leuaui oculos meos, et uidi; et ecce due mulieres egredientes, et spiritus in alis earum, et habebant alas quasi alas milui, et leuauerunt amphoram inter terram et celum. Et dixi ad angelum qui loquebatur in me: Quo iste deferunt amphoram? Et dixit ad me: Ut edificetur ei domus in terra Sennaar . Quod prophete testimonium inutiliter pro documento plumbi protulimus, si non etiam repetentes exponamus. Ait enim: Leua oculos, et uide. Quid est hoc quod  egreditur? Et dixi: Quidnam est? Et ait: Hec est amphora egrediens . uolens Deus prophete ostendere humanum genus, ex qua ab eo maxime culpa dilabatur, per imaginem amphore quasi patens os auaritie designauit. Auaritia quippe uelut amphora est, que os cordis in ambitu apertum tenet. Et dixit: Hec est oculus eorum in uniuersa terra . Multos obtusi sensus homines cernimus, et tamen eos in malis actibus astutos uidemus; propheta quoque attestante, qui ait: Sapientes sunt ut faciant mala, bene autem facere [e 1Kb] nesciunt . Hi itaque sensu torpent, sed in his que appetunt auaritie stimulis excitantur; et qui ad bona uidenda ceci sunt, excitantibus premiis, ad peragenda mala uigilantes fiunt. Unde recte de hac eadem auaritia  dicitur: Hec est oculus eorum in uniuersa terra. Et ecce talentum plumbi portabatur . Quid est talentum plumbi, nisi ex eadem auaritia pondus peccati? Et ecce mulier una sedens in medio amphore. Quam mulierem, ne fortassis que esset dubitare possemus, illico angelus innotuit. Nam illic mox sequitur: Et dixit: Hec est impietas. Et proiecit eam in  medio amphore. Impietas in medio amphore proiicitur, quia nimirum in auaritia semper impietas tenetur. Et misit massam plumbi in os eius. Massa plumbi in os mulieris mittitur, quia scilicet impietas auaritie peccati sui pondere grauatur. Si enim ad ea que deorsum sunt non ambiret, erga Deum ac proximum impia nequaquam existeret.

[uet. XXuIII.] 64. Superbia et inanis gloria duo principalia uitia. His subleuatur auaritia.---Et leuaui oculos meos, et uidi; et ecce due mulieres egredientes, et spiritus in alis earum. Quid aliud in his duabus mulieribus accipimus, nisi duo principalia uitia, superbiam uidelicet, et gloriam inanem, que impietati absque ulla dubitatione coniuncta sunt? Que et in alis suis spiritum habere narrantur, quia in actionibus  suis Satane uoluntati deseruiunt. Ipsum quippe propheta spiritum appellat, de quo Salomon ait: Si spiritus potestatem habentis ascenderit super te, locum tuum ne dimiseris . Et de quo in Euangelio Dominus dicit: Cum immundus spiritus exierit ab homine, ambulat per loca arida et inaquosa . Spiritus in alis earum est, quia superbia et inanis gloria per omne quod agunt Satane uoluntati famulantur. [a 1Kb] Et habebant alas, quasi alas milui. Miluus semper nature studet insidiari pullorum. Iste ergo mulieres alas habent, quasi alas milui, quia actiones earum diabolo sunt procul dubio similes, qui insidiatur semper uite paruulorum. Et leuauerunt amphoram [b 1Kb] inter celum et terram. Superbia et uana gloria habent hoc proprium, ut eum quem infecerint  in cogitatione sua super ceteros homines extollant, et modo per ambitum rerum, modo per desiderium dignitatum quem semel [c 1Kb] captum tenuerint [d 1Kb] quasi in honoris altitudinem 462 eleuent. Qui autem inter celum et terram est, et ima deserit, et superiora minime attingit.

65. Leuant ergo iste mulieres amphoram inter celum et terram, quia superbia et inanis gloria mentem per auaritiam honoris captam ita eleuant, ut quoslibet proximos despicientes [e 1Kb] quasi ima deserant, et alta gloriantes petant. Sed tales quique dum superbiunt, et eos mente transeunt cum quibus sunt, et superioribus ciuibus minime iunguntur. Amphora ergo leuata inter terram et celum dicitur, quia auari quique per superbiam atque inanem gloriam et  proximos iuxta se despiciunt, et superiora que ultra ipsos sunt nullatenus apprehendunt. Inter terram itaque et celum feruntur, quia nec equalitatem fraternitatis in infimis per caritatem tenent, nec tamen summa pertingere sese extollendo preualent. Et dixi ad angelum qui loquebatur in me: Quo iste deferunt amphoram? Et dixit ad me: Ut edificetur ei domus in terra Sennaar. Eidem amphore edificatur domus in terra Sennaar. Sennaar quippe fetor eorum dicitur. Et sicut bonus odor ex uirtute est, Paulo attestante,  qui ait: Odorem notitie sue manifestat per nos in omni loco, quia Christi bonus odor sumus Deo . Ita e contrario fetor ex uitio. Radix enim est omnium malorum cupiditas . Et quia quodlibet malum per auaritiam gignitur, dignum est ut domus auaritie in fetore construatur. Sciendum quoque est quod Sennaar latissima uallis est, in qua turris a superbientibus edificari ceperat, que, linguarum facta diuersitate, destructa est. Que scilicet turris Babylon dicta est, pro ipsa uidelicet confusione mentium atque linguarum. Nec immerito ibi auaritie amphora ponitur, ubi Babylon, id est confusio edificatur, quia dum per auaritiam et impietatem certum est omnia mala exsurgere, recte hec ipsa auaritia atque impietas in confusione perhibentur  habitare.

66. Ecclesia sermones suos cordibus auaritia grauibus, et duris insculpi postulat.---Hec paucis per excessum diximus, ut peccati pondus exprimi per plumbi laminam monstraremus. Que tamen beati Iob uerba sancte quoque Ecclesie congruunt, que duo sacri eloquii Testamenta custodiens, quasi secundo sermones suos scribi expetit, dicens: Quis mihi tribuat, ut scribantur sermones mei? quis mihi det, ut exarentur in libro? Que quia forti sententia modo per pondus auaritie grauibus, modo autem duris cordibus loquitur, stylo ferreo in plumbi lamina uel certe in silice scribit. Sed iure beatum Iob Redemptoris nostri eiusque Ecclesie uti uocibus dicimus si quid de eodem Redemptore nostro quod aperte  loquitur inuenimus. [uet. XXIX.] Quo etenim pacto credendum est quia ex eo aliquid per figuram insinuat, si eum nobis apertis uocibus non demonstrat? Sed iam quid de eo sentit aperiat, omnesque nobis ambages cogitationum tollat. Sequitur:



CAPUT LIu.

uERS. 25.---Scio enim quod Redemptor meus uiuit.

67. Iob Christum Redemptorem aperte prenuntiauit.---Qui enim non ait conditor, sed Redemptor, aperte eum denuntiat qui, postquam omnia creauit, ut nos de captiuitate redimeret, inter nos incarnatus apparuit, suaque passione nos a perpetua morte liberauit. Et notandum quanta fide se in uirtute eius diuinitatis  astringat, de quo per Paulum dicitur: Quia etsi crucifixus est ex infirmitate, sed 463 uiuit ex uirtute Dei . Ait namque: Scio enim quod Redemptor meus uiuit. Ac si apertis uocibus dicat: Infidelis quisque illum flagellatum, derisum, palmis cesum, corona spinea coronatum, sputis illitum, crucifixum, mortuum nouerit; ego illum post mortem uiuere [f 1Kb] certa fide credo, libera uoce profiteor, quia Redemptor meus uiuit, qui inter impiorum manus occubuit. Sed quid, beate Iob, per resurrectionem  illius etiam de tue carnis resurrectione confidis, aperta, queso, uoce profitere. Sequitur:



CAPUT Lu [Rec. XXuII].

IBID.---Et in nouissimo die de terra surrecturus sum.

68. Christus mortuus est ut mori non timeremus; resurrexit ut nos resurgere posse confidamus.---Quia uidelicet resurrectionem quam in se ostendit in nobis etiam quandoque facturus est. Resurrectionem quippe quam in se ostendit nobis promisit, quia sui capitis gloriam sequuntur membra. Redemptor ergo noster suscepit mortem, ne mori timeremus. Ostendit resurrectionem, ut nos resurgere posse confidamus. Unde et eamdem mortem non plusquam triduanam esse uoluit, ne si in illo resurrectio differretur,  in nobis omnimodo desperaretur. Quod bene de illo per Prophetam dicitur: De torrente [a 1Kb] in uia bibet, propterea exaltabit caput . Quasi enim de quodam flumine nostre passionis non in mansione bibere, sed in uia dignatus est, quia mortem transitorie, id est ad triduum contigit, atque in ea morte quam contigit, nequaquam sicut nos usque ad finem seculi remansit. [Rec. XXuIII.] Dum ergo die tertio resurrexit, quid in eius corpore, id est Ecclesia, sequatur ostendit. Exemplo quippe monstrauit quod promisit in premio, ut sicut ipsum resurrexisse fideles agnoscerent, ita in seipsis in fine mundi resurrectionis premia sperarent. Ecce nos per mortem carnis usque ad finem mundi remanemus in puluere, ille autem die tertia ab ariditate  mortis uiruit; ut diuinitatis sue nobis potentiam ipsa innouatione sue carnis ostenderet. Quod bene per Moysen uirgis duodecim in tabernaculo positis demonstratur . Nam cum Aaron sacerdotium, qui de tribu Leui fuerat, despiceretur, nec digna tribus que offerret holocausta crederetur, duodecim uirge, iuxta duodecim tribus, in tabernaculo poni precepte sunt; et ecce uirga Leui uiruit, et quid uirtutis in munere Aaron haberet, ostendit . Quo uidelicet signo quid innuitur, nisi quod omnes qui usque ad finem mundi iacemus in morte, quasi uirge relique in ariditate remanemus? Sed cunctis uirgis in ariditate remanentibus, uirga Leui ad florem redit, quia corpus Domini, ueri scilicet sacerdotis nostri in mortis ariditate positum, in  florem resurrectionis erupit. [b 1Kb] Quo flore recte Aaron sacerdos esse cognoscitur, quia hac resurrectionis gloria Redemptor noster, qui de tribu Iuda ac Leui ortus est, intercessor pro nobis esse monstratur. Ecce ergo iam uirga Aaron post ariditatem floret; sed uirge duodecim tribuum in ariditate remanent, quia iam quidem corpus Domini post mortem uiuit, sed nostra adhuc corpora usque ad finem mundi a  resurrectionis gloria differuntur. Unde caute hanc eamdem dilationem intulit, dicens: Et in nouissimo die de terra surrecturus sum.

[uet. XXX.] 464 69. Fiduciam nostram roborat multorum mortuorum resurrectio.---Habemus ergo spem resurrectionis nostre, considerata gloria capitis nostri. Sed ne quis uel cogitatione tacita forsitan dicat quod idcirco ille resurrexit a morte, quia unus idemque Deus et homo mortem, quam ex humanitate pertulit, ex diuinitate superauit, nos uero, qui puri homines sumus, a mortis surgere damnatione non possumus, recte in resurrectionis eius tempore etiam multorum sanctorum corpora resurrexerunt, ut et in se nobis exemplum ostenderet, et de aliorum qui nobis per puram humanitatem similes  fuerunt nos resurrectione roboraret, quatenus cum se homo desperaret percipere quod in se ostenderat Deus homo, hoc in se fieri posse presumeret, quod in ipsis factum cognosceret quos puros fuisse homines non dubitaret.

70. Fides resurrectionis astruitur.---Sunt uero nonnulli qui, considerantes quod spiritus a carne soluitur, quod caro in putredinem uertitur, quod putredo in puluerem redigitur, quod puluis ita [c 1Kb] in elementa soluitur, ut nequaquam ab humanis oculis uideatur, resurrectionem fieri posse desperant; et dum arida ossa inspiciunt, hec uestiri carnibus rursumque ad uitam uiridescere posse diffidunt. Qui si resurrectionis fidem ex obedientia non tenent, certe hanc tenere ex ratione debuerant. Quid enim quotidie  nisi resurrectionem nostram in elementis suis mundus imitatur? Per quotidiana quippe momenta lux ipsa temporalis quasi moritur, dum, superuenientibus noctis tenebris, ea que aspiciebatur subtrahitur, et quasi quotidie resurgit, dum lux ablata oculis, suppressa iterum nocte reparatur. Per momenta quoque temporum cernimus arbusta uiriditatem foliorum amittere, [d 1Kb] a fructuum prolatione cessare; et ecce subito quasi ex arescenti ligno uelut quadam resurrectione ueniente uidemus folia erumpere, fructus grandescere, et totam arborem rediuiuo decore uestiri. Indesinenter cernimus parua arborum semina terre humoribus commendari, ex quibus non longe post aspicimus magna arbusta surgere, folia pomaque proferre. Consideremus ergo paruum cuiuslibet arboris semen, quod in terram iacitur, ut arbor  ex illo producatur, et comprehendamus, si possumus, ubi in illa tanta [e 1Kb] breuitate seminis tam immensa arbor latuit, que ex illo processit, ubi lignum ubi cortex, ubi uiriditas foliorum, ubi ubertas fructuum. Nunquidnam in semine tale aliquid cernebatur cum in terram iaceretur? Et tamen occulto rerum omnium opifice cuncta mirabiliter ordinante, et in  mollitie seminis latuit asperitas corticis, et in teneritudine illius absconsa est fortitudo roboris, et in siccitate eius ubertas fructificationis. Quid ergo mirum, si tenuissimum puluerem, [a 1Kb] nostris oculis in elementis redactum, cum uult, in hominem roformat, qui ex tenuissimis seminibus immensa arbusta redintegrat? Quia ergo rationales sumus conditi, spem resurrectionis nostre ex ipsa debemus rerum specie et contemplatione colligere, Sed quia in nobis sensus torpuit rationis, accessit in exemplum gratia Redemptoris. uenit namque [b 1Kb] conditor noster, suscepit mortem, ostendit resurrectionem, ut qui resurrectionis spem ex ratione tenere 465 noluimus, hanc ex eius adiutorio et exemplo teneremus. Dicat igitur beatus Iob: Scio quod Redemptor meus uiuit, et  in nouissimo die de terra surrecturus sum. Et quisquis resurrectionis in se uirtutem fieri posse desperat, uerba in gentilitate positi uiri fidelis erubescat, et penset quanto pene sit pondere feriendus, si adhuc non credit suam, qui iam resurrectionem Domini cognouit factam, si et ille suam credidit, qui adhuc Domini Iesu sperabat esse faciendam.

[uet. XXXI.] 1. Qualitas corporum post resurrectionem.---Sed ecce resurrectionem audio, effectum tamen eiusdem resurrectionis exquiro. Credo namque quia resurrecturus sim, sed uolo ut audiam qualis. Sciendum quippe mihi est utrum in quodam alio subtili fortasse, uel ereo, an in eo quo moriar corpore resurgam. Sed si in ereo corpore surrexero, iam ego non ero qui resurgo. Nam quomodo est uera resurrectio,  si uera esse non poterit caro? Aperta ergo ratio suggerit quia si uera caro non fuerit, procul dubio resurrectio uera non erit. Nec enim recte resurrectio dici potest, ubi non resurgit quod cecidit. Sed has nobis beate Iob dubietatis nebulas tolle, et quia per acceptam sancti Spiritus gratiam de spe nobis loqui nostre resurrectionis cepisti, aperte indica, si caro nostra ueraciter [c 1Kb] resurgat. Sequitur:



CAPUT LuI [Rec XXIX].

uERS. 26.---Et rursum circumdabor pelle mea.

72. Error Eutychii, corpus impalpabile ereque subtilius futurum asserentis refellitur.---Dum aperte pellis dicitur, omnis dubitatio uere resurrectionis aufertur, quia non, sicut Eutychius Constantinopolitane urbis episcopus scripsit, corpus nostrum in illa  resurrectionis gloria erit impalpabile, uentis ereque subtilius. In illa enim resurrectionis gloria erit corpus nostrum subtile quidem per effectum spiritalis potentie, sed palpabile per ueritatem nature. Unde etiam redemptor noster dubitantibus de sua resurrectione discipulis, ostendit manus et latus, palpanda ossa carnemque prebuit, dicens: Palpate et uidete, quia spiritus carnem et ossa non habet, sicut me uidetis habere . Qui cum eidem Eutychio in  Constantinopolitana urbe positus, hoc euangelice ueritatis testimonium protulissem, ait: Idcirco Dominus hoc fecit, ut dubitationem resurrectionis sue de discipulorum cordibus amoueret. Cui inquam: Mira est res ualde quam astruis, ut inde nobis dubietas surgat, unde discipulorum corda a dubietate sanata sunt. Quid enim deterius dici potest quam ut hoc nobis de eius uera carne dubium fiat, per quod discipuli eius ad fidem [d 1Kb] ab omni sunt dubietate reparati? [e 1Kb] Si enim non hoc habuisse astruitur quod ostendit, unde fides discipulis eius confirmata est, inde nostra destruitur. Qui adiungebat etiam, dicens: Corpus palpabile habuit quod ostendit; sed post confirmata corda palpantium, omne illud in Domino quod palpari potuit in subtilitatem est aliquam redactum.  Ad hec ipsa respondi, dicens: Scriptum est: Christus resurgens [f 1Kb] a mortuis, iam non moritur, mors illi ultra non dominabitur . Si quid ergo in eius corpore post resurrectionem potuit immutari, contra ueridicam Pauli sententiam, post resurrectionem Dominus rediit in mortem. 466 Quod quis dicere uel stultus presumat, nisi qui ueram carnis eius resurrectionem denegat? Tunc mihi obiecit, dicens: Cum scriptum sit: Caro et sanguis regnum Dei possidere non possunt , qua ratione credendum est resurgere ueraciter carnem? Cui inquam: in sacro eloquio aliter caro dicitur iuxta naturam, atque aliter iuxta culpam, uel corruptionem. Caro quippe iuxta naturam, sicut scriptum est: Hoc nunc os ex ossibus meis, et caro de carne mea ;  et uerbum caro factum est, et habitauit in nobis . Caro uero iuxta culpam, sicut scriptum est: Non permanebit in hominibus istis spiritus meus, eo quod sunt caro . Et sicut Psalmista ait: Memoratus est quia caro sunt: spiritus uadens, et non rediens . Unde et discipulis Paulus dicebat: uos autem in carne non estis, sed in spiritu . Neque enim in carne non erant, quibus epistolas transmittebat, sed quia passiones carnalium desideriorum uicerant, iam liberi per uirtutem spiritus in carne non erant. Quod ergo Paulus apostolus dicit: Quia caro et sanguis regnum Dei possidere non possunt, carnem uult secundum culpam intelligi, non carnem secundum naturam. Unde et mox, quia carnem secundum culpam diceret ostendit  subdens: Neque corruptio incorruptelam possidebit. In illa ergo celestis regni gloria caro secundum naturam erit, sed secundum passionum desideria non erit, quia deuicto mortis aculeo, in eterna incorruptione regnabit.

[uet. XXXII.] 73. Eutychii responsiones et effugia diluuntur.---Quibus dictis idem Eutychius consentire se protinus respondit, sed tamen adhuc corpus palpabile resurgere posse denegabat. Qui etiam in  libello quem de resurrectione scripserat Pauli quoque apostoli testimonium indiderat dicentis: Tu quod seminas, non uiuificatur, nisi prius moriatur; et quod seminas, non corpus quod futurum est seminas, sed nudum granum . Hoc nimirum ostendere festinans, [a 1Kb] quia caro uel impalpabilis, uel ipsa non erit, dum sanctus Apostolus de resurrectionis agens gloria, non corpus quod futurum est seminari dixerit. Sed ad hec [b 1Kb] citius respondetur. Nam Paulus apostolus dicens: Non corpus quod futurum est seminas, sed nudum granum, hoc insinuat quod uidemus, quia granum cum culmo et foliis nascitur, quod sine culmo et foliis seminatur. Ille itaque in augmento glorie resurrectionis non dixit grano seminis deesse quod erat, sed adesse quod non erat. Iste autem dum uerum corpus resurgere denegat, nequaquam  dicit adesse quod deerat, sed deesse quod erat.

74. Eutychii librum flammis addicere cogitat imperator. Moritur Eutychius, abiurato errore.---Tunc itaque de hac re in longa contentione perducti, grauissima a nobis cepimus [c 1Kb] simultatione resilire, cum pie memorie Tiberius Constantinus imperator secreto me et illum suscipiens, quid inter nos discordie uersaretur agnouit, et utriusque partis allegationem pensans, eumdem librum, quem de resurrectione scripserat, suis quoque allegationibus destruens, deliberauit ut flammis cremari debuisset. A quo ut egressi sumus, me egritudo ualida, eumdem uero Eutychium [d 1Kb] egritudo et mors protinus est secuta. Quo mortuo, 467 quia pene nullus erat qui eius dicta sequeretur, dissimulaui cepta persequi, ne in fauillas uiderer  uerba iaculari. Dum tamen adhuc uiueret, et ego ualidissimis febribus egrotarem, quicunque noti mei ad eum salutationis gratia pergebant, ut eorum relatione cognoui, ante eorum oculos pellem manus sue tenebat, dicens: Confiteor quia omnes in hac carne resurgemus. Quod, [e 1Kb] sicut ipsi fatebantur, omnino prius negare consueuerat.

75. Ex uerbis Iob resurrectio probatur.---Sed nos ista postponentes in beati Iob sermonibus subtiliter exquiramus si uera erit resurrectio uerumque corpus in resurrectione. [uet. XXXIII.] Ecce enim iam de spe resurrectionis dubitare non possumus, dum ait: Et in nouissimo die de terra [f 1Kb] resurrecturus sum. Dubietatem quoque de reparatione uera corporis abstulit, qui ait: Et rursum circumdabor pelle mea.  Qui adhuc ad auferendas ambages nostre cogitationis subdit:

 uERS. 26.---Et in carne mea uidebo Deum.

76. Reducendam carnem in integrum statum credidit Iob.---Ecce resurrectionem, ecce pellem, ecce carnem apertis fatetur uocibus. Quid ergo remanet unde possit mens nostra dubitare? Si itaque iste uir sanctus ante effectum resurrectionis dominice reducendam carnem in integrum statum credidit, quis erit reatus nostre dubitationis, si uera carnis resurrectio nec post exemplum creditur Redemptoris? Si enim post resurrectionem corpus palpabile non erit, profecto [g 1Kb] alius surgit quam moritur, quod dictu nefas est credere, quia ego morior, et alius resurgat. Unde queso te, beate Iob, subiunge que sentis, et huius nobis questionis scrupulum tolle. Sequitur:



CAPUT LuII [Rec. XXX].

uERS. 27.---Quem uisurus sum ego ipse, et oculi  mei conspecturi sunt, et non alius.

77. Caro nostra post resurrectionem eadem futura est per naturam, et diuersa per gloriam.---Si enim, sicut quidam errorum sequaces arbitrantur, [h 1Kb] post resurrectionem corpus palpabile non erit, [i 1Kb] sed inuisibilis corporis subtilitas caro uocabitur, quamuis substantia carnis non sit, profecto alius est qui moritur, et alius qui resurgit. Sed beatus Iob [i 1Kb] hanc eis sententiam ueridica uoce destruit, qui ait: Quem uisurus sum ego ipse, et oculi mei conspecturi sunt, et non alius. Nos autem beati Iob fidem sequentes, et Redemptoris nostri post resurrectionem corpus palpabile ueraciter credentes, fatemur carnem nostram post resurrectionem futuram et eamdem, et diuersam: eamdem per naturam, diuersam per gloriam; eamdem  per ueritatem, diuersam per potentiam. Erit itaque [k 1Kb] subtilis, quia et incorruptibilis. Erit palpabilis, quia non amittet essentiam ueracis nature. Sed sanctus uir eamdem resurrectionis fiduciam qua spe teneat, quanta certitudine prestoletur, 468 adiungit. Sequitur:



CAPUT LuIII.

IBID.---Reposita est hec spes mea in sinu meo.

78. Iob de resurrectione sua certissimus.---Nil nos habere certius credimus quam hoc quod in sinu tenemus. In sinu ergo suo spem repositam tenuit, [l 1Kb] quia ueram certitudinem de spe resurrectionis presumpsit. Sed quia uenturum diem resurrectionis innotuit, iam nunc seu uoce sua, seu typo sancte et uniuersalis Ecclesie prauorum facta redarguit, et  iudicium quod in resurrectionis die sequitur predicit. Nam protinus subdit:



CAPUT LIX.


uERS. 28, 29.---Quare ergo nunc dicitis: Persequamur eum, et radicem uerbi inueniamus contra eum? Fugite ergo a facie gladii, quoniam ultor iniquitatum gladius est, et scitote esse iudicium.

79. Ex iudicio quod resurrectionem excepturum est, urget iniquos ad penitentiam.---Priori quippe sententia iniquorum facta reprehendit, sequenti autem ex diuino iudicio penas innotuit. Ait enim: Quare ergo nunc dicitis: Persequamur eum, et radicem uerbi inueniamus contra eum? Peruersi quilibet quia malo studio bene prolata audiunt, et in lingua iusti accusationis aditum inuenire appetunt, quid aliud quam contra eum uerbi radicem querunt, ex qua uidelicet loquendi originem sumant, et ramos praue loquacitatis  in accusatione dilatent? Sed uir sanctus cum a prauis talia sustinet, non contra eos, sed magis pro ipsis dolet, et male cogitata redarguit, ac mala eis que fugiant ostendit, dicens: Fugite ergo a facie gladii, quia ultor iniquitatum gladius est, et scitote esse iudicium. Omnis qui peruersa agit, eo ipso [a 1Kb] quo hoc  timere despicit, esse Dei iudicium nescit. Si enim hoc timendum sciret, que in illo sunt punienda non ageret. Nam sunt plerique qui extremum esse iudicium uerbo tenus sciunt, sed peruerse agendo testantur quia nesciunt. Quia enim hoc non formidat ut debet, necdum cognouit cum quanto turbine terroris adueniat. Si enim pensare pondus tremendi examinis nosset, ire diem utique timendo precaueret. Faciem quoque gladii fugere est animaduersionis districte sententiam prius quam appareat placare. uitari namque terror iudicis non nisi ante iudicium potest. Modo non cernitur, sed precibus placatur. Cum uero in illo tremendo examine sederit, et uideri potest, et placari iam non potest, quia facta prauorum, que diu sustinuit tacitus, simul omnia reddet  iratus. Unde necesse est nunc timere iudicem, cum necdum iudicium exercet, cum diu sustinet, cum mala adhuc tolerat que uidet, ne cum semel manum in retributione ultionis excusserit, tanto in iudicio districtius feriat, quanto ante iudicium diutius exspectauit.



LIBER DECIMUS QUINTUS. In quo XX et XXI capitum libri Iob explicatio breuis absoluitur.


 469 [uet. et Rec. I.] Quia amici beati Iob nequaquam peruersi esse potuerunt, Sophar Naamathitis uerba testantur, qui de ore eius terrorem uenturi iudicii audiens, protinus adiungit:



CAPUT PRIMUM.

CAP. XX, uERS. 2.---Idcirco cogitationes mee uarie succedunt sibi, et mens in diuersa rapitur.

1. Quanto terrore ex assidua eius consideratione affici debeamus.---Ac si apertis uocibus dicat: Quia extremi iudicii terrorem considero, idcirco cogitationum tumultibus in timore [a 1Kb] confundor. Tanto se quippe animus amplius, in cogitatione [b 1Kb] dilatat, quanto illud esse terribile, quod imminet, pensat. Et in diuersa mens rapitur, quando modo mala que egit, modo bona que agere neglexit, modo reprehensibilia  in quibus est, modo recta que sibi adhuc deesse conspicit, sollicito pauore perpendit. Sed amici beati Iob cum assiduitate uite illius edocti bene uiuere nouerint, pensare tamen subtiliter Dei iudicia nescientes, mala hic iustorum quempiam posse recipere non credebant. Unde et eumdem sanctum uirum iniquum esse suspicati sunt, quem flagellatum uiderunt, atque ex hac suspicione agebatur ut in eius quoque increpationem dilaberentur; ad quam tamen increpationem quasi sub quadam reuerentia descendunt. Unde Sophar subiicit dicens:



CAPUT II.


uERS. 3.---Doctrinam qua me arguis audiam, et spiritus intelligentie mee respondebit mihi.

2. Multi monita audiunt, ut iudicent, non ut sequantur.---Ac si aperte dicat: Tua quidem uerba audio, sed an recte prolata sint, spiritu mee intelligentie discerno. [c 1Kb] Nam qui docentis uerba despiciunt, doctrinam eius non ad adiutorium, sed ad occasionem certaminis sumunt, ut audita potius iudicent quam sequantur. His itaque sub quodam moderamine premissis, in apertam iam beati uiri exprobrationem prosilit, cum subiungit:



CAPUT III [Rec. II].

uERS. 4, 5.---Hoc scio a principio, ex quo positus est homo super terram, quod laus impiorum breuis sit,  et gaudium hypocrite ad instar puncti.

3. Breue est quidquid finitur.---Liquet nunc quia, sue intelligentie spiritu inflatus, eas quas contra impios sententias profert in beati Iob redargutionibus inflectit. Quem enim prius iusta agere et postmodum penas tolerare conspexit, omne in illo hypocrisim estimat fuisse quod uidit, quia uidelicet a iusto Deo iustum famulum affligi posse non credidit. Sed nos easdem eiusdem sententias, quas non recte rectas protulit, sollicita intentione pensantes exsequamur; et contemnentes quod falsum contra beatum  Iob loquitur, intueamur quam uera dicat si hec contra impios loqueretur. Ait itaque: Hoc scio a principio, ex quo positus est homo super terram, quod laus impiorum breuis sit. [uet. II.] Dicturus breuitatem uite presentis, cordis oculum ad exordium reduxit originis, ut ex anteactis colligat quam nulla sint que uidentur aliqua esse dum sunt. Si enim ab ipso humani generis exortu usque ad hoc tempus in quo sumus mentis oculos ducimus, omne quod finiri potuit 470 quam breue fuerit uidemus. Ponamus enim quemlibet hominem [a 1Kb] a primo die mundi conditi usque ad hodiernum diem uitam ducere, hodie tamen eamdem uitam [b 1Kb] quam sic longam ducere uidebatur finire, ecce finis adest, preterita iam nulla sunt, quia cuncta transierunt. Futurum in hoc mundo nichil est,  quia nullum ad uitam uel breuissimum restat momentum. Ubi est ergo longum tempus quod inter initium finemque deprehensum ita consumitur, ac si nec breue unquam fuisset?

4. Multi non esse, sed dici boni curant. Hypocrite gaudium transit, pena manet. Impii itaque, quia presentem uitam diligunt, in ea procul dubio elati percipere laudem querunt. Lingue fauoribus extolluntur, nec esse boni, sed dici appetunt. Quam uidelicet laudem longam esse existimant dum assequuntur, sed breuem intelligunt fuisse dum amittunt. In fine quippe eis ostenditur quam nichil fuerit quod amauerunt. Unde recte contra eosdem impios dicitur: Hoc scio a principio, ex quo positus est homo super terram, quod laus impiorum breuis sit. Ubi apte subiungitur:  Et gaudium hypocrite ad instar puncti. Sepe hypocrita dum sanctum se simulat, et iniquum exhibere minime formidat, [c 1Kb] ab omnibus honoratur, eique sanctitatis gloria defertur ab iis qui exteriora cernunt, sed interiora perspicere nequeunt. Unde fit ut gaudeat in prima sessione, hilarescat in primo recubitu, infletur in prima salutatione, eleuetur in reuerenti uoce obsequentium, et superba cogitatione tumeat in famulatu subditorum, sicut uoce quoque ueritatis de talibus dicitur: Omnia uero opera sua faciunt, ut uideantur ab hominibus. Dilatant enim phylacteria sua, et magnificant fimbrias suas. Amant [d 1Kb] autem primos recubitus in cenis, et primas cathedras in synagogis, et salutationes in foro, et uocari ab hominibus, Rabbi . Sed hoc eorum gaudium eternitati comparatum quid erit, quando,  irruente mortis articulo, ita consumitur ac si omnino non fuerit? Cuius nimirum gaudii letitia pertransiit, et pena permanet, et cum res amittitur, causa durat. Bene autem dicitur: Gaudium hypocrite ad instar puncti. In puncto enim stylus mox ut ponitur leuatur, nec mora ulla agitur ut per exprimendam lineam trahatur. Gaudium ergo hypocrite ad similitudinem puncti est, quia apparet ad momentum, sed disparet in perpetuum; et sicut stylus in puncto dum  ponitur leuatur, sic hypocrita presentis uite gaudia dum tangit amittit. De quo et subditur:



CAPUT Iu [Rec. III].

uERS. 6, 7.---Si ascenderit usque ad celum superbia eius, et caput eius nubes tetigerit, quasi sterquilinium in fine perdetur.

5. Gaudia uite presentis, que iniqui tanti faciunt, iusti arbitrantur stercora.---Superbia hypocrite usque ad celum ascendere dicitur, quando eius elatio celestem agere uitam uidetur. Cuius etiam caput quasi nubes tangit 471 quando principalis pars, uidelicet intellectus illius, sanctorum precedentium cequari meritis creditur. Sed quasi sterquilinium in fine perditur, quia in morte sua cum ad tormenta ducitur, stercoribus uitiorum plenus, a malignis spiritibus  conculcatur. [uet. III.] Gaudia etenim uite presentis, que iniusti estimant magna bona, iusti stercora deputant. Unde scriptum est: De stercore bonum lapidatus est piger . Is ergo qui Deum sequi noluerit, ab amore eterne uite pigrescit. Et quoties rerum temporalium damno percutitur ex his nimirum affligitur, que iusti uiri uelut stercora contemnunt. Qui ergo ex terrenarum rerum percussione atteritur, quid aliud quam de boum stercore [e 1Kb] lapidatur? Et recte hypocrita sterquilinio similis dicitur, quia dum temporalem gloriam habere appetit, modo per cogitationem apud semetipsum tumet, modo eamdem gloriam aliis inuidet, eamque alios ueraciter habentes irridet. Quot ergo uitiis plenus est, quasi tot stercoribus in conspectu eterni iudicis illius pectus fetet. Dicatur igitur: Si ascenderit usque ad  celum superbia eius, et caput eius nubes tetigerit, quasi sterquilinium in fine perdetur. Qui etsi celestem uitam se agere simulat, etsi intellectum suum esse similem ueris predicatoribus ostentat, quasi sterquilinium tamen in fine perditur, quia mens illius pro uitiorum suorum fetore damnatur. Sequitur:



CAPUT u.

uERS. 7.---Et qui eum uiderant dicent: Ubi est?

6. Hypocritarum uita in fine detegitur.---Plerumque hypocritarum uita etiam ab omnibus reproba in fine cognoscitur, ut signis iam apertioribus qui fuerint ostendatur. Qui ergo nunc elatum uiderunt, de exstincto dicent: Ubi est? Quia neque hic ubi elatus fuerat apparet, neque in eternitatis requie, de qua esse putabatur. De cuius breuitate uite adhuc apte  subiungitur:



CAPUT uI [Rec. Iu].

uERS. 8.---uelut somnium auolans non inuenietur, [f 1Kb] transiet sicut uisio nocturna.

7. uita hypocrite phantasmati similis.---Quid est uita hypocrite, nisi quedam uisio phantasmatis, que hoc ostendit in imagine, quod non habet ex ueritate? Unde recte quoque somnio comparatur, quia ab eo omnis laus et gloria quasi dum tenetur amittitur.  Sepe namque in nocturna uisione nonnulli pauperes factos se diuites admirantur, deferri sibi honores aspiciunt, diuitiarum moles, obsequentium multitudinem, pulchritudinem uestium, abundantiam ciborum sibimet adesse considerant; gaudent se euasisse penuriam, quam cum gemitu tolerabant; sed repente, cum euigilant, inueniunt quam falsum fuerit quod gaudebant, eosque euigilasse penitet, quia uigilantes inopia uera tenet. Sic hypocritarum mentes, dum aliud est quod agunt, atque aliud quod hominibus ostendunt, laudes de ipsa sanctitatis ostentatione recipiunt, in estimatione hominum multis melioribus preferuntur, et cum intus apud se tacita cogitatione superbiant, foris se humiles demonstrant. Cumque ab hominibus immoderate laudantur, tales esse se quoque apud Deum existimant, quales se gaudent  hominibus innotuisse. Unde fit ut etiam eterne uite percepturos se premia presumant, et qui hic de humanis fauoribus exsultant, illic se habituros requiem omnino non dubitent. Sed 472 inter hec occulta uocationis hora subrepit, et cum carnis oculos claudunt, mentis aperiunt, moxque ut supplicia eterna receperint, ibi uident quia uirtutum estimatione diuites in somnis fuerunt. Bene ergo de hoc hypocrita dicitur: [a 1Kb] Transiet uelut uisio nocturna. Quia hoc quod se ad momentum diuitem humanis estimationibus uidet, de ostensione est phantasmatis, non de soliditate [b 1Kb] uirtutis. Nam cum mens eius in morte carnis euigilat, cognoscit procul dubio quia fauores circa se hominum dormiens uidebat. Sequitur:



CAPUT uII [Rec. u].


uERS. 9.---Oculus qui eum uiderat, non uidebit, neque ultra intuebitur eum [c 1Kb] locus suus.

8. Lingue adulantium ei nichil prosunt in iudicic.---Quis est locus hypocrite, nisi cor adulantium? Ibi quippe requiescit, ubi fauores inuenerit. Oculus ergo qui eum uiderat, non uidebit, quia, subtractus [d 1Kb] morte, stultis amatoribus suis absconditur, qui eum consueuerant admirando conspicere. Nec ultra eum locus suus intuebitur, quia lingue adulantium hunc ad iudicium fauoribus non sequuntur. Sed tamen quousque uiuit, ea que ipse agit etiam sequaces suos docere non desinit, et per erroris sui prauitatem alios quoque ad eam quam exhibet generat simulationem.  De quibus hic apte subditur:



CAPUT uIII.

uERS. 10.---Filii eius atterentur egestate.

9. Exterius multiplicati hypocrite, interius inanes fiunt.---Scriptum est: In maleuolam animam non introibit sapientia . Et per Psalmistam dicitur: Diuites eguerunt, et esurierunt . Si enim de exteriori fame egestas eorum et esuries diceretur, profecto diuites non essent, qui pane corporis indigerent. Sed quia dum exterius multiplicantur,  interius inanes fiunt, et diuites pariter et egentes esse memorantur, quia uidelicet pane sapientie satiari minime merentur. Filii itaque huius hypocrite [e 1Kb] atteruntur egestate, quia hi qui in hypocrisi ex eius imitatione nascuntur, dum ueritatis soliditatem [f 1Kb] non tenent, in cordis egestate deficiunt.



CAPUT IX [uet. Iu].

IBID.---Et manus illius reddent ei dolorem suum.

10. Aeternum hypocritis supplicium quasi quoddam debitum soluetur.---Quid per manus nisi opera designantur? Manus itaque illius ei dolorem reddent, quia damnationem iustam ex iniqua recipiet operatione. Bene autem non dabunt, sed reddent, dicitur, quia peruerse eius actiones eternum ei supplicium  quasi quoddam debitum soluent. Sed priusquam ad eterna supplicia perueniat, qualem se hic exhibeat plenius adiungat. Sequitur:



CAPUT X.

uERS. 11.---Ossa eius implebuntur uitiis adolescentie eius, et cum eo in puluere dormient.

11. Hypocritas uitia nunquam deserunt.---Origo praue inchoationis causas culpe etiam presumendo multiplicat. Dum enim mala agere quisque ceperit, usu iam deterius in hoc quod inchoauerat excrescit. Quid itaque adolescentia huius hypocrite nisi inchoatio prauitatis est? In adolescentia quippe iam libido feruescere inchoat. Et tunc adolescentiam hypocrita habet, cum appetere et amplecti libidinem glorie ceperit. Quam in eo dum adulantium blanda fomenta multiplicant, robustiorem reddunt, et quasi  in ossa conuertunt. Hoc enim quod male cepit, peius quotidie per consuetudinem roborat. Dicatur itaque: Ossa eius implebuntur uitiis adolescentie eius, quia dure in eo prauitatum consuetudines a uitio sumpte sunt pessime inchoationis. [g 1Kb] Unde 473 scriptum est in Prouerbiis: Adolescens iuxta uiam suam, etiam cum senuerit, non recedet ab ea . Que nimirum ossa cum eo in puluere dormient, quia eousque in illo inique consuetudines perdurant, quo hunc ad mortis puluerem pertrahant. Cum eo enim in puluere ossa uel uitia dormire est usque ad puluerem eum non deserere, id est usque ad mortem ab iniquitate minime cessare. Tenent igitur illum praue consuetudines, que semel ceperunt, atque quotidie  duriores existunt. Et cum illo in puluere dormiunt, quia non nisi cum eius uita finiuntur. Sed hec intelligi et aliter possunt.

[uet. u.] 12. Multa simulantes habere que non habent, perdunt etiam que habent hypocrite.---Habet namque hypocrita nonnunquam forte ac ualidum aliquid in operatione; sed dum multa bona se simulat habere que non habet, perdit etiam ea que habet. Unde bene nunc dicitur: Ossa eius implebuntur uitiis adolescentie eius. Quia cum leuis ac mobilis  multa pueriliter facit, etiam in iis que fortia egerit in uitio mollescit. Que uidelicet eius ossa cum eo in puluere dormient, quia scilicet sicut puluis est omnis simulatio illa, quam agit, ita et in illo si quid habet ualidum, omni soliditate uacuatur, ut per uirtutis arrogantiam hoc quoque perdat, quod in eo potuit esse uirtutis. Ossa ergo cum eo in puluere dormire est cum prauis eius actibus etiam si qua sunt bene acta deperire. Sequitur:



CAPUT XI.

uERS. 12.---Cum enim dulce fuerit in ore eius malum [a 1Kb] abscondet illud sub lingua sua.

13. Hypocrite est sermonibus dulcia pretendere, cogitationibus peruersa moliri.---In ore hypocrite malum dulce est, quia ei est iniquitas suauis in  mente. Os quippe cordis cogitatio est, de qua scriptum est: Labia dolosa in corde, [b 1Kb] et corde locuta sunt mala . Sed hoc malum, quod in ore hypocrite dulce est, sub lingua eius absconditur, quia asperitas malitie que latet in mente, sub tegmine blande locutionis operitur. Malum namque in lingua, et non sub lingua esset, si loquens hypocrita malitiam sue prauitatis aperiret. Sed sicut plerique iustorum, cum quosdam agere peruerse conspiciunt, qui duris sunt increpationibus feriendi, in lingua asperitatem sumunt, sed sub lingua mentis sue benignitatem contegunt. Unde et sancte Ecclesie sponsi uoce dicitur: Mel et lac sub lingua tua . Qui enim mentis sue dulcedinem aperire infirmis nolunt, sed loquentes quadam eos asperitate feriunt,  et tamen inter uerba aspera quasi latenter [c 1Kb] quiddam dulcedinis intermittunt, hi uidelicet non in lingua, sed sub lingua habent dulcedinem, quia inter dura que proferunt emittunt quedam blanda et dulcia, quibus contristati mens possit ex benignitate refoueri. Ita peruersi quique, [d 1Kb] quia malum non in lingua, sed sub lingua habent, sermonibus dulcia pretendunt, et cogitationibus peruersa moliuntur. Hinc est enim quod Ioab Amase mentum dextera tenuit, sed sinistram ad gladium latenter mittens, eius uiscera effudit . Dextera quippe mentum tenere est quasi ex benignitate blandiri. Sed sinistram ad gladium mittit, qui latenter ex malitia percutit. Hinc de ipso quoque eorum capite scriptum est: Sub lingua eius labor et dolor . Qui enim non  aperte mala que cogitat ostendit, laborem ac dolorem eorum quorum mortem appetit, non in lingua exerit, sed sub lingua premit. Bene autem de hoc hypocrita subditur:



CAPUT XII [Rec. uI].

uERS. 13.---Parcet illi, et non derelinquet illud, et celabit 474 in gutture suo.

14. Hypocrite est perpetrata nunquam confiteri.---Malo enim quod diligit, parcit, quia non hoc in semetipsum  penitendo persequitur. Unde et additur: Non derelinquet illud. Si enim uellet relinquere, nequaquam parceret, quia persequeretur. Sed hoc celat in gutture, quia sic seruat in cogitatione, ut nunquam proferat in uoce. Sequitur:



CAPUT XIII.

uERS. 14.---Panis eius in utero illius uertetur in fel aspidum intrinsecus.

15. Hypocrite qua delectatur gloria, conuertitur in fel aspidum.---Quod panis in utero, hoc est satietas temporalis delectationis in mente. Satietur ergo nunc hypocrita illata laude, delectetur honoribus; panis eius in utero illius uertetur in fel aspidum intrinsecus, quia satietas transitorie delectationis in retributionis fine ad amaritudinem uertetur; et fel aspidum,  id est malignorum, spirituum, persuasio fuisse cognoscitur, quod hic laus glorie esse credebatur. Tunc enim iniqui uident quod antiqui serpentis ueneno infecti sunt, dum, flammis ultricibus traditi, cum eodem suo persuasore cruciantur. Panis itaque iste aliud in ore sapit, sed aliud in utero, quia transitorie delectationis letitia dulcis est, cum hic quasi mandendo agitur; sed amarescit in utero, quia peracta letitia deglutitur ad penam.

[uet. uI.] 16. Scripture sacre mysteriis erudiri cupit hypocrita, non ut ex eis uiuat, sed ut extollatur.---uel certe, quia panis, Scripture sacre intelligentia non inconuenienter accipitur, que mentem reficit eique boni operis uires prebet, et plerumque hypocrita etiam sacri eloquii erudiri mysteriis studet; non  tamen ut ex eisdem uiuat, sed ut ceteris hominibus quam sit doctus appareat; panis eius utero illius in fel aspidum intrinsecus uertetur, quia dum de sacre legis scientia gloriatur, uite potum conuertit sibi in ueneni poculum; et inde reprobus moritur, unde ad uitam erudiri uidebatur. Neque hoc autem inconuenienter accipitur, quod nonnunquam hypocrita, dum doctrine uerbo ad ostensionem studet, diuino iudicio cecatus, hoc ipsum uerbum praue intelligit quod male querit. Cum uero in errorem hereseos labitur, contingit ei ut sicut de felle aspidum, sic infelix de pane moriatur; et in doctrina sua mortem inuenit, quia in uerbis uite uitam minime quesiuit. Sepe uero euenit ut diuine admonitionis eloquia, etiamsi recte hypocrita intelligat, quia in opere nequaquam seruat,  hec etiam prius quam presentis uite cursum finiat amittat, ut perdat scire quod sciendo noluit agere. Unde et subditur:



CAPUT XIu [uec. uII.]

uERS. 15.---Diuitias quas deuorauit euomet, et de uentre illius extrahet eas Deus.

17. Contempto bono opere, sepe etiam scientiam perdit hypocrita.---uult hypocrita scire diuina eloquia, nec tamen facere. uult docte loqui, nec uiuere.  Pro eo ergo quod non agit que nouit, etiam hoc quod nouit amittit, ut quia scientie sue puram operationem non sociat, contempta puritate boni operis et scientiam perdat. Diuitias igitur sacre legis, quas legendo deuorauit, obliuiscendo [a 1Kb] euomit, easque de uentre illius Deus extrahit, quia quod obseruare noluit, iusto iudicio de eius memoria euellit, ne precepta Dei saltem in lingua teneat, que non seruauit in uita. Unde per Prophetam dicitur: Peccatori autem dixit Deus: Quare tu enarras iustitias meas, et assumis testamentum meum per os tuum ? Que etiam uerba doctrine, si quando contingit, ut hypocrita usque ad finem uideatur in ore retinere, 475 inde magis damnabitur, unde bono Dei munere etiam malus minime priuatur. Scriptum quippe  est: Memoria retinentibus mandata eius, ut faciant ea . Qui ergo mandata illius memoria retinet, sed nequaquam facit, hic in doctrine uerbis sententias, quibus damnetur, tenet.

[Rec. uIII.] 18. Sacra eloquia ad eternam damnationem sunt eis qui ea aut scire nolunt, aut sciendo contemnunt.---Hinc quippe in Zacaria scriptum est: Quid tu uides, Zacaria? Et dixi: Ego uideo uolumen uolans, longitudo eius uiginti cubitorum, et latitudo eius decem cubitorum. Et dixit ad me: Hec est maledictio [b 1Kb] que egredietur super faciem uniuerse terre, quia omnis fur, sicut ibi scriptum est, iudicabitur . Quid namque est uolumen uolans, nisi Scriptura sacra? Que dum de celestibus loquitur, ad superiora mentis nostre leuat intentionem, quia dum  illam super nos esse aspicimus, ima attendere, id est concupiscere deuitamus [uet. uII.] Que latitudinem decem cubitorum, longitudinem uero uiginti habere perhibetur, quia latitudo operationis nostre simpla est, et longanimitas spei in duplum tenditur, quoniam pro bono nostro opere et hic nobis mentis requies, et illic gaudia eterna preparantur, ueritate attestante, que ait: Si quis reliquerit [c 1Kb] domum, aut agros, et cetera, centuplum in hoc seculo recipiet, et in futuro uitam eternam possidebit . Centenarius quippe numerus decemplicato denario fit perfectus. Hic itaque centuplum recipit, qui etsi nichil habuerit, ipsa tamen perfectione mentis iam in hoc seculo habere nichil querit. Quia ergo per hanc duplum nobis pro simplo redditur, recte hoc uolumen per uiginti cubitos in longum tenditur,  quod per decem dilatatur. Sed quia hec ipsa sacra eloquia ad eternam damnationem sunt eis qui illa uel scire nolunt, uel certe sciendo contemnunt, recte de hoc uolumine dicitur: Hec est maledictio, que egredietur super faciem uniuerse terre . Et cur maledictio dicatur, adiungit: Quia omnis fur sicut ibi scriptum est, iudicabitur. Hypocrita igitur, quia secundum uerba legis que nouit uiuere contemnit, et de doctrina fauores querit, fur iudicabitur, quia per hoc quod iusta loquitur, laudem sibi uite  iustorum rapit. De quo adhuc bene subditur:



CAPUT Xu [Rec. IX].

uERS. 16.---Caput aspidum suget, et occidet eum lingua uipere.

19. Diabolus in tentatione prius leniter subrepit, postea uiolenter trahit.---Aspis paruus est serpens, uipera uero prolixioris est corporis; et aspides oua gignunt, atque [d 1Kb] ex ouis eorum filii procreantur, uipere autem cum conceperint, filii earum in uentre seuiunt, qui ruptis lateribus matrum ex earum uentribus procedunt. Unde et uipera, eo quod ui pariat, nominatur. uipera itaque sic nascitur ut uiolenter exeat, et cum matris sue exstinctione producatur. Quid ergo per aspides paruos nisi latentes suggestiones  immundorum spirituum figurantur, qui cordibus hominum parua prius persuasione subripiunt? Quid uero per linguam uipere, nisi uiolenta diaboli tentatio designatur? Prius enim leniter subripit, postmodum uero etiam uiolenter trahit. Caput itaque aspidum sugit, quia initium suggestionis occulte paruum prius in corde nascitur, sed occidit eum lingua uipere, quia postmodum capta mens ueneno uiolente tentationis necatur. Primum subtilibus consiliis ad cor hominis immundi spiritus loquuntur, qui dum leniter persuadent, quasi uenenum aspidum 476 fundunt. Unde scriptum est: Oua aspidum ruperunt et telas aranee texuerunt. Qui comederit de ouis eorum morietur, et quod confotum est erumpet in regulum . [uet. uIII.] Oua quippe aspidum  prauis hominibus rumpere est malignorum spirituum consilia, que in eorum cordibus latent, peruersis operibus aperire. Telas quoque aranee texere est pro huius mundi concupiscentia temporalia quelibet operari. Que dum nulla stabilitate solidata sunt, ea procul dubio uentus uite mortalis rapit. Bene autem additur: Qui comederit de ouis eorum morietur , quia qui immundorum spirituum consilia recipit, uitam in se anime occidit. Et quod confotum est erumpet in regulum, quia consilium maligni spiritus quod corde tegitur ad plenam iniquitatem nutritur. Regulus namque serpentum rex dicitur. Quis uero reproborum caput est, nisi Antichristus? Quod ergo confotum fuerit, erumpet in regulum, quia is qui in se enutrienda aspidis consilia recipit, membrum iniqui capitis factus in corpus Antichristi accrescit. De hoc  itaque hypocrita dicitur: Caput aspidum suget, et occidet eum lingua uipere, quia cum iniquam suggestionem antiqui hostis libenter suscipit, uiolentis se postmodum eius tentationibus deuictus tradit. Unde et in paradiso quoque, stanti homini uerba blande persuasionis intulit ; sed quem semel rapuit ad consensum, iam nunc etiam renitentem trahit, et corruptionis sue delectationibus deuictum [e 1Kb] pene uiolenter interficit. Sed fortasse hec ipsa intelligere etiam per contrariam interpretationem  ualemus. Nam quia ueneno suo aspis concite, uipera autem tardius occidit, per aspidem uiolenta et subita, per uiperam uero lenis et diuturna tentatio designatur. Unde et illi mors in suctione capitis, uipere autem in lingua esse perhibetur, quia repentina tentatio sepe inopinatam mentem mox [a 1Kb] ut surgit interficit; longa uero tentatio, quia praua diutius persuadendo suggerit, uelut ex lingua uipera occidit. Et quia omnis hypocrita, immundorum suggestione spirituum, quasi serpentum ueneno, penetratus, que sint superna sancti spiritus dona nequaquam considerat, dum intentionem cordis in exterioribus fauoribus diuulgat, recte subiungitur:



CAPUT XuI [Rec. X].

uERS. 17.---Non uideat riuulos fluminis torrentis  mellis et butyri.

20. Hypocrita fidei, spei, et caritatis exors.---In Euangelio Dominus dicit: Qui credit in me, sicut dicit Scriptura, flumina de uentre eius fluent aque uiue . Ubi Euangelista subiungit, dicens: Hoc autem dixit de spiritu quem accepturi erant credentes in eum. Riuuli ergo sunt fluminis dona Spiritus sancti. Riuulus est fluminis caritas, riuulus fluminis fides, riuulus fluminis spes. Sed quoniam omnis hypocrita nec Deum, nec proximum diligit, cum transitoriam mundi gloriam querit, riuulos fluminis non uidet, quia irrigatione non infunditur caritatis. Hypocrita, dum presentia lucra querit, munera futura despicit, et fidem non habens, riuulum fluminis mente non uidet, quia est fides rerum  argumentum non apparentium . Et dum retinet hypocrita que uidentur, spem negligit eorum que non uidentur. Riuulum ergo fluminis per desiderium non uidet, quia solis uisibilibus intendit. Et scriptum est: Quod enim uidet quis, quid sperat ? Riuulos ergo fluminis uidisset, si a 477 presentis [b 1Kb] mundi gloria oculos clauderet, eosque ad celestis patrie amorem aperiret. Et notandum quod non riuos, sed riuulos dicit. Accipi enim riuuli fluminis possunt ea dona spiritualia, que in amantis mentem ita de celestibus subtiliter currunt, ut per os carnis expleri non possint. Sepe namque amantis animus tanto contemplationis munere repletur, ut uidere ualeat, quod loqui non ualet. [c 1Kb] Fluuius autem torrens est ipsa inundatio Spiritus sancti, que in  contemplantis animum exuberanti infusione colligitur, cum mens plus quam intelligere sufficit, repletur. [uet. IX.] Et sciendum quia cum nos Spiritus sancti gratia infundit, melle nos pariter et butyro replet. Mel enim desuper cadit, butyrum uero ex animalium lacte colligitur. Mel itaque ex ere, butyrum uero ex carne est. Summi autem Patris Unigenitus,  cum sit Deus super omnia, homo est factus inter omnia. Qui cum nos dulcedine diuinitatis sue et mysterio incarnationis repleuit, melle nos pariter et butyro satiauit. Quia ergo spiritus Christi mentem quam repleuerit, et diuinitatis eius dulcedine, et incarnationis fide letificat, isti riuuli torrentis fluminis mellis simul et butyri esse memorantur, quia et de cognitione Dei alta mentem suauitate reficiunt, et de incarnationis [d 1Kb] gratia carismatis hanc mysterio perungunt. Sed iste hypocrita quia, in exterioribus fauoribus fusus, hec interna dona non percipit, ad que post supplicia tendat adiungit, cum subditur:



CAPUT XuII [Rec. XI].

uERS. 18.---Luet que fecit omnia, nec tamen consumetur.

 21. Damnati semper moriuntur nunquam morte consumendi.---Persoluit enim [e 1Kb] in tormento ea que hic illicite seruauit desideria; et, flammis ultricibus traditus, semper moritur, quia semper in morte seruatur. Non enim in morte consumitur, quia si consumeretur uita morientis, cum uita etiam pena finiretur. Sed ut sine fine crucietur, uiuere sine fine in pena compellitur, ut cuius uita hic mortua fuit in culpa, illic eius mors uiuat in pena. Dicat ergo: Luet que fecit omnia, nec tamen consumetur, quia cruciatur, et non exstinguitur; moritur, et uiuit; deficit, et subsistit; finitur semper, et sine fine est. Hec solo auditu ualde sunt terribilia, quanto magis passione! Sed quia multitudo iniquitatis eius exigit ut carere suppliciis nunquam possit, apte subiungitur:



CAPUT XuIII.


IBID.---Iuxta multitudinem adinuentionum suarum, sic et sustinebit.

22. Nouis inuentis cruciantur ad penam, qui multa inuenerunt ad culpam.---Quia enim multa inuenit ad culpam, nouis inuentionibus cruciatur in pena. Nam quod hic suspicari non potuit, hoc illic ultioni traditus sentit. Sicut enim exercitati in bonis operibus electi nonnunquam plus student agere quam eis dignatus est Dominus iubere , sic plerumque peruersi quique in prauis actibus exercentur, ut plus inueniant in peruersa operatione quod faciant, quam ex usu reproborum iniquitatis accipere exempla 478 potuerunt. Unde et amplioris retributionis tormento feriuntur, quia et ipsi ex semetipsis amplius actiones prauas, de quibus feriri debeant, inuenerunt. [uet. X, Rec.  XII.] Bene itaque dicitur: Iuxta multitudinem adinuenticnum suarum, sic et sustinebit. Non enim inueniret iniquitatem nouam, nisi et quereret; et non quereret, nisi ex studio perpetrare festinaret. Pensatur ergo in tormento eius nimietas male cogitationis, et dolorem recipit digne retributionis. Et quamuis damnatorum omnium sit dolor infinitus, grauiora tamen tormenta recipiunt, qui multa in iniquitatibus ex suis quoque desideriis inuenerunt. Sed quia Sophar huius hypocrite intulit penam, protinus adiungit culpam, nec unam quamlibet narrat, sed eam de qua omnes oriuntur. Scriptum quippe est: Radix omnium malorum est cupiditas . Cui ergo cupiditas dominari dicitur, subiectus procul dubio malis omnibus demonstratur. Nam subiungit:



CAPUT XIX.


uERS. 19, 20.---Quoniam confringens nudauit pauperis domum, [a 1Kb] rapuit, et non edificauit eam, nec est satiatus uenter eius.

23. Aeterna pena multatur qui sua non erogauit; quanto magis qui rapuit aliena. Auaritia obtentis bonis desideratis crescit, non exstinguitur.---Domum pauperis confringit et nudat, qui eum quem per potentiam conterit spoliare quoque per auaritiam non erubescit. Rapit eam, et non edificat. Ac si aperte diceretur: Qui hanc edificare debuit insuper rapit. uenturus namque in iudicio Dominus dicturus est reprobis: Esuriui, et non dedistis mihi manducare; sitiui, [b 1Kb] et non dedistis mihi potum; hospes eram, et non collegistis me; nudus, et non operuistis me, et cetera . Ex qua culpa subiungitur: Discedite a me, maledicti, in ignem eternum, qui paratus est diabolo et angelis eius . Si igitur tanta pena multatur, qui non dedisse sua conuincitur, qua pena feriendus est, qui redarguitur aliena abstulisse? Rapuit ergo, et non edificauit eam, quia non solum de suo nil tribuit, sed etiam quod erat alienum tulit. Bene autem subditur: Nec est satiatus uenter eius. uenter quippe iniqui auaritia est, [c 1Kb] quia in ipsa colligitur quidquid peruerso desiderio glutitur. Liquet uero quia auaritia desideratis rebus non exstinguitur, sed augetur. Nam more ignis cum ligna que consumat acceperit, accrescit; et unde uidetur ad momentum flamma comprimi, inde paulo post cernitur dilatari. Et sepe omnipotens Deus cum auare menti uehementer  irascitur, prius ei permittit ad uotum cuncta suppetere, [d 1Kb] et post hanc per ultionem subtrahit, ut pro eis debeat supplicia eterna tolerare. Unde et subditur:



CAPUT XX.


uERS. 20.---Et cum habuerit que concupierat, possidere non poterit.

24. Maioris ire signum est, cum hoc tribuitur quod male desideratur.---Maioris quippe iracundie est cum hoc tribuitur quod male desideratur, atque inde repentina ultio sequitur, quia hoc quoque obtinuit quod Deo irascente concupiuit. Unde et per Psalmistam dicitur, cum [e 1Kb] escam carnis male populus desiderasse perhibetur: Adhuc esca eorum erat in ore ipsorum, et ira Dei ascendit super eos, et occidit plurimos eorum . Solent namque tardius apparere diuina iudicia, cum prepediuntur, ne impleri 479 debeant mala uota. [f 1Kb] Nam quanto citius malum uotum impleri permittitur, plerumque  tanto celerius punitur. Unde ergo hypocrita festine multiplicatur ut potens sit, inde agitur cum celeritate ne sit, quia et arbusta que tardius crescunt [g 1Kb] annosa perdurant; et que in temporis breuitate proficiunt celerius arescunt, et quasi cum festinant esse [h 1Kb] tendunt ad non esse. Sequitur:



CAPUT XXI [uet. XI].

uERS. 21.--- [i 1Kb] Nec remansit de cibo eius.

25. Cibus eius est omne hoc quod peruerso desiderio concupiuit. Sed percusso hypocrita, de cibo suo nil remanet, quia cum ipse ad eterna supplicia ducitur, a cunctis bonis que hic possederat alienatur. Unde et adhuc subditur:

IBID.---Propterea nichil permanebit de bonis eius.

Si enim de bonis suis ei aliquid permaneret, secum  que habuerat tolleret. Sed quia omnia ambiens timere iudicem noluit, [i 1Kb] ex hac uita subtractus, ad iudicem nudus uadit. Cui tamen iniquo ad retributionem minus est quod in subsequenti pena cruciatur, si in hac saltem uita liber esse permittitur. Sed nulla est libertas in culpa, quia scriptum est: Ubi spiritus Domini, ibi libertas . Et plerumque peruerse menti ipsa sua culpa fit pena. Unde et recte subiungitur:



CAPUT XXII [Rex. XIII].

uERS. 22.---Cum satiatus fuerit, arctabitur.

26. Diuitum ex satietate angustia.---Prius quippe anhelat per auaritiam concupita congregare; et cum quasi in quodam uentre auaritie multa congesserit,  satiatus arctatur, quia dum anxiatur qualiter acquisita custodiat, ipsa eum sua satietas augustat. Diuitis enim cuiusdam uberes fructus ager attulerat, sed quia ubi eos tantos reponeret non habebat, dixit:  Quid faciam, quia non habeo quo congregem fructus meos? Et dixit: Hoc faciam, destruam horrea mea, et maiora edificabo . Qui ergo ex abundantia coangustatus dicebat: Quid faciam? quasi multo cibo pressus estuabat. Pensemus quot uotis appetiit ut uberes fructus ager illius afferret. Ecce autem uota completa sunt, quia fructus uberes ager attulerat. Sed quia ad recondendum loca non sufficiunt, multiplicatus diues quid faciat ignorat. O angustia ex satietate nata! De ubertate agri angustatur animus auari. Dicens namque: Quid faciam? profecto indicat quia, uotorum suorum affectibus pressus, sub quodam rerum fasce laborabat. Bene ergo dicitur: Cum satiatus fuerit, arctabitur. Quia mens auari, que prius ex abundantia requiem quesierat,  post ad custodiam grauius laborabat. Unde hic quoque adhuc subditur:



CAPUT XXIII.

IBID.---Aestuabit, et omnis dolor irruet in eum.

27. In acquirendis et custodiendis diuitiis anxietas eternis suppliciis preludit.---Prius namque dolorem habuit in ipsa sue concupiscentie fatigatione, qualiter concupita raperet, quomodo alia blandimentis, alia terroribus auferret; at postquam acquisitis rebus peruenit ad desiderium, alius hunc dolor fatigat, ut cum sollicito timore custodiat quod cum graui labore meminit acquisitum. Hinc inde insidiatores metuit, atque se hoc perpeti quod ipse fecit aliis pertimescit. [a 1Kb] Formidat potentiorem alterum, ne hunc sustineat uiolentum; pauperem uero cum conspicit,  suspicatur furem. Ipsa quoque que congesta sunt curat magnopere, ne ex nature proprie defectu 480 per negligentiam consumantur. In his itaque omnibus [b 1Kb] quia timor ipse pena est, tanta infelix patitur, quanta pati timet. Post hoc quoque ad gehennam ducitur, et eternis cruciatibus mancipatur. Omnis ergo dolor super eum irruit, quem et hic prius pena concupiscentie, postmodum uero cura custodie, et illic quandoque pena ultionis cremat.

[uet. XII.] 28. Mira cordis, auaritie non expositis securitas.---Mira autem est securitas cordis, aliena non querere, [c 1Kb] sed uniuscuiusque diei uictu contentum manere. Ex qua uidelicet securitate etiam perennis requies nascitur, quia a bona et tranquilla cogitatione ad gaudia eterna transitur. Quo contra reprobi  et hic fatigantur in desideriis, et illic in tormentis; eisque de labore cogitationis labor doloris nascitur, dum ab estu auaritie trahuntur ad ignem gehenne. Et quia, ut supra iam diximus, sepe peruersus quisque quanto citius peruenit ad desiderium, tanto facilius rapitur ad tormentum, optando subiungitur:



CAPUT XXIu.

uERS. 23.---Utinam impleatur uenter eius, ut  emittat in eum iram furoris sui, et pluat super illum bellum suum!

29. Super diuitem auarum pluunt Dei iacula.---Super hunc hypocritam bellum suum Dominus pluit cum iudiciorum suorum gladiis eius opera percutit. Bellum namque Deo pluere [d 1Kb] est iniqui uitam districtis sententiis desuper ad interitum urgere. Bellum Deo pluere est superbientia contra se corda percutere, et mentem aridam, quasi quibusdam guttis pluuie densescentibus, iudiciorum suorum iaculis ferire, ut cum iam ad iudicium rapitur, modo meminerit quia male concupiuit, et concupita peius congregare studuit, modo doleat quod congregata deserit, quandoque autem et ultionis ignem sentiat, quem, ne bene uiueret, preuidere contempsit. Sequitur:



CAPUT XXu [Rec. XIu].


uERS. 24.---Fugiet arma ferrea, et irruet in arcum ereum.

30. Temporalem inopiam cauens, perpetue, simulque eternis suppliciis addicitur auaritia.---Sciendum quod auaritia aliquando per elationem subrepit, aliquando uero per timorem. Sunt namque nonnulli qui dum potentiores uideri appetunt, ad alienarum rerum ambitum succenduntur. Et sunt nonnulli qui dum sibi subsidiorum necessaria deesse timent, mentem ad auaritiam relaxant, et aliena ambiunt, cum sua sibi sufficere non posse suspicantur. Omnis uero necessitas non incongrue ferrum uocatur, quia uitam  inopis meroris uulnere cruciat, sicut de eius quoque necessitatibus scriptum est qui a fratribus uenditus afflictam uitam ducebat: Ferrum pertransiuit animam eius . Quid ergo sunt arma ferrea, nisi necessitates uite presentis, que dure premunt, et uitam inopis insequuntur? Ferrum quippe erugo consumit, es autem consumere difficilius solet. Ferro ergo necessitas presens, que transitoria est, ere autem sententia eterna figuratur. Et quia iudicium supernum ab iniqui mente non attenditur, iuste arcui comparatur, quoniam uelut ex insidiis percutit, dum illud is qui percutitur non attendit. Fugiet ergo arma ferrea, et irruet in arcum ereum, quia dum, presentes necessitates metuens, multa per auaritiam rapit, extremi iudicii districtis se percussionibus  anteponit. Et cum fugit arma ferrea, ab arcus erei sagittis inuenitur, quia, mala temporalia stulte precauens, sententia eterna 481 percutitur. Qui enim hic inopie duritiam cum culpa fugit, illic perpetuitatem iuste ultionis inuenit. [uet. XIII.] Sed priusquam ad iudicium rapiatur, adhuc que iniquus iste hic operetur insinuat. Sequitur:



CAPUT XXuI [Rec. Xu].


uERS. 25.---Eductus, et egrediens de uagina sua, et fulgurans [a 1Kb] in amaritudine sua.

31. Ad peccatum a diabolo tracti, propria uoluntate egredimur.---Iniquus iste insidiatur depredationibus proximorum; sed dum praua in cogitationibus machinatur, quasi adhuc gladius in uagina est; dum uero malum quod cogitauit inique perficit, de uagina sua egreditur, quia de occultatione cogitationis sue per iniquitatem male operationis aperitur. Ostenditur in opere qualis latuit in cogitatione. Et notandum quod ait: Eductus, et egrediens de uagina sua; eductus scilicet per seductorem, egrediens uero per propriam uoluntatem. Nam is qui ducitur ducentem procul dubio sequitur; qui autem egreditur, secundum  suam pergere uoluntatem uidetur. Qui ergo ad mala queque opera et ab antiquo hoste trahitur, et tamen suo libero arbitrio in eorum [b 1Kb] desideriis obligatur, de uagina sua eductus et egrediens dicitur, quoniam hoc quod ex praua cogitatione exit ad pessimam operationem, et illius est spiritus qui suggessit, et eius nequitie qui ex propria uoluntate consensit.

32. Iniqui quo magis splendent, eo acrius punientur. Cuius adhuc potentie terror ostenditur cum protinus subinfertur: Et fulgurans in amaritudine sua.---Fulgur quippe cum repente desuper uenit, cum terrore ante oculos clarescit, claritatem ostendit, et anteposita percutit. Sic sic uidelicet iniquus cum gloriam uite presentis assumpserit, unde in hoc mundo per potentiam clarus ostenditur, inde  agitur [c 1Kb] ut in ultimo feriatur. Quasi enim fulgurare iniqui est in huius uite honore clarescere. Sed quia [d 1Kb] splendor glorie illius eternis gehenne suppliciis mancipatur, recte nunc dicitur: Fulgurans in amaritudine sua. Qui enim modo quasi ex terrore et claritate feriens gaudet, inde post supplicia in perpetuum sustinet. Et quidem de quodam diuite scriptum est  quia epulabatur quotidie splendide. Sed aliud est [e 1Kb] splendere, atque aliud fulgurare. Nonnunquam quippe splendor sine percussione est, fulguris uero nomine splendor exprimitur cum percussione. Qui itaque in potestate positus aliis nocet, non incongrue fulgurans dicitur, quia unde ipse contra bonos quasi ex luce glorie extollitur, inde bonorum uita cruciatur. Sequitur:



CAPUT XXuII [Rec. XuI].


IBID.---uadent, et uenient super eum horribiles.

33. Quot uitiis sibi succedentibus premitur peccator, tot malignis spiritibus euntibus ac redeuntibus deuastatur.---Qui hoc loco horribiles, nisi maligni spiritus appellantur, bonis uidelicet mentibus pauendi atque fugiendi? Et quia iidem maligni spiritus  certis quibusque uitiis singuli obsequi sunt credendi, cum peruersus iste alia quidem uitia ad momentum deserere uidetur, sed alia agere incipit, super hunc profecto horribiles uadunt et ueniunt, quia peruersi mentem, etsi alia mala deserunt, alia occupant. Sepe namque uideas iniquum in terrena potestate constitutum, graui furore commoueri, quidquid ira suggesserit exsequi; et cum furor abscesserit, mox 482 eius mentem luxuria deuastat; cum luxuria ad tempus intermittitur, elatio protinus quasi de continentia in eius cogitatione subrogatur, atque ut a ceteris timeatur, appetit uideri terribilis. Sed cum res exigit [f 1Kb] ut loqui quid dupliciter debeat, quasi postposito terrore superbie, remissa locutione blanditur; et cum superbus uideri desierit, duplex effici non  pertimescit. In cuius ergo mentem uitia uitiis succedunt, recte de eo dicitur: uadent, et uenient super eum horribiles, quia quot uitiis [g 1Kb] decedentibus et succedentibus premitur, tot malignis spiritibus eius animus quasi euntibus ac redeuntibus deuastatur. Sed hec que agit extrinsecus per partes prodeunt; nam menti eius simul omnia mala colligantur. Unde et subditur:



CAPUT XXuIII.

uERS. 26.---Omnes tenebre abscondite sunt in occultis eius.

34. Omnia uitia in hypocrite mente sunt colligata.---Quamuis enim hypocrita actiones bonas in superficie ostendat, quedam tamen in eo malorum operum tenebre apparent; sed tamen minus prodit in  opere quam in eius latet cogitatione. Nam qui cuncta simul in effectu non explet, cuncta que noceant in mente tacitus tenet. Omnes ergo tenebre in occultis eius abscondite dicuntur, quia etsi in se mala omnia non ostendit, omnia tamen inferre proximis appetit. [uet. XIu, Rec. XuII.] Sed mens ista sic reproba qua ultione sit ferienda subiungat. Sequitur:



CAPUT XXIX.

IBID.---Deuorabit eum ignis, qui non succenditur.

35. Ignis gehenne mire fouetur, et animam et corpus cruciat.---Miro ualde modo paucis uerbis expressus est ignis gehenne. Ignis namque corporeus, ut esse ignis ualeat, corporeis indiget fomentis. Qui cum necesse est ut seruetur, per congesta ligna procul dubio nutritur; nec ualet nisi succensus esse,  et nisi refotus subsistere. At contra gehenne ignis, [h 1Kb] cum sit corporeus, et in se missos reprobos corporaliter exurat, nec studio humano succenditur, nec lignis nutritur, sed creatus semel durat inexstinguibilis, et succensione non indiget, et ardore non caret. Bene ergo de hoc iniquo dicitur: Deuorabit eum ignis, qui non succenditur, quia Omnipotentis  iustitia, futurorum prescia, ab ipsa mundi origine gehenne ignem creauit, qui in pena reproborum esse semel inciperet, sed ardorem suum etiam sine lignis nunquam finiret. Sciendum uero est quod omnes reprobi, quia ex anima simul et carne peccauerunt, illic in anima pariter et carne cruciantur. Unde per Psalmistam dicitur: Pones eos ut clibanum ignis, in tempore uultus tui; Dominus in ira sua conturbabit eos, et deuorabit eos ignis . Clibanus namque intrinsecus ardet, is uero qui ab igne deuoratur, ab exteriori incipit parte concremari. Ut ergo sacra eloquia ardere et exterius et interius reprobos demonstrarent, eos et ab igne deuorari, et sicut clibanum poni testantur, ut per ignem crucientur in corpore, et per dolorem ardeant in  mente. Unde hic quoque cum de hoc impio diceretur: Deuorabit eum ignis, qui non succenditur, protinus de eius spiritu additur:



CAPUT XXX [Rec. XuIII].

IBID. Affligetur relictus in tabernaculo suo.

36. Mali qui de corpore nunc nolentes educuntur, in corpore tenebuntur inuiti.---Iniqui enim tabernaculum caro est, quia ipsam letus inhabitat, et si sit possibile, optat ut eam nunquam relinquat. Iusti uero, quia gaudium suum in spe celestium 483 ponunt, eorumque conuersatio in celis est , cum adhuc in carne sint quasi in carne iam non sunt, quia nulla carnis delectatione pascuntur. Unde et quibusdam dicitur: uos autem non estis in carne, sed in spiritu . Neque enim in  carne non erant qui per magistri epistolas exhortationis eloquia suscipiebant; sed quasi iam non in carne esse est de amore carnalium nichil habere. At contra iniquus iste, quia omne gaudium suum in carnali uita posuit, in tabernaculo carnis habitauit. Quam uidelicet carnem cum in resurrectione receperit, cum ea gehenne igni traditus ardebit. Tunc ab ea educi appetit, tunc eius tormenta euadere, si ualeat, querit; tunc incipit uelle uitare quod amauit. Sed quia eamdem carnem Deo preposuit, iudicante Deo agitur, ut ex ea amplius in igne crucietur. Hic itaque eam relinquere non uult, et tamen ab ea abstrahitur; illic eam relinquere appetit, et tamen in ea propter supplicia seruatur. Ad augmentum itaque tormenti et hic de corpore nolens educitur,  et illic in corpore tenetur inuitus. Quia ergo eius spiritus carnem quam sibi male amando preposuit euadere in tormento uolet et non ualet, recte nunc dicitur: Affligetur relictus in tabernaculo suo. De cuius accusatione mox dicitur:



CAPUT XXXI [uet. XX, Rec XIX].

uERS. 27.---Reuelabunt celi iniquitatem eius, et terra consurget aduersus eum.

37. Iniqui in iudicio accusatores experientur iustos  et iniustos.---Quid per celos nisi iustos, et quid per terram nisi peccatores accipimus? Unde et in Dominica oratione petimus: Fiat uoluntas tua sicut in celo et in terra , ut uidelicet uoluntas nostri conditoris sicut in omnibus iustis perficitur, ita et in omnibus quoque peccatoribus impleatur. De iustis quoque scriptum est: Celi enarrant gloriam Dei . Et peccanti homini sententia infertur, qua dicitur: Terra es, et in terram ibis . Huius itaque impii ad illud terribile iudicium deducti reuelant celi iniquitatem, et terra consurgit aduersus eum, ut qui hic nec bonis unquam nec malis pepercit, in illo eum tremendo examine et iustorum uita et peccatorum pariter accuset. Et grauius quidem est si quis iustis  potius quam peccatoribus noceat. Unde et per prophetam dicitur: Sanguis eius in medio eius est, super limpidissimam petram effudit illum; non effudit illum super terram, ut possit operiri puluere . Per terram uidelicet et puluerem peccatores, per petram uero limpidissimam iustum signans, qui grauibus peccatorum contagiis non exasperatur. Sanguis ergo super limpidissimam petram effunditur, quando malitia cruente mentis in afflictione iuste anime grassatur. Cum ergo sit grauius iustos quam iniustos iniuste affligere, multo tamen est grauius et iustis pariter et iniustis nocere. Quia ergo hic iniquus et iustis pariter nocuit et iniustis, in accusatione condemnationis reuelabunt celi iniquitatem eius, et terra consurget aduersus eum, quia et  illis obstitit qui celestia, et eos pressit qui ima sapuerunt. Possunt uero per terram [a 1Kb] non peccatores et reprobi, sed hi qui, terrenis actibus occupati, eleemosynarum et lacrymarum ope ad eternam uitam perueniunt designari, de quibus per Psalmistam dicitur, cum uenire Dominus ad iudicium nuntiaretur: Aduocauit celos sursum 484 et terram, ut discerneret populum suum . Celos quippe sursum aduocat cum hi qui, sua omnia relinquentes, conuersationem celestis uite tenuerunt ad consedendum in iudicio uocantur, atque cum eo iudices ueniunt. Terra etiam sursum uocatur cum hi qui terrenis actibus obligati fuerant, in eis tamen plus celestia quam terrena lucra quesierunt, quibus dicitur: Hospes eram et collegitis me; nudus,  [b 1Kb] et operuistis me . Hypocrite itaque huius celi iniquitatem reuelant, atque aduersus eum terra consurgit, dum et hi qui cum Deo iudices ueniunt, et hi qui per iudicium liberantur prauitatis illius testes existunt. Nihil ergo de his que egit in tempore damnationis eius absconditur, et si quidem acta illius modo hominibus per duplicitatem multa celantur, sed in damnationis die quidquid in eo intrinsecus latebat ostenditur. Unde apte subiungitur:



CAPUT XXXII [uet. XuI].


uERS. 28.---Apertum erit germen domus illius, detrahetur in die furoris Dei.

38. In iudicio mala intus latentia reuelabuntur.---Tunc germen domus illius aperitur, cum omne malum quod in conscientia illius [a 1Kb] nascebatur ostenditur. Modo quippe germen domus hypocrite [b 1Kb] manet occultum, quia etsi bona in imagine apparet eius operatio, sed latet intentio. Aliud est namque quod agit, aliud [c 1Kb] quod intendit. Sed cum, adueniente iudice, uniuscuiusque conscientia ad testimonium fuerit deducta, unde scriptum est: Cogitationibus accusantibus, aut etiam defendentibus , [d 1Kb] in hoc hypocrite germen domus aperitur, quia in eius mente cogitatio peruersa detegitur. Et in die furoris Dei detrahitur, quia, ostensa ira iudicis, flammis ultricibus  traditus, ab eius conspectu separatur. Qui enim summa cogitare dum uiueret noluit, peccatorum suorum pondere depressus, a facie iudicis in ima suppliciorum cadet. Nunc autem et peccantem considerat iudex et tolerat, atque ad conuersionem singulos, quia dies patientie, et necdum est dies furoris, exspectat. Sed in hoc die patientie quasi immobilis manet hypocrita, dum et multa mala perpetrat, et hunc flagella nulla castigant. Sed in furoris die detrahetur, quia, uindicte tempore raptus ad supplicia, [e 1Kb] ab eterni iudicis uultu separatur. Sequitur:



CAPUT XXXIII [Rec. XX].

Hec est pars hominis impii a Deo, et hereditas uerborum eius a Domino.

 39. In iudicio uel minima mala punientur.---Si enim bene agere in hac positus uita uoluisset, partem apud Dominum celestis regni consortium haberet. Sed quia prauis subdi desideriis elegit, partem suam a Domino in tormentis inuenit, quia eiusdem Domini participare gratiam non quesiuit. Bene autem dicitur: Et hereditas uerborum eius a Domino. Qui enim pro magnis malis in supplicium mergitur, fortasse credebatur quod pro uerbis que male dixerat minime iudicaretur. Sed cum districta Dei omnipotentis iustitia supplicium a reprobis pro peruersis actibus exigit, eis mala usque ad uerborum retributionem reddit, ut qui de magnis malis debitores sunt, suppliciis traditi, etiam nouissimum quadrantem soluant. Illis enim minima parcuntur qui maiora in se districte  male defleuerunt. Nam quos magna premunt, etiam mala minima in gehenna pariter affligunt. 485 Sancti autem uiri non partem a Domino accipere, sed partem suam ipsum Dominum habere desiderant. Unde Propheta deprecatur, dicens: Portio mea Dominus  Iniquus uero quia portionem suam habere ipsum Dominum non quesiuit, partem  suam extra Dominum ignem inuenit, ut ab eius facie exclusus, quia gaudere in ipso non appetiit, sub ipso crucietur. Hec Sophar ita intulit, ut per ea que contra hypocritam dixerat beati Iob uitam feriret, existimans quod is qui a Domino percussus esset cuncta bona que egerat mente simplici non egisset. Quem enim percussum uidit, Deo displicuisse credidit. Sed amici beati Iob etiam in hac re hereticorum speciem tenent, qui in sancta Ecclesia dum quosdam bene agentes aspiciunt sub flagellis gemere, eos existimant bona merita in bonis actibus non habere, et malos credunt [f 1Kb] quos affligi uerbere diuino conspiciunt, uidelicet nescientes quia multe tribulationes iustorum ; et flagellat omnem filium quem recipit . Sed beatus Iob more sancte et uniuersalis Ecclesie, que a peruersis uerborum  iacula equanimiter tolerat, et cum superborum dicta audit, humilitatis sue tramitem non relinquit, cum magna cordis humilitate subiunxit, dicens:



CAPUT XXXIu [uet. XXII, Rec. XXI].

CAP. XXI, uERS. 2.---Audite queso sermones meos, [g 1Kb] et agite penitentiam.

40. Sancti dum recte docent, irrideri non metuunt.---Qui enim cum diceret Audite, addidit Queso, cum quanta humilitate loquatur insinuat, dum contra se superbientes rogat, ut eorum sensum ad salutis doctrinam [h 1Kb] reducat. Sancti autem uiri dum intra uniuersalem Ecclesiam non solum docere recta, sed etiam peruersa tolerare parati sunt, irrideri non metuunt. Unde et subditur:



CAPUT XXXu.


uERS. 3.---Sustinete me, [i 1Kb] ut et ego loquar, et post mea, si [i 1Kb] uidebitur, uerba ridete.

41. Sancti in uerbis suis querunt auditoribus suis, et sibi prodesse. Superbis auditoribus graue onus est doctrina humilitatis.---Boni etenim, cum loquuntur, duo sunt que in suis locutionibus attendunt, ut uidelicet aut sibi et auditoribus suis, aut sibimet solis prosint, si auditoribus prodesse non possunt. Cum enim bene audiuntur bona que dicunt, sibi simul et auditoribus prosunt. Cum uero ab auditoribus deridentur, sibi procul dubio [i 1Kb] profuerunt, quos a culpa silentii liberos fecerunt. Beatus itaque Iob ut sibi et suis auditoribus prosit, dicat: Audite queso sermones meos, et agite penitentiam. Ut autem ipse quod debet  exsoluat, etiam si auditoribus prodesse non ualeat, adiungit: Sustinete me, ut et ego loquar, et post, mea, si uidebitur, uerba ridete. Et notandum quia dum subiungeret Agite penitentiam, premisit Audite; cum uero subderet: Post mea, si uidebitur, uerba ridete, premisit Sustinete me. Audire quippe uolentis est, sustinere nolentis. Amici ergo eius si doceri appetunt,  audiant; si autem irridere parati sunt, sustineant que dicuntur, quia uidelicet superbis mentibus pondus graue est oneris doctrina humilitatis. Sequitur:



CAPUT XXXuI [Rec. XXII].

uERS. 4.---Nunquid contra hominem disputatio mea est, ut merito non debeam contristari?

42. Iob ex flagellis humilior, Deo displicuisse tantum timuit.---Omnis qui Deo placens hominibus displicet, causas tristitie nullas habet. Qui autem aut hominibus placens Deo displicet, aut simul Deo et hominibus 486 displicere se credit, si hunc tristitia non afficit, a uirtute sapientie alienus existit. Beatus autem Iob displicuisse Deo inter flagella se credidit, et idcirco animum ad tristitiam reuocauit, quia despiciendus non erat cui se displicuisse formidabat. Si  autem de uite sue meritis contra hominem disputaret, nequaquam contristari debuisset; sed quia per flagella presentia anceps factus de anteacta uita fuerat, in flagello tristitiam iure requirebat. Unde etiam subdit:



CAPUT XXXuII.

uERS. 5.---Attendite me, et obstupescite.

43. Ex Iob percussionibus discendum quid formidare debeamus.---Id est, considerate que egi, et admiramini in hac percussione que patior. Qui adhuc recte subinfert, dicens:

IBID.---Et superponite digitum ori uestro.

Ac si aperte dicat: Scientes bona que egi, et considerantes mala que patior, uosmetipsos etiam a uerborum culpa compescite, atque in meis percussionibus  uestra damna formidate. uel certe quia digitis queque discernimus, non incongrue per digitum discretio designatur. Unde et per Psalmistam dicitur: Benedictus dominus Deus meus, qui docet manus meas ad prelium, et digitos meos ad bellum . Per manus uidelicet operationem, per digitos uero discretionem designans. [uet. XuIII.] Digitus ergo ori superponitur cum per discretionem lingua refrenatur, ne per hoc quod loquitur in stultitie culpam delabatur. Ait ergo: Superponite digitum ori uestro, id est, locutioni uestre discretionis uirtutem adiungite, ut per hec que recta contra hypocritam dicitis quibus sint dicenda uideatis. Sequitur:



CAPUT XXXuIII.

 uERS. 6.---Et ego quando recordatus fuero, pertimesco, et concutit carnem meam tremor.

44. Quedam ironice et per irrisionem a sanctis dicuntur.---Quia beatus Iob actuum suorum oblitus non fuerit, extrema locutio eius ostendit. Qua ex re hoc quod ab eo nunc amicis dicitur: Et ego quando recordatus fuero, pertimesco, et concutit carnem meam tremor, constat nimirum quod per irrisionem dicatur. Ac si aperte diceretur: Si me aliquid hypocrite habuisse meminero, in penitentie mox fletu contremisco.  Carmen uero suam, si recordatus fuerit, tremore perhibet concuti, id est infirmitatem operis ultionis pauore fatigari. Sed quia multa Sophar de subita damnatione impii, [a 1Kb] in quibus beati Iob potentiam momordit, asseruit, sanctus uir contra eius dicta subiungit, dicens:



CAPUT XXXIX [Rec. XXIII].

uERS. 7.---Quare ergo impii uiuunt, subleuati sunt, confortatique diuitiis?

45. Expenditur huius uite felicitas, in dignitatibus et diuitiis, in liberis et propinquis; in pacata domo; in armentorum fecunditate; in familie multitudine et exsultatione.---Nisi enim eos patientia diuina toleraret, nequaquam diu uitam in peccatis ducerent. Subleuantur namque diuitiis cum esse potentes incipiunt,  confortantur uero cum diu in hac uita subsistere permittuntur. Quos enim substantia eleuat, in sue fastu potentie dierum longitudo confortat. uel certe subleuati et confortati referuntur, quia subleuantur honoribus, confortantur rebus. Sed sunt plerique qui et honoribus subleuati, et diuitiis confortati, ea que in hac concupiscunt uita accipiunt, successione autem sobolis priuantur. Istis nimirum ipsa sua potentia pena est, cum et magnam se habere hereditatem considerant, et heredes non habent quibus relinquant. Quid itaque prodest 487 si adsint omnia, et desint filii qui successores fiant? Sequitur:



CAPUT XL.

uERS. 8.---Semen eorum permanet coram eis.

46. In augmentum magne felicitatis, cum magno  patrimonio dantur et heredes; ac ne qua necessitas saltem temporalis ab oculis subtrahat eos in quibus animus exsultat, de hoc eorum semine dicitur: Permanet coram eis. Quid autem si filii dati sunt, sed ipsi sterilitate feriuntur? Sic in eis genus exstinguitur, sicut parentum sterilitate exstingui timebatur. Sequitur:

IBID.---Propinquorum turba et nepotum in conspectu eorum.

Ecce adest uita, adsunt honores et diuitie, adsunt filii, adsunt nepotes. Quid si qua mentem intestina cogitatio exurat, et securitatis gaudia [b 1Kb] domestica rixa transuerberet? Que est mundi huius felicitas, si leta non est? Sequitur:



CAPUT XLI.

 uERS. 9.---Domus eorum secure sunt et pacate, et non est uirga Dei super illos.

47. Secure et pacate sunt, quia peccantes uiuunt, lugenda agunt, et gaudia non relinquunt. uirga eos superne discipline non percutit, et tanto amplius in culpa proficiunt, quanto minus ex culpa feriuntur. Sed quia intus que prosperantur audiuimus, in agris quoque que prosperitas arrideat [c 1Kb] uideamus. Sequitur:

 uERS. 10.---Bos eorum concepit, [a 1Kb] et non abortiuit; uacca peperit, et non est priuata fetu suo.

uulgaris locutionis usus est ut bouem masculum et uaccam feminam uocet, sed litterature , locutio bouem communis generis appellat. Unde nunc dicitur: Bos eorum concepit, et non abortiuit; uacca peperit, et non est priuata fetu suo. Dominis gregum prima felicitas est, si grex sterilitatem non habens concipit; secunda, si conceptus ad partum uenit; tertia autem, si hoc quod partum est per nutrimenta ad prouectum ducatur. Ut ergo tota simul adesse impiis demonstraret, eorum greges beatus Iob asserit concepisse, et non abortisse; peperisse, et fetu proprio non esse priuatos. Minor autem est felicitas, si cum greges crescunt, custodes quoque gregum non proficiunt. Unde et ad fecunditatem  gregum mox fecunditas familie subrogatur. Nam dicitur:



CAPUT XLII.

uERS. 11.---Egrediuntur quasi greges paruuli eorum, et infantes eorum exsultant lusibus.

48. Ut sicut maiora ad habendum concessa sunt, ita multi germinent ad custodiendum. Sed quia dixit Exsultant lusibus, ipsum quoque infantium lusum in domo iniquorum ne uilem ualde esse crederemus, subiungens, ait:

uERS. 12.---Tenent tympanum et citharam, [b 1Kb] gaudent ad sonitum organi.

Ac si patenter dicat: Cum domini honoribus et rebus tument, subiecti in ludicris actibus gaudent. Sed, o beate uir, quid tam multa nobis de iniquorum  uoluptatibus narras? Iam diu est quod in eorum descriptione loqueris, post multa breuiter distingue que sentis. Sequitur:



CAPUT XLIII [uet. XIX, Rec. XXIu].

uERS. 13.---Ducunt in bonis dies suos, et in puncto ad inferna descendunt.

49. Quidquid finem habet, momentaneum. Prosperitas innocentie, aduersitas iniquitatis non est argumentum.---Ecce, beate uir, eorum gaudia diu narraueras; quomodo nunc asseris quod in puncto ad inferna descendant, nisi quod omnis longitudo temporis 488 uite presentis punctus esse cognoscitur, cum fine terminatur? Cum enim ad extremum quisque perducitur, de preterito iam nil tenet, quia tempora  cuncta delapsa sunt; in futuro nil habet, quia unius hore momenta non restant. uita ergo que sic angustari potuit punctus fuit. Ut enim prediximus, in puncto stylum ponimus, et leuamus. Quasi ergo in puncto uitam tetigit, qui hanc accepit et amisit. Potest in puncto hoc quoque intelligi, quod sepe hi qui diu in iniquitate tolerati sunt subita morte rapiuntur, ut nec flere ante mortem liceat que peccauerunt. Sed quia nonnunquam etiam uita iustorum subito fine terminatur, melius illud accipimus, si hoc  de eorum temporali uita sentiamus, quia quidquid transire potuit subitum fuit. Amicis autem beati Iob, qui idcirco hunc iniustum esse crediderunt, quia flagellatum uiderunt, recte eiusdem sancti uiri uoce de iniquorum flore et perditione ostensum est quia presentis uite prosperitas innocentie testis non est, quia multi ad perennem uitam per flagella redeunt, et plerique ad infinita supplicia perducendi sine flagello moriuntur. De quibus adhuc subditur:



CAPUT XLIu [Rec. XXu].

uERS. 14.---Qui dixerunt Deo: Recede a nobis.

50. Qui Dei mandatis non obsequuntur, eum a se abigunt.---Hec uerbis dicere uel stulti minime presumunt; sed tamen peruersi omnes Deo Recede, non uerbis, sed moribus dicunt. Qui enim illa agunt que  Deus omnipotens prohibet, quid aliud faciunt quam suum animum contra Omnipotentem [c 1Kb] claudunt? Sicut enim eius precepta cogitare eum ad se introducere est, ita eius mandatis obsistere eum a cordis inhabitatione repellere est. Dicunt ergo: Recede a nobis, qui ei ad se aditum prebere recusant, eumque prauis actibus impugnant, etiam si uerbis laudare uideantur. Dicunt etiam:



CAPUT XLu.

IBID.---Scientiam uiarum tuarum nolumus.

51. Aliud est nescire uias Dei, aliud scire nolle.---Eo ipso quo eius scientiam apprehendere contemnunt. Sunt namque nonnulli qui ex eo quod ueritas dicit: Seruus qui non cognouit uoluntatem domini sui, [d 1Kb] et  facit digna plagis, uapulabit paucis; et seruus sciens uoluntatem domini sui, et non faciens iuxta eam, uapulabit multis ; nolunt scire quod faciant, et quasi minus se uapulaturos existimant, si nesciant quod operari debuerunt. Sed aliud est nescisse, aliud scire noluisse. Nescit namque qui apprehendere uult, et non ualet. Qui autem ut nesciat aurem a uoce ueritatis auertit, iste non nesciens, sed contemptor addicitur. [uet XX.] uia autem Dei pax, uia Dei humilitas, uia Dei patientia est. Sed quia hec omnia iniqui despiciunt, dicunt: Scientiam uiarum tuarum nolumus. Dum enim in presenti uita superbiunt, dum honoribus inflantur, dum etiam si non habent appetunt, uias Dei in sua cogitatione contemnunt. Quia enim uia Dei in hac uita humilitas  fuit, ipse hic Deus et Dominus redemptor noster ad probra, ad contumelias, ad passionem uenit, et aduersa huius mundi equanimiter pertulit, prospera fortiter uitauit, ut et prospera doceret eterne uite appeti, et aduersa presentis uite non formidari. Sed quia iniqui gloriam uite presentis appetunt, ignominiam fugiunt, dicere memorantur: Scientiam uiarum tuarum nolumus. Scire quippe nolunt quod facere contemnunt. 489 Quorum adhuc uerba subduntur, cum dicitur:



CAPUT XLuI [Rec. XXuI].


uERS. 15.---Quis est Omnipotens, ut seruiamus ei?

52. Carnales, aut Deum non esse suspicantur, aut ei seruire contemnunt.---Mens enim hominis male exterius fusa, sic in rebus corporeis sparsa est, ut neque ad semetipsam intus redeat, neque eum qui est inuisibilis cogitare sufficiat. Unde carnales uiri iussa spiritalia contemnentes, Deum quia corporaliter non uident, quandoque ad hoc perueniunt, ut etiam non esse suspicentur. Unde scriptum est: Dixit insipiens in corde suo: Non est Deus . Unde nunc quoque dicitur: Quis est Omnipotens, ut seruiamus ei? Plerumque enim plus appetunt homines seruire hominibus, quos corporaliter uident, quam seruire Deo, quem non uident. Per omne enim quod faciunt,  ad finem oculorum tendunt; et quia in Deum oculos corporis tendere non possunt, ei obsequia prebere uel despiciunt, uel si ceperint, fatigantur. Esse enim, sicut dictum est, non credunt, quem corporaliter non intuentur. Qui si auctorem omnium Deum humiliter quererent, [a 1Kb] id quod non uidetur, ei rei que uidetur, [b 1Kb] esse melius, in semetipsis inuenirent. Ipsi quippe ex anima inuisibili et corpore uisibili subsistunt; sed si hoc ab eis quod non uidetur, abstrahitur, illico corruit quod uidetur. Et patent quidem carnis oculi; sed uidere quidquam uel sentire non possunt. Sensus enim uisionis periit, quia habitator recessit; et domus carnis remanet uacua, quia abscessit ille inuisibilis spiritus, qui per eius respicere fenestras solebat. Quia ergo rebus uisibilibus inuisibilia  prestantiora sunt, carnales quique ex semetipsis pensare debuerunt, atque per hanc, ut ita dixerim, scalam considerationis tendere in Deum: quia eo est, quo inuisibilis permanet, et eo summus permanet quo comprehendi nequaquam potest. Sunt uero nonnulli qui Deum et esse et incomprehensibilem esse non ambigunt; qui tamen ab eo non ipsum, sed dona exteriora querunt. Que cum ei seruientibus deesse conspiciunt, ipsi seruire contemnunt. De quorum adhuc uerbis adiungitur:



CAPUT XLuII [Rec. XXuII].

IBID.---Et quid nobis prodest, si orauerimus illum?

53. Ordo rerum in oratione postulandarum.---Cum Deus in oratione non queritur, citius in oratione animus lassatur: quia cum illa quisque postulat, que  fortasse iuxta occultum iudicium Deus tribuere recusat, ipse quoque uenit in fastidium, qui non uult dare quod amatur. Sed se magis Dominus quam ea que condidit, uult amari, eterna potius quam terrena postulari, sicut scriptum est: Querite [c 1Kb] primum regnum Dei et iustitiam eius, et hec omnia adiicientur uobis . Qui enim non ait, dabuntur, sed  adiicientur: profecto indicat aliud esse quod principaliter datur, aliud quod superadditur. Quia enim nobis in intentione eternitas, in usu uero temporalitas esse debet, et illud datur, et hoc nimirum ex abundanti superadditur. Et tamen sepe homines, cum bona temporalia postulant, eterna uero premia non requirunt, petunt quod adiicitur, et illud non desiderant ubi adiiciatur. Nec lucrum sue esse petitionis deputant, si hic sint temporaliter pauperes, [d 1Kb] et illic beatitudine diuites in eternum uiuant; sed solis, ut dictum est, uisibilibus intenti, [e 1Kb] labore postulationis renuunt inuisibilia mercari. 490 Qui si superna quererent, iam cum fructu [f 1Kb] laborem exhiberent: quia cum mens in precibus ad auctoris sui speciem anhelat, diuinis desideriis inflammata, supernis  coniungitur, ab inferioribus separatur, [g 1Kb] amore feruoris sui se aperit ut capiat, et capiens inflammat; et superiora amare iam sursum ire est; dumque magno desiderio ad celestia inhiat, miro modo hoc ipsum quod accipere querit degustat. Sequitur:



CAPUT XLuIII [uet. XXI, Rec. XXuIII].

uERS. 16.---uerumtamen quia non sunt in manu eorum bona sua, consilium eorum longe sit a me.

54. Iusti bona sua possident, non ab eis possidentur; secus iniqui.---Bona in manu habet, qui despiciendo temporalia sub dominio mentis premit. Nam quisquis ea nimie diligit, se magis illis quam sibi ipsa supponit. Multi etenim iustorum in hoc mundo diuites fuerunt, [h 1Kb] rebus et honoribus fulti habere multa uidebantur, quorum mentem quia eorum que  aderant delectatio nimia non possidebat, bona illorum in manu erant: [i 1Kb] quia potestati animi subiecta tenebantur. At contra iniqui ita se totis desideriis in exteriorum rerum appetitionibus fundunt, ut non magis ipsi habita teneant, sed ab his que habent, captiua mente teneantur. Quia igitur non sunt in manu eorum bona sua, recte subiungitur: Consilium eorum longe sit a me. Quid namque est iniquorum consilium nisi terrenam gloriam querere, eternam negligere, salutem temporalem cum damno interiori appetere, et dolores transitorios ad eternos gemitus commutare? uir igitur sanctus has iniquorum cogitationes intuens aspernetur, et dicat: Consilium eorum longe sit a me. Quia nimirum esse bonum incomparabiliter uidet, ad breue tempus eligit hic sub flagello gemere quam  eterne ultionis supplicia tolerare. Sed neque in hac uita hi qui in ea prosperari appetunt, continue prosperantur. Nam plerumque eorum gaudia, suborti gemitus interrumpunt. Unde subditur:



CAPUT XLIX [Rec. XXIX].

uERS. 17.--- [i 1Kb] Quoties lucerna eorum exstinguetur, et  superueniet eis inundatio, et dolores diuidet furoris sui.

55. Quot et qualibus penis afficiuntur mali.---Sepe impius lucernam suam, filiorum uitam estimat; sed cum filius qui nimie amatur, subtrahitur, lucerna impii, que uidebatur, exstincta est. Sepe impius presentis honoris gloriam lucernam putat; sed dum, sublata dignitate, deiicitur, lucerna exstincta est, que ei iuxta desiderium lucebat. Sepe impius opes terrene substantie adesse sibi, quasi magnam luminis lucernam putat; sed cum, irruente damno, diuitias, quas plus se amabat, perdiderit, quid iste aliud quam lucernam, in cuius lumine [a 1Kb] gaudebat, amisit? Qui ergo gaudere de eternis non appetit, neque hic ubi solidari uult, potest continue letari. Nam quoties lucerna impiorum exstinguitur, et superuenit eis mundatio, et dolores diuidit furoris sui. Inundatio  impiis superuenit, cum dolorum fluctus ex aliqua aduersitate patiuntur. Omnipotens enim Deus cum se despici et in terrena uidet concupiscentia letari, hoc quoque doloribus percutit quod sibi uidet in cogitatione impii preferri. Bene autem dicitur: Et dolores diuidet furoris sui. Qui enim eternos dolores impio per retributionem seruat, et aliquando eius mentem etiam 491 temporali dolore transuerberat: quia hic quoque et illic percutit, furoris sui super impium dolores diuidit. Neque enim pena presens, que iniusti animam a prauis desideriis non immutat, ab eternis suppliciis liberat. Unde et per Psalmistam dicitur: Pluet super peccatores laqueos, ignis, sulphur et spiritus procellarum pars calicis eorum .  Dicendo enim laqueos, ignis, sulphur et spiritus procellarum, multos nimirum dolores intulit. Sed quia ab eis doloribus peccator, qui non corrigitur, ad eterna supplicia uocatur, eosdem dolores non iam totum calicem, sed partem calicis dixit: quia uidelicet eorum passio hic quidem per dolores incipitur, sed in ultione perpetua consummatur. De quorum adhuc fine subiungitur:



CAPUT L [uet. XXII, Rec. XXX].

uERS. 18.---Erunt sicut palee ante faciem uenti, et sicut fauilla quam turbo dispergit.

56. Tanquam palee ab ire diuine flatu ad ignem asportantur.---Iniquus cum in potestate conspicitur, cum ualde in oppressionibus et uiolentiis effrenatur, ab infirmorum cogitationibus grauis nimium, et quasi  in hoc mundo radicatus estimatur. Sed cum districti iudicis sententia uenerit, omnes iniqui quasi palee [b 1Kb] ante uentum erunt: quia, ut ita dicam, ire flatu subito leuantur atque asportantur ad ignem, quos hic in suis quondam preiudiciis quasi duri ponderis  [c 1Kb] superiacentem molem indigentium lacryme mouere non poterant. Et ad rapientis iudicii manus leues sunt, qui per iniustitiam proximis graues fuerunt. Et sicut fauilla, quam turbo dispergit. Ante omnipotentis Dei oculos iniqui uita fauilla est: quia, etsi apparet ad momentum uiridis, ab eius tamen iudicio iam consumpta cernitur; quia consumptioni est eterne deputata. Hanc fauillam turbo dispergit: quia Deus [d 1Kb] manifestus ueniet; Deus noster, et non silebit. Ignis in conspectu eius [e 1Kb] ardebit, et in circuitu eius tempestas ualida . Huius enim tempestatis turbine ab eterni conspectu iudicis iniqui rapiuntur; et qui hic mentem desiderio peruerso solidauerant, ibi palee et fauilla uidebuntur: quia eos ad eterna supplicia turbo rapiens asportat. Sequitur:



CAPUT LI [Rec. XXXI].

 uERS. 19.---Deus seruabit filiis illius dolorem patris: et cum reddiderit, tunc sciet.

57. Qui Deus peccata parentum puniat in filiis.---Scriptum nouimus: Qui reddis peccata patrum [f 1Kb] in filios ac nepotes, in tertiam et quartam generationem . Et rursum scriptum est: Quid est  quod inter uos parabolam uertitis in prouerbium istud in terra Isrel, dicentes: Patres comederunt uuam acerbam, et dentes filiorum [g 1Kb] obstupuerunt? uiuo ego, dicit Dominus Deus, si erit uobis ultra parabola hec in prouerbium in Isrel. Ecce omnes anime, mee sunt; ut anima patris, ita et anima filii, mea est. Anima que peccauerit, ipsa morietur . In utraque igitur hac sententia dum dissimilis sensus inuenitur, auditoris  animus ut discretionis uiam subtiliter requirat instruitur. Peccatum quippe originale a parentibus trahimus; et nisi per gratiam baptismatis [h 1Kb] soluamur, etiam [i 1Kb] parentum peccata portamus: quia unum adhuc uidelicet cum illis sumus. Reddit ergo peccata parentum in filios, dum pro culpa parentis, ex originali peccato anima polluitur prolis. Et rursum non reddit parentum peccata 492 in filios: quia cum ab originali culpa per baptismum liberamur, iam non parentum culpas, sed quas ipsi committimus, habemus. Quod tamen intelligi etiam aliter potest: quia quisquis praui parentis iniquitatem imitatur, etiam ex eius delicto constringitur. Quisquis autem parentis iniquitatem non imitatur, nequaquam delicto illius grauatur. Unde fit, ut iniquus filius [i 1Kb] iniqui  patris non solum sua que addidit, sed etiam patris peccata persoluat; [k 1Kb] cum uitiis patris, quibus iratum Dominum non ignorat, etiam suam adhuc malitiam adiungere non formidat. Et iustum est, ut qui sub districto iudice uias parentis iniqui non timet  imitari, cogatur in uita presenti etiam culpas parentis iniqui persoluere. Unde et illic dictum est: Anima patris mea est, et anima filii mea est. Anima que peccauerit, ipsa morietur: quia in carne nonnunquam filii etiam ex patris peccato perimuntur. Deleto autem originali peccato, ex parentum nequitia in anima non tenentur. Quid enim est quod paruuli filii [a 1Kb] plerumque a demonibus arripiuntur, nisi quod caro filii ex patris pena multatur? In semetipso enim percutitur pater iniquus, et percussionis uim sentire contemnit. Plerumque percutitur in filiis, ut acrius uratur; et dolor patris carni filiorum redditur, quatenus per filiorum penas mens patris iniqua puniatur. Cum uero non paruuli, sed iam prouectiores filii ex parentum culpa feriuntur, quid aliud aperte datur  intelligi, nisi quod illorum etiam penas luunt, quorum facta secuti sunt? Unde et recte dicitur: Usque ad tertiam et quartam progeniem. Quia enim usque ad tertiam et quartam progeniem, eam quam imitantur filii parentum uitam possunt uidere, usque ad eos ultio extenditur, qui uiderunt quod male sequerentur.

[uet. XXIII.] 58. Impiorum oculos culpa claudit, aperit pena.---Et quia impiorum oculos culpa claudit, sed in extremum pena aperit, recte subiungitur: Et cum reddiderit, tunc sciet. Nescit enim impius mala que fecit, nisi cum pro eisdem malis puniri iam ceperit. Unde et per prophetam dicitur: [b 1Kb] Et tantummodo sola uexatio intellectum dabit auditui . Tunc namque intelligit quod audiuit,  cum se iam pro contemptu uexari doluerit. Hinc per Balaam de semetipso dicitur: Dixit homo, cuius obturatus est oculus: dixit auditor sermonum Dei, qui uisionem Omnipotentis intuitus est, [c 1Kb] qui cadet: et sic aperientur oculi eius . Consilium quippe contra Isrelitas prebuit, sed post in pena uidit quid prius ex culpa commiserit. Electi autem quia ne peccare debeant preuident: eorum uidelicet oculi ante casum patent. Iniquus uero post casum oculos aperit: quoniam post culpam iam in pena sua conspicit, quia malum debuit uitare, quod fecit. De cuius inutili iam tunc [d 1Kb] scientia subinfertur:



CAPUT LII.

uERS. 20.---uidebunt oculi eius interfectionem suam, et de furore Omnipotentis bibet.

 59. Post casum inutiliter aperiuntur oculi.---Qui si in hac uita positus, culpam suam uidere uoluisset, de Omnipotentis postmodum furore non biberet. Sed qui hic auertit oculos a respectu criminis, illic declinare non ualet sententiam damnationis. Sepe uero hi qui supplicia eterna non metuunt, praua agere pro temporali saltem 493 percussione pertimescunt. Sed sunt nonnulli qui ita in iniquitate duruerunt, ut  nec in ipsis metuant feriri que amant, dummodo que peruerse cogitauerint expleant. Unde hoc in loco de iniqui obduratione subiungitur:



CAPUT LIII.

uERS. 21.---Quid enim ad eum pertinet de domo tua post se? aut si numerus mensium eius dimidietur?

60. Stupenda quorumdam malorum, etiam dum feriuntur, obduratio et cecitas.---Neque enim sic debemus accipere, ut iniquus iste postea quam damnatus eternis suppliciis fuerit de domo sua, id est de cognatis quos reliquerit, minime cogitauit, cum per semetipsam ueritas dicat quia diues qui in inferno sepultus fuerat, de quinque fratribus quos reliquerat etiam in supplicio positus curam gerebat . Omnis namque peccator prudens erit in pena qui,  stultus fuit in culpa , quia ibi iam dolore constrictus ad rationem oculos aperit, quos hic uoluptati deditus clausit; et pena torquente exigitur ut sapiat, qui hic excecante se superbia desipiebat. Cui tamen sua sapientia iam tunc minime proderit, [e 1Kb] quia hic ubi operari iuxta sapientiam debuit, tempus amisit. Pro summo hic namque bono concupiscit germen generis habere, domum familia et opibus replere, et diu in hac carnis corruptione uiuere. Sed si fortasse aliquid ad eius desiderium ueniat, quod tamen obtinere non possit nisi cum offensione conditoris eius animus ad paululum perturbatus cogitat, quia si hoc egerit hic, unde offensam sui conditoris incurrat, in domo, in filiis, in uita percutitur. Sed superbia sua protinus instigatus obdurescit; et quamlibet  in domo, quamlibet in uita percussionem sentiat, nequaquam curat, dummodo que cogitauerit expleat; et quousque uiuit, uoluptates suas perficere non desistit. Ecce enim domus eius pro culpa percutitur; sed quid ad eum pertinet de domo sua post se? Ecce pro ultione praui operis ea que esse potuit uite longitudo breuiatur; sed quid ad eum pertinet, [f 1Kb] Si numerus dierum eius dimidietur? Et in hoc ergo se peccator contra Deum erigit, ubi Deus omnipotens eius erectionem frangit; et nec illata percussio mentem humiliat, quam in deliberatione contra Dominum obstinatio obdurat. Et notandum quam grauis culpe reatus sit, et penam pro culpa menti proponere, et tamen nec tormenti metu sub iugo conditoris ceruicem cordis inclinare. [uet. XXIu, Rec. XXXII.] Sed  ecce cum hec audimus, cordi nostro questio oritur, cur omnipotens et misericors Deus in tantam cecitatem cadere rationem mentis humane permiserit? Ne uero quisquam ultra quam debet occulta Dei iudicia discutere presumat, recte subiungitur:



CAPUT LIu.

uERS. 22.---Nunquid Deum quispiam docebit scientiam, qui excelsos iudicat?

61. Occulta Dei iudicia curiosius non scrutanda.---  Cum in his que de nobis aguntur ambigimus, debemus alia que nobis sunt certa conspicere, et eam que de nostra nobis incertitudine surrexerat cogitationis querelam placare. Ecce enim quod electos ad uitam flagella reuocant, et a malis actibus reprobos nec flagella compescunt, omnipotentis Dei iudicia super nos ualde occulta sunt, et iniusta non sunt. Sed si tendamus oculum mentis ad superiora, in illis aspicimus quia de nobis quid iuste conqueri non habemus. Omnipotens enim Deus angelorum merita discernens, 494 alios in eterna luce sine lapsu permanere constituit, alios sponte lapsos a statu sue celsitudinis in eterne damnationis ultione prostrauit. Nobiscum igitur iniuste nil agit, qui et subtiliorem nobis naturam iuste iudicauit. Dicat ergo: Nunquid  Deum quispiam docebit scientiam, qui excelsos iudicat? Qui enim super nos mira facit, constat procul dubio quia de nobis scienter omnia disponit. His itaque premissis, adiungitur [a 1Kb] ubi humanus animus in requisitione fatigatur. Nam subditur:



CAPUT Lu.

uERS. 23-25.---Iste moritur robustus et sanus, diues et felix, uiscera eius plena sunt adipe, et medullis ossa illius irrigantur; alius uero moritur in amaritudine anime sue absque ullis opibus.

62. Electorum et reproborum uita dispar, at mors carnis eadem. Iniqui letitia transit ad penam, innocentis pena ad letitiam.---Ista cum ita sint, [b 1Kb] quis omnipotentis Dei secreta discutiat cur hec ita esse permittat? Sed electis et reprobis uita quidem dispar est, carnis autem in morte corruptio dispar non est.  Unde subiungitur:

uERS. 26.---Et tamen simul in puluere dormient, et uermes operient eos.

Quid ergo mirum, si prosperitate uel aduersitate [c 1Kb] presentis seculi dissimiliter ad momentum currunt, qui per corruptionem carnis ad terram similiter redeunt? [uet. XXu.] Illa est ergo solummodo uita cogitanda, in qua cum resurrectione carnis [d 1Kb] ad finem dissimilem pertingitur retributionis. Que est enim iniquis salus aut robur, qui adeps et diuitie, dum totum hic cum celeritate relinquitur, et illic retributio, que nunquam relinqui possit, inuenitur? Sicut autem huius iniqui letitia transit ad penam, ita afflicti innocentis pena transit ad letitiam. Nec diuitie ergo debent mentem extollere, nec inopia perturbare.  Unde beatus Iob inter damna rerum nulla admittit ad animum damna cogitationum, sed ad eos qui se in percussione despiciunt redarguendo subiungit, dicens:



CAPUT LuI [Rec. XXXIII].

uERS. 27, 28.---Certe noui cogitationes uestras, et sententias contra me iniquas. Dicitis enim: Ubi est domus principis, et ubi tabernacula impiorum?

63. Iob infractus, quia amissis ceteris Deum non  amiserat.---Impium enim crediderant [e 1Kb] quem, ablatis rebus, temporaliter destructum uidebant. Sed sanctus uir tanto eos alta consideratione diiudicat, quanto inter damna que pertulerat infracta rectitudine stabat. Quid enim ei foris rerum damna nocuerant, qui illum non amiserat quem interius amabat?

Allegoricus sensus.---64. Ex copia superbia nascitur.---Hoc uero quod dicitur: Simul in puluere dormient, et uermes operient eos, si quis forsitan accipere per allegoriam uelit, explere breuiter possumus, si de iniquo hoc diuite ea que sunt iam dicta replicemus. Dicitur namque: uiscera eius plena sunt adipe. Sicut enim ex abundanti cibo adeps, ita ex abundantia rerum superbia nascitur, que impinguat mentem diuitis, dum eleuatur animus superbientis. Superbia  quippe cordis quasi quedam pinguedo est crassitudinis. Unde quia plerique ex abundantia peccata perpetrant, per Prophetam dicitur: Prodiit quasi ex adipe iniquitas eorum . Sequitur: Et medullis ossa illius irrigantur. Amatores huius seculi quasi ossa habent, quando in hoc mundo fortitudinem dignitatum possident. 495 Sed si in exteriori dignitate desint terrene et domestice diuitie, quantum ad iudicium suum ossa quidem habent, sed medullas in ossibus non habent. Quia ergo sic iste amator huius seculi exteriori potestate fulcitur, ut etiam interiori terrene domus abundantia saginetur, dicitur: Et medullis ossa illius irrigantur. uel certe ossa sunt huius diuitis praue et dure consuetudines, medulle uero in ossibus sunt ipsa desideria male uiuendi, que neque ex prauitatis satisfactione  satiantur. Que medulle quasi ossa irrigant, cum praua desideria peruersas consuetudines suas in uoluptatum delectatione conseruant.

[uet. XXuI, Rec. XXXIu.] 65. Unde diues inaniter gaudet, inde pauper inanius affligitur. Bona que diues cum metu habet, pauper cum anxietate appetit.---Et sunt nonnulli qui in hoc mundo diuitias non habent, sed habere concupiscunt, elati esse appetunt; quamuis in hoc mundo quod cupiunt obtinere non possunt; et cum nullis rebus uel honoribus fulti sint, per mala tamen desideria in conspectu interni iudicis reos conscientia addicit. Talis etenim quisque plerumque ideo affligitur, quia ditescere ac superbire non preualet. De quo et subditur: Alius uero moritur in amaritudine anime sue absque ullis opibus. Ecce  unde diues superbo corde inaniter gaudet, inde pauper alius superbo corde inanius affligitur. Bene autem de utrisque subiungitur: Et tamen simul in puluere dormient, et uermes operient eos. In puluere enim dormire est in terrenis desideriis oculos mentis claudere. Unde unicuique peccanti et in culpa sua dormienti dicitur: Surge qui dormis, et exsurge a mortuis, et illuminabit te Christus . uermes uero qui de carne nascuntur eos simul operiunt, quia siue  diuitis, siue pauperis superbientis animum cure carnales premunt. In rebus etenim terrenis pauper et diues reprobus, quamuis non pari prosperitate fulciantur, pari tamen anxietate turbantur, quia quod ille iam cum metu habet, iste cum anxietate appetit; et quia habere non ualet, dolet. Dicatur ergo: Simul in puluere dormient, et uermes operient eos, quia etsi non simul rebus temporalibus subleuantur, simul tamen in cura rerum temporalium mentis torpore sopiuntur. Simulque eos uermes operiunt, quia uel istum ut concupita habeat, uel illum, ne habita amittat, carnales cogitationes premunt.

66. Iob nec habitis rebus elatus, nec amissis anxius.---Beatus autem Iob, qui nec habitis rebus elatus fuerat, nec amissas cum anxietate requirebat, [a 1Kb] quia  nullis exterioris damni cogitationibus mordebatur, eum uermes cordis non operuerant. Et quia in terrena cura mentem suam non deiecerat, nequaquam in puluere dormiebat. Sequitur: Certe noui cogitationes uestras, et sententias contra me iniquas. Cum scriptum sit: Quis scit hominum que sunt hominis, nisi spiritus hominis, qui in ipso est ? qua ratione nunc dicitur: Certe noui cogitationes uestras. Sed tunc spiritus hominis ignoratur ab altero cum uerbis uel operibus non demonstratur. Nam cum scriptum sit: Ex fructibus eorum cognoscetis eos , per hoc quod foris agitur quidquid intus latet aperitur. Unde recte quoque per Salomonem dicitur: Quomodo in aquis resplendent uultus prospicientium, sic corda hominum manifesta sunt prudentibus  . Proinde beatus Iob, cum amicorum colloquentium cogitationes nosse se diceret, adiunxit: Et sententias contra me iniquas, ut ex patenti re ostenderet quia hoc quod in eis latebat 496 inuenisset. Unde ipsas quoque eorum iniquas sententias adiungit, dicens: Dicitis enim: Ubi est domus principis, et ubi tabernacula impiorum?

[Rec. XXXu.] 67. Falsa eorum opinio qui culpas ex flagellis metiuntur.---Infirmi quique, qui in hoc mundo florere appetunt, et sicut magna mala, sic flagella pertimescunt, in eis quos flagellatos aspiciunt, culpas ex pena metiuntur. Quos enim percussos cernunt, Deo displicuisse suspicantur. Unde amici beati Iob, quem percussum uiderunt, impium fuisse crediderunt, uidelicet estimantes quia si impius non fuisset, eius tabernacula permanerent. Sed ista non cogitat  nisi qui adhuc infirmitatis tedio laborat, [b 1Kb] qui in presentis seculi delectatione gressum cogitationis figit, qui transire ad eternam patriam perfectis desideriis nescit. Unde bene subiungitur:



CAPUT LuII [uet. XXuII].

uERS. 29, 30.---Interrogate quemlibet de uiatoribus, et hec eadem illum intelligere cognoscetis. Quia in diem perditionis seruatur malus, et ad diem furoris ducitur.

 68. Consulendi sunt, qui uitam sibi uiam esse, non patriam cogitant.---Sepe etenim diu diuina patientia tolerat quos iam ad supplicia prescita condemnat, permittit florere quos adhuc cernit deteriora perpetrare. Quia enim uidet ad quam damnationis foueam tendant, hoc eis pro nichilo esse existimat, quod hic peruersi relinquenda multiplicant. Sed quisquis presentis uite gloriam diligit, magnam esse felicitatem deputat hic secundum uotum florere, quamuis cogatur postmodum supplicia eterna tolerare. Solus ergo ille conspicit nil esse quod iniquus floret, qui iam gressum cordis ab amore presentis seculi amouit. Unde recte cum de subsequenti damnatione impii diceretur, premittitur: Interrogate quemlibet de uiatoribus, et hec eadem illum intelligere cognoscetis.  uiator quippe dicitur qui presentem uitam uiam sibi esse et non patriam attendit, [c 1Kb] qui in dilectione pretereuntis seculi cor figere despicit, qui non remanere in transeuntibus, sed ad eterna peruenire concupiscit. Qui enim in hac uita uiator esse non appetit, huius uite prospera minime contemnit, et ea que ipse desiderat, cum abundare aliis uiderit, miratur. Unde Dauid propheta quoniam a dilectione presentis seculi iam corde transierat, iniqui gloriam describens, dicebat: uidi impium superexaltatum et eleuatum sicut cedros Libani . Sed quia cor huic mundo non subdidit, hunc iure despexit, dicens: Transiui, et ecce non erat . Esset quippe aliquid in eius estimatione impius, si ipse ab hoc seculo per intentionem minime transisset. Sed is cui non transeunti magnum aliquid esset, transeunti  animo quam nichil esset apparuit, quia dum eterna retributio cogitatur, presens gloria quam sit nulla cognoscitur. Hinc Moyses, cum superne contemplationis gloriam quereret, dixit, Transiens uidebo uisionem . Nisi enim gressum cordis a seculi amore remouisset, nequaquam intelligere superna potuisset. Hinc Ieremias luctum cordis sui considerari deposcens, ait: O uos omnes qui transitis per uiam, attendite et uidete, si est dolor sicut dolor meus . Qui enim presentem uitam non quasi uiam transeunt, sed quasi patriam attendunt, luctum cordis electorum considerare nesciunt. Illos ergo ut dolorem suum considerent propheta exquirit, quos in hoc mundo contigit 497 animum non fixisse. Hinc per Salomonem dicitur: Aperi os tuum  muto, et causis omnium filiorum qui pertranseunt . Muti enim dicuntur qui predicatorum uerbis contradicendo minime resistunt. Qui etiam pertranseuntes sunt, quia intentionem mentis in amore uite presentis figere dedignantur. Igitur quia malus ad diem perditionis seruatur, et ad diem furoris ducitur, hoc non nisi qui est uiator intelligit, quoniam qui cor in presentibus fixit, [d 1Kb] que iniquum sequuntur supplicia non deprehendit. De quo adhuc subditur:



CAPUT LuIII [Rec. XXXuI.]


uERS. 31.---Quis arguet coram eo uiam eius? et que fecit, quis reddet illi?

69. Antichristum tantis signis, ostensione sanctitatis tanta elatum, solus Christus debellaturus est.---Sepe malus indignationem conditoris sui, quam in eternum passurus est, et in hac quoque uita positus experitur, dum prosperitatem quam amat amittit, et aduersitatem quam formidat inuenit. Et quamuis increpari de suis prauitatibus [a 1Kb] a iustorum lingua etiam in prosperis ualeat, scimus tamen quod cum facta sua peruersum quemque deiiciunt, iustorum increpatio conualescat. [b 1Kb] Qua autem ratione nunc dicitur: Quis arguet coram eo uiam eius? dum etiam, iustis tacentibus, hoc quoque notum sit, quia toties hic iniqui  uia arguitur, quoties eius prosperitas interueniente aduersitate turbatur [uet. XXuIII]. Sed beatus Iob [b 1Kb] dum de omnium malorum corpore loqueretur, subito ad omnium iniquorum caput uerba conuertit. uidit enim quod in fine mundi Satan hominem ingrediens, quem sacra Scriptura Antichristum appellat, tanta elatione extollitur, tanta uirtute principatur, tantis signis et prodigiis in sanctitatis ostensione eleuatur, ut argui ab homine eius facta non ualeant [c 1Kb] quia cum potestate terroris adiungit etiam signa ostense sanctitatis, et ait: Quis arguet coram eo uiam eius? Quis uidelicet hominem illum increpare audeat, cuius uisum ferre pertimescit? Sed tamen eius uiam non solum Elias et Enoch, qui in eius exprobrationem ad medium deducuntur, sed etiam omnes  electi arguunt, dum contemnunt, dum uirtute mentis eius malitie resistunt. Sed quia hoc ex diuina gratia, et non suis uiribus faciunt, recte nunc dicitur: Quis arguet coram eo uiam eius? Quis etenim, nisi Deus, cuius adiutorio electi, ut resistere ualeant, fulciuntur? Aliquando enim in Scriptura sacra cum interrogando Quis ponitur, Omnipotens designatur. Unde scriptum est: Quis suscitabit eum ? De quo per Paulum dicitur: Quem Deus suscitauit a mortuis . In eo ergo quod sancti uiri eius iniquitati contradicunt, non ipsi sunt qui uiam eius arguunt, sed ille est ex cuius gratia confortantur. Et quia presentia eius, qua in homine uenturus est, multo atrocior in persecutione erit quam nunc, cum minime cernitur, quia specialiter adhuc illo  [d 1Kb] uase suo proprio non gestatur, bene dictum est: Coram eo. Multi enim nunc uias Antichristi diiudicantes corripiunt, sed hoc quasi in eius absentia faciunt, dum illum arguunt quem adhuc specialiter non intuentur. Cum uero 498 in illo [e 1Kb] damnato  homine uenerit, quisquis eius presentie resistit, coram eo uiam eius arguit, cuius uires et conspicit et contemnit. uel certe uiam eius arguere est prosperitatem cursus eius eterno supplicio interueniente turbare. Quod quia solus Dominus propria uirtute facturus est, de quo scriptum est. Quem Dominus iehsu interficiet spiritu oris sui, et destruet illustratione aduentus sui , recte dicitur: Quis arguet coram eo uiam eius? Unde et sequitur: Et que fecit, quis reddet illi? Quis nimirum, nisi Dominus? Qui solus illi perdito homini que fecit reddet, dum potestatem eius tam ualidam per aduentum suum eterna damnatione contriuerit. Sed elatus iste princeps malorum, in hac uita quandiu est positus, quid agat, audiamus. Sequitur:



CAPUT LIX [uet. XXIX, Rec. XXXuII].


uERS. 32.---Ipse ad sepulcra ducetur, et in congerie mortuorum uigilabit.

70. In multitudine peccantium tanquam in congerie mortuorum, et in sepulcris Satan uigilat.---Quia sepulcra mortuos tegunt, quid aliud per sepulcra [f 1Kb] quam reprobi designantur, in quibus exstincte a uita beatitudinis anime uelut in sepulcris latent? Iniquus ergo iste ad sepulcra ducetur, quia in prauorum cordibus recipietur, quoniam soli eum illi suscipiunt, in quibus mortue a Deo anime [g 1Kb] reperiuntur. De quo recte etiam, dum eius supplicia describuntur, per prophetam dicitur: In circuitu illius sepulcra eius, omnes interfecti, et qui ceciderunt gladio . Illi quippe in inferno iuxta illum sunt, in  quibus idem malignus spiritus mortuus iacet. Qui iniquitatis eius gladio percussi ceciderunt. Unde scriptum est: Qui liberasti Dauid seruum tuum de gladio maligno . Recte autem dicitur: Et in congerie mortuorum uigilabit, quia nunc in congregatione peccantium astutie sue [h 1Kb] insidias exerit. Pro eo autem quod in mundo raritas bonorum est, et multitudo malorum, recte mortuorum congeries nominatur, ut ipsa iniquorum multitudo signetur. Lata enim uia est que ducit ad perditionem, et multi sunt qui ingrediuntur per eam . Satane itaque in congerie mortuorum uigilare est in reproborum cordibus malitie sue astutias exercere. De quo adhuc subditur:



CAPUT LX [Rec. XXXuIII].

 uERS. 33.---Dulcis fuit glareis Cocyti.

71. Ut amarus est electis, ita reprobis uitia suggerendo dulcis est.---Greca lingua [i 13Kb] cocytus luctus dicitur, qui tamen luctus feminarum uel quorumlibet infirmantium solet intelligi. Sapientes uero huius  seculi, a luce ueritatis exclusi, quasi umbras quasdam ueritatis inquisitione tenere conati sunt. Unde Cocytum fluuium [a 1Kb] currere apud inferos putauerunt, uidelicet designantes quod hi qui digna doloribus opera faciunt, in infernum ad luctum decurrunt. Sed nos despiciamus umbram carnalis sapientie, qui iam de ueritate lucem tenemus et cognoscamus uoce beati uiri Cocyton luctum infirmantium dici. Scriptum quippe est: uiriliter agite, et confortetur cor uestrum . [b 1Kb] Qui enim in Deo confortari renuunt, ad luctum per animi infirmitatem tendunt. Glareas uero lapillos fluminum appellare, consueuimus, quos aqua defluens trahit. 499 Quid ergo per glareas Cocyti nisi reprobi designantur, qui, suis uoluptatibus dediti, quasi semper a flumine ad ima  detrahuntur? Qui enim contra uoluptates huius seculi stare fortiter nolunt, glaree Cocyti fiunt [c 1Kb] qui suis quotidie lapsibus ad luctum tendunt, ut in eternum post lugeant, qui modo se in suis uoluptatibus delectabiliter relaxant. Et quia antiquus hostis suum uas illum reprobum hominem ingressus, [d 1Kb] dum dona peruersis tribuit, dum eos in hoc mundo honoribus extollit, dum eorum oculis prodigia ostendit, [e 1Kb] fluxe mentes hunc in suis prodigiis admirantur et sequuntur, bene de eo dicitur: Dulcis fuit glareis Cocyti. Cum enim hunc electi despiciunt, cum mentis calce contemnunt, illi eum sequentes diligunt, [f 1Kb] qui uelut ab aqua uoluptatis ad perpetuum luctum trahuntur, qui per terrenam concupiscentiam more glaree quotidianis lapsibus ad ima dilabuntur. Aliis namque  gustum sue dulcedinis per superbiam, aliis per auaritiam, aliis per inuidiam, aliis per fallaciam, aliis per luxuriam porrigit; et ad quanta uitiorum genera pertrahit, quasi tot sue dulcedinis potus propinat. Nam cum aliquid superbum in mente persuadet, fit dulce quod dicit, quia uideri prelatus [g 1Kb] ceteris homo peruersus appetit. Dum menti auaritiam infundere molitur, fit dulce quod occulte loquitur, quia per abundantiam necessitas uitatur. Dum aliquid de inuidia suggerit, fit dulce quod dicit, quia peruersa mens dum alium [h 1Kb] deterescere uiderit, exsultat se eo minorem minime uideri. Cum aliquid de fallacia persuadet, fit dulce quod suggerit, quia eo ipso quo fallit ceteros, prudens uidetur sibi. [i 1Kb] Cum luxuriam decepte menti loquitur, fit dulce quod suadet, quia  in uoluptate animum resoluit. Quot ergo uitia carnalium cordibus inserit, quasi tot potus sue dulcedinis eis porrigit. Quam tamen, ut predixi, eius dulcedinem non percipiunt, nisi qui, presentibus uoluptatibus  dediti, ad perpetuum luctum trahuntur. Bene ergo dicitur: Dulcis fuit glareis Cocyti, quia amarus electis, et suauis est reprobis. Illos enim solummodo suis delectationibus pascit, quos quotidianis lapsibus ad gemitum impellit. Sequitur:



CAPUT. LXI [uet. XXX, Rec. XXXIX].

IBID.---Et post se omnem hominem trahit, et ante se innumerabiles.

72. Per Antichristum, urgente mundi fine, carnales omnes ad se trahet, nunc tantum plurimos.---Hoc loco homo humana sapiens dicitur. Sed cum plus sint omnes quam innumerabiles querendum est nobis cur ante se innumerabiles et post se omnes trahere dicatur, nisi quod antiquus hostis reprobum tunc hominem  ingressus 500 cunctos quos carnales inuenerit sub sue iugum ditionis rapit? Qui et nunc priusquam appareat innumerabiles quidem, non tamen omnes, carnales trahit, quia quotidie a carnali opere ad uitam multi reuocantur, atque ad statum iustitie alii per breuem, alii uero per longam penitentiam redeunt. Et nunc innumerabiles rapit, cum falsitatis sue stupenda hominibus signa non exhibet. Cum uero coram carnalium oculis miranda eis prodigia fecerit, post se tunc non innumerabiles, sed omnes trahit, quia qui bonis presentibus delectantur potestati illius se absque retractatione subiiciunt. Sed, sicut prefati sumus, quia plus est omnem hominem quam innumerabiles trahere, cur prius dicitur quia omnem hominem trahit, et post in augmento innumerabiles  subiiciuntur? Ratio namque expetit ut prius quod minus est et post in augmento quod plus est diceretur. Sed sciendum quia hoc loco plus fuit innumerabiles dixisse quam omnes. Post se enim omnem hominem trahit, quia in tribus annis et dimidio omnes quos in studiis uite carnalis inuenerit iugo sue dominationis astringit. Ante se uero innumerabiles traxit, quia per quinque millia et adhuc amplius annorum curricula, quamuis carnales omnes trahere minime potuit, multo tamen plures sunt in tam longo tempore hi quos ante se innumerabiles rapit, quam omnes quos in tam breui tempore rapiendos inuenerit. Bene ergo dicitur: Post se omnem hominem trahit, et ante se innumerabiles, quia et tunc [i 1Kb] minus tollit cum omnes tulerit, et nunc amplius  diripit [k 1Kb] cum corda innumerabilium inuadit. Hec beatus Iob, quia contra iniquorum principem mire disseruit, qui in hac uita extolli permittitur, sed in aduentu Domini destruetur, de se patenter ostendit  quia flagella dominica non ex offensione susceperit, quoniam si iniquus quisque in hac uita permittitur prosperari, necesse est ut electus Dei debeat [a 1Kb] sub flagelli freno retineri. Ex qua re amicos arguit, dicens:



CAPUT LXII.

uERS. 54.---Quomodo igitur consolamini me frustra, cum responsio uestra repugnare ostensa sit ueritati?

73. Sanctis quam odiosum mendacium.---Amici  beati Iob eum consolari non poterant, in quo suis sermonibus ueritati contraibant. Cumque hunc hypocritam uel impium dicerent, per hoc quod ipsi mentientes perpetrabant culpam, augebant procul dubio penam iusti uulneribus afflicti. Nam sanctorum mentes, quia ueritatem diligunt, etiam culpa fallacie torquet aliene. Quanto enim graue mendacii esse crimen aspiciunt, tanto hoc non solum in se, sed etiam in aliis oderunt.



LIBER DECIMUS SEXTUS Decursis breui explicatione libri Iob capitibus XXII, XXIII et XXIu, usque ad medium uersum 20 tertiam partem claudit.

 501 [uet. et Rec. I.] Qui contra ueritatis uerba in allegatione deficiunt, sepe etiam nota replicant, ne tacendo uicti uideantur. Unde Eliphaz, beati Iob sermonibus pressus, ea dicit que nullus ignorat. Ait enim:



CAPUT PRIMUM.

CAP. XXII, uERS. 2.---Nunquid Deo comparari potest homo, [a 1Kb] etiam cum perfecte fuerit scientie?

1. Scientia nostra diuine comparata, ignorantia est.---In comparatione enim Dei, scientia nostra ignorantia est. Ex Dei namque participatione sapimus, non comparatione. Quid ergo mirum cum illud quasi per doctrinam dicitur, quod sciri potuit etiamsi taceretur? Qui adhuc Dei potentiam quasi defendendo subiungit:



CAPUT II.

 uERS. 3.---Quid prodest Deo, si iustus fueris? aut quid ei confers, si immaculata fuerit uita tua?

2. Iustitia nostra Deus non indiget.---In omni quippe quod bene agimus, nosmetipsos, non autem Deum iuuamus. Unde et per Psalmistam dicitur: Dixi Domino: Deus meus es tu, quoniam bonorum meorum non indiges . Ipse enim uere nobis Dominus, quia et utique Deus est, qui bono non indiget seruientis, sed bonitatem confert quam recipit, [b 1Kb] ut oblata bonitas non ipsi, sed prius accipientibus et post reddentibus prosit. Nam etsi in iudicium Dominus ueniens dicit: Quandiu fecistis [c 1Kb] uni de his fratribus meis minimis, mihi fecistis , mira hoc pietate loquitur ex suorum compassione membrorum. Et ipse nos per hoc quod caput nostrum est adiuuat, qui per nostra bona opera in suis  membris adiuuatur. Adhuc adiungit Eliphaz, quod nullus ignorat, dicens:



CAPUT III.

uERS. 4.---Nunquid timens arguet te, et ueniet tecum ad iudicium?

3. Otiose de Deo dicitur quod a nemine ignoratur.---Quis  hoc uel desipiens sentiat, quod Dominus ex timore nos arguat, et ex metu iudicium contra nos suum proponat? Sed qui uerba sua metiri nesciunt, procul dubio ad otiosa dicta dilabuntur. In quibus si se minime reprehendunt, statim ad noxia et contumeliosa uerba prosiliunt. Unde Eliphaz, qui otiosa intulit, ad contumeliosa protinus uerba prorupit, dicens:



CAPUT Iu.

uERS. 5.---Et non propter malitiam tuam plurimam, et infinitas iniquitates tuas?

4. A uerbis otiosis ad contumeliosa uenitur.---Ecce a torpenti corde ad uerba uenit otiosa, ab otiosis autem uerbis per crimen fallacie ad contumelias exarsit. Isti quippe sunt casus culpe crescentis, ut lingua  cum non restringitur nequaquam ubi ceciderit iaceat, sed semper ad deteriora descendat. Ea uero que subiuncta sunt, quia ualde iuxta historiam patent, exponenda ad litteram non sunt.

5. Sed quia amicos beati Iob hereticorum speciem tenere diximus , ipsum uero significationem sancte Ecclesie gerere, iam nunc Eliphaz uerba quo modo hereticorum falsitati congruant, demonstremus. Nam sequitur:



CAPUT u [uet. et Rec. II].

502 Abstulisti enim pignus fratrum tuorum sine causa, et nudos spoliasti uestibus. Aquam lasso non dedisti, et esurienti subtraxisti panem. In fortitudine brachii tui possidebas terram, et potentissimus obtinebas eam.

 TYPICUS SENSUS. 6. Heretici suos errare et Spiritum sanctum amittere, dum ad Ecclesiam redeunt, mentiuntur.---In Scriptura sacra pignoris appellatione aliquando dona Spiritus sancti, aliquando uero signatur confessio peccati. Pignus namque accipitur donum Spiritus sancti, sicut per Paulum dicitur: Qui  dedit nobis pignus Spiritus . Ad hoc enim pignus accipimus, ut de promissione que nobis fit certitudinem teneamus. Donum ergo sancti Spiritus pignus dicitur, quia per hoc nostra anima ad interioris spei certitudinem roboratur. Rursum pignoris nomine peccati confessio solet intelligi, sicut in Lege scriptum est: [a 1Kb] Cum debet tibi quidpiam frater tuus, et abstuleris pignus ab eo, ante solis occasum pignus restitue . Frater etenim noster debitor nobis efficitur cum quilibet proximus in nos aliquid deliquisse monstratur. Peccata quippe debita uocamus. Unde peccanti seruo dicitur: Omne debitum dimisi tibi . Et in Dominica oratione quotidie precamur: Dimitte nobis debita nostra, sicut et nos dimittimus debitoribus nostris .  A debitore autem nostro pignus accipimus, quando ab eo qui [b 1Kb] in nos peccasse cognoscitur peccati eius iam confessionem tenemus, per quam relaxare peccatum quod in nos perpetratum est postulamur. Qui enim peccatum quod commisit fatetur, et ueniam petit, iam quasi pro debito pignus dedit. Quod nimirum pignus ante solis occasum reddere iubemur, quia priusquam in nobis per dolorem cordis sol iustitie occidat, debemus ei confessionem uenie reddere a quo confessionem accipimus culpe, ut qui se deliquisse in nos meminit a nobis mox relaxatum sentiat quod deliquit. Quia ergo sancta [c 1Kb] Ecclesia cum quoslibet ab hereticis ad ueritatem fidei reuertentes recipit, prius ut confiteri erroris sui culpam debeant persuadet, quasi sub hereticorum specie per Eliphaz  dicitur: Abstulisti enim pignus fratrum tuorum sine causa. Id est, ab his qui a nobis ad te ueniunt inutiliter confessionem erroris exegisti. Si uero, ut prediximus, pignus sancti Spiritus dona sentiamus, heretici sanctam Ecclesiam fratrum suorum pignus dicunt abstulisse, quia eos qui ad illam ueniunt dona spiritalia suspicantur amittere. Unde et sequitur: Et nudos spoliasti uestibus.

[Rec. III.] 7. Eosdem pigros dicunt et hebetes.---Eos quos heretici peruersis predicationibus trahunt precepta doctrine sue quasi quedam uestimenta habere existimant, et tandiu illos uestitos putant, quandiu hec que ipsi predicauerunt ab illis seruari considerant; ex quibus cum quidam ad sanctam Ecclesiam redeunt, eos protinus doctrine uestimenta perdidisse  suspicantur. [uet. III.] Sed cum nudus exspoliari nequeat, querendum nobis est quomodo prius nudi, et post spoliati memorantur? 503 Sed sciendum est quia omnis qui cordis puritate perfruitur, eo ipso quo duplicitatis tegumentum non habet, nudus est. Et sunt nonnulli apud hereticos qui cordis quidem puritatem habent, sed tamen doctrine eorum dogmata peruersa suscipiunt. Hi nimirum [d 1Kb] et ex sua  puritate nudi sunt, et quasi ex eorum predicatione uestiuntur. Et quia tales quique facile ad sanctam Ecclesiam redeunt, eo quod duplicitatis malitia non utuntur, eos heretici nudos fatentur, [e 1Kb] quos ab ea dicunt uestibus exspoliatos, quia simplices [f 1Kb] quosque pigros atque hebetes putant, quos praua sua dogmata perdidisse considerant.

8. Ecclesiam inscitie arguunt, cum incognita loquuntur.---Sequitur: Aquam lasso non dedisti, et esurienti subtraxisti panem. Heretici quo ueritatis soliditatem non tenent, eo nonnunquam student ut loquaciores appareant, et contra catholicorum fidem quasi de doctrine scientia gloriantur; cunctos quos aspiciunt prauis ad se trahere sermonibus querunt, et unde sibi alios ad interitum sociant, inde se agere  aliquid uiuaciter putant. Eos uero lassos dicimus qui sub huius seculi onere [g 1Kb] laborioso fatigantur. Unde et per semetipsam ueritas dicit: uenite ad me omnes, qui laboratis, et onerati estis, et ego reficiam uos . Heretici igitur, quia sua dogmata predicare non cessant, sanctam Ecclesiam quasi de imperitia irrident, dicentes: Aquam lasso non dedisti, et esurienti panem subtraxisti. Se enim aquam lasso dare existimant cum quibusdam sub terreno fasce laborantibus sui poculum erroris prebent. Et panem se esurientibus non subtraxisse suspicantur, quia etiam de inuisibilibus atque incomprehensibilibus requisiti, cum superba audacia respondent. Et tunc se doctos pre omnibus credunt cum loqui de incognitis infelicius presumunt. Sancta uero Ecclesia  dum quempiam uidet esurire quod ei non prosit accipere, aut si iam sunt sibi cognita, modeste supprimit, aut si adhuc uidentur incognita, humiliter fatetur, eosque [h 1Kb] ad ordinate humilitatis sensum reuocat cum per suum illis predicatorem dicit: Non plus sapere quam oportet sapere, sed sapere ad sobrietatem . Et rursum: Noli altum sapere, sed time . Atque iterum: Altiora te ne quesieris, et fortiora te ne scrutatus fueris . Et rursum: Mel inuenisti, comede quod sufficit tibi, ne forte [i 1Kb] satiatus euomas illud . Mel quippe inuenire est sancti intellectus dulcedinem degustare. Quod tunc sufficienter comeditur, quando nostra intelligentia iuxta mensuram sensus sub moderamine tenetur. Nam satiatus mel emouit,  qui plus appetens penetrare quam capit, et illud perdit unde potuit nutriri. Quia ergo sancta Ecclesia ab infirmis mentibus prohibet alta perscrutari, beato Iob dicitur: Esurienti subtraxisti panem.

[uet. Iu.] 9. Eius magnitudini et uniuersalitati inuident.---Et quia eius quoque magnitudini heretici inuident, quod in fide uera populos uniuersaliter tenet, cum terrene prosperitatis tempus inueniunt, contra  eam in superbis uocibus excedunt, et exprobrantes aperiunt quantum prius eius potentie latenter inuidebant. Nam sequitur: In fortitudine brachii tui possidebas terram, et potentissimus obtinebas eam. Ac si patenter dicant: Quod in predicatione tua 504 terram uniuersaliter occupasti, potentia fortitudinis, non ratio ueritatis fuit. Quia enim christianos principes predicationem eius tenere conspiciunt, hoc quod ei a populis creditur, non uirtutem rectitudinis, sed causam secularis potentie esse suspicantur. Sequitur:



CAPUT uI.

uERS. 9.---uiduas dimisisti uacuas, et lacertos pupillorum comminuisti.

10. Magistros errorum resipiscentes benigne suscipienti  detrahunt.---Plebes que hereticis predicantibus sunt subiecte ex carnali intelligentia errorum eorum semina peruersa concipiunt, eisque in sua damnatione sociantur. Sed cum sancta Ecclesia ipsos errorum predicatores uel ratione uictos ad se suscipit, uel studio peruersitatis obduratos sub discipline sue uinculo restringit, destituti heretici cum remanere apud se plebes sine predicatoribus uident, [a 1Kb] quid aliud a sancta Ecclesia quam uiduas uacuas relictas dolent? Et quia subtractis hereticorum magistris, eorum discipulos in suo opere infirmari suspicantur, quasi lacertos pupillorum comminutos ab Ecclesia esse conqueruntur. uel certe quia sancta Ecclesia dum quosdam ab hereticis uenientes suscipit, liquet nimirum quod pristino eorum errori contradicit.  Nam sunt nonnulli qui ita uirginitati carnis student, ut nuptias damnent; et sunt nonnulli, qui ita abstinentiam laudant, ut sumentes alimenta necessaria detestentur. De quibus per Paulum dicitur: Prohibentium nubere, iubentium abstinere a cibis, quos Deus creauit ad percipiendum cum gratiarum actione fidelibus . Quia ergo eos a carnali intentione sue superstitionis reuocat, heretici cum hos aspiciunt aliter uiuere quam docuerunt, lacertos eorum ab operatione quam prius tenuerant comminutos esse ab Ecclesia [b 1Kb] testantur. Unde et in hoc tempore discipline, si quid ei aduersitatis euenerit, hoc euenisse ex digna peccatorum retributione suspicantur. Nam subditur:



CAPUT uII.

 uERS. 10.---Propterea circumdatus es laqueis, et conturbat te formido subita.

11. Aduersa patienti, scelerum penas esse exprobrant.---Illum formido subita conturbat, qui considerare negligit quid ex districtione iudicis uenientis immineat. Quia ergo fidelem populum heretici culpis perfidie oppressum credunt, circumdatum laqueis accusant. Et quia existimant quod futura non preuideat, in percussione sua hunc subita formidine  conturbatum putant. Qui adhuc insultantes adiungunt:

uERS. 11.---Et putabas te tenebras non uisurum, et impetu aquarum inundantium non oppressum iri.

Ac si aperte dicat: Securitatem pacis in spe tibi proposueras, et idcirco de presumptione tua quasi de luce gaudebas, nec te unquam opprimi tribulationibus existimasti. Sed ecce, dum superuenientibus malis affligeris, an sint recta que tenes ipse que te opprimunt tribulationum tenebre ostendunt. Quas uidelicet tribulationes Eliphaz aquis inundantibus comparat, quia dum alie super alias irruunt, quasi aquis tumentibus, unde undas sequuntur. Sequitur:



CAPUT uIII [uet. u].

uERS. 12-14.---An cogitas quod Deus excelsior celo  sit, et super stellarum uertices sublimetur? Et dicis: Quid enim nouit Deus? et quasi per caliginem iudicat. Nubes latibulum eius, nec nostra considerat, 505 et circa cardines celi perambulat.

12. Immensitatis et prouidentie diuine eximia descriptio. Deus sic intendit omnibus, ut adsit singulis.---Sunt plerique ita hebetes ut formidare nesciant nisi quod corporaliter uident. Unde fit ut Deum non metuant, quem uidere non possunt. Heretici autem, quia se esse sapientes arbitrantur, uerba contra catholicos irrisionis proferunt, atque ab eis illum non timeri suspicantur, quem uidere corporaliter nequeunt ut quasi per torporem sensus auctorem suum existiment, quia celo excelsior est, et super stellarum uertices sublimatur, ex longinquo uidere non posse;  et quia inter nos et celestem sedem partes eree intersunt, quasi in nube latens per caliginem iudicet, et superioribus intentus, minus ima perpendat; et dum celi cardines ambiendo constringit, [c 1Kb] interiora non uideat. Sed quis de Deo ista uel desipiens suspicetur, qui nimirum cum sit semper Omnipotens, sic intendit omnibus, ut adsit singulis; sic adest singulis, ut simul omnibus nunquam desit? Nam etsi quosdam peccantes deserit, eisdem tamen ipsis adest per iudicium, quibus deesse cernitur per adiumentum. Sic itaque exteriora circumdat, ut interiora impleat; sic interiora implet ut exteriora circumdet; sic summa regit, ut ima non deserat; sic imis presens est, ut a superioribus non recedat; sic latet in sua specie, ut tamen cognoscatur in operatione; sic cognoscitur in  suo opere, ut tamen comprehendi non ualeat a cognoscentis estimatione; sic adest, ut uideri nequeat; sic uideri non ualet, ut tamen eius presentiam ipsa sua iudicia testentur; sic se nobis intelligendum prebet, ut tamen ipsum nobis [d 1Kb] radium sui intellectus obnubilet; et rursum sic caligine nos ignorantie reprimit, ut tamen menti nostre radiis sue claritatis intermicet: quatenus et subleuata quidpiam uideat, et reuerberata contremiscat; et quia eum,  sicuti est, uidere non potest, aliquatenus uiuendo cognoscat. Sed hec heretici sanctam Ecclesiam scire non estimant, quia stulto iudicio solos se esse sapientes putant. Ex quorum adhuc typo subiungitur:



CAPUT IX.

uERS. 15.---Nunquid semitam seculorum custodire cupis, quam calcauerunt uiri iniqui?

13. Christi semita humilitas mundi superbia.---Sicut semita Redemptoris nostri humilitas, ita semita seculorum superbia est. Seculorum itaque [a 1Kb] semitam uiri iniqui calcant, quia per huius uite desideria in elatione perambulant. De quibus adhuc iniquis subditur:



CAPUT X [uet. uI, Rec. Iu].

uERS. 16.---Qui sublati sunt ante tempus suum  et fluuius subuertit [b 1Kb] fundamentum eorum.

14. Iniqui semper ante tempus quod sibi prefixerunt nunquam ante constitutum a Deo moriuntur.---Cum tempus uite a diuina nobis prescientia sit procul dubio prefixum, querendum ualde est qua ratione nunc dicitur quod iniqui [c 1Kb] ex presenti seculo ante tempus proprium subtrahantur. Omnipotens enim Deus etsi plerumque mutat sententiam, consilium nunquam. Eo ergo tempore ex hac uita quisque subtrahitur, quo ex diuina potentia ante tempora prescitur. Sed sciendum quia creans et ordinans nos omnipotens Deus, iuxta singulorum merita, disponit et terminos, ut uel malus ille breuiter uiuat, ne multis bene agentibus 506 noceat; uel bonus iste diutius in hac uita subsistat, [d 1Kb] ut multis boni operis adiutor  existat; uel rursum malus longius differatur in uita ut praua adhuc opera augeat, ex quorum tentatione purgati iusti uerius uiuant; uel bonus citius subtrahatur, ne si hic diu uixerit, eius innocentiam malitia corrumpat. Sciendum tamen quia benignitas Dei est peccatoribus spatium penitentie largiri. Sed quia accepta tempora non ad fructum penitentie, sed ad usum iniquitatis uertunt, quod a diuina misericordia [e 1Kb] mereri poterant amittunt. Quamuis omnipotens Deus illud tempus uniuscuiusque ad mortem presciat quo eius uita terminatur, nec alio in tempore quisquam mori potuit, nisi ipso quo moritur. Nam si Ezechie anni additi ad uitam quindecim memorantur , tempus quidem uite creuit ab illo termino quo mori ipse merebatur. Nam diuina  dispositio eius tempus tunc presciuit, quo hunc postmodum ex presenti uita subtraxit. Cum ergo ita sit, quid est quod dicitur: Quia iniqui sublati sunt ante tempus suum, nisi quod omnes qui presentem uitam diligunt longiora sibi eiusdem uite spatia promittunt?  Sed cum eos mors superueniens a presenti uita subtrahit, eorum uite spatia, que sibi longiora quasi in cogitatione tendere consueuerant, intercidit. De quibus recte dicitur: [Rec. u.] Et fluuius subuertit [f 1Kb] fundamentum eorum.

15. Iniquorum fundamentum in terrenis, iustorum in celestibus est.---Iniqui enim dum corde transire ad eterna negligunt, et cuncta presentia fugitiua esse non intuentur, mentem in amore presentis uite figunt, et quasi longe habitationis in ea sibi fundamentum construunt, quia in terrenis rebus per desiderium solidantur. Sic primus in terra Cain ciuitatem construxisse describitur , [g 1Kb] qui uidelicet peregrinus aperte monstratur, quia ipse in terra fundamentum posuit, qui a soliditate eterne patrie alienus fuit. Peregrinus quippe a summis, fundamentum  in infimis posuit, qui stationem cordis in terrena delectatione collocauit . Unde et in eius stirpe Enoch, qui dedicatio interpretatur, primus nascitur; in electorum uero progenie Enoch septimus fuisse memoratur, quia uidelicet reprobi in hac uita que ante est semetipsos edificando dedicant, electi uero edificationis sue dedicationem [h 1Kb] in fine temporis, id est in septimo, exspectant. uideas namque plurimos temporalia sola cogitare, honores querere, ambiendis rebus inhiare, nil post hanc uitam requirere. Quid itaque isti nisi in prima se generatione dedicant? uideas electos [i 1Kb] nil presentis glorie querere, libenter inopiam sustinere, mala mundi equanimiter perpeti, ut possint in fine coronari. Electis ergo  Enoch in septima generatione nascitur, quia sui dedicationem gaudii in extreme retributionis gloria requirunt. Et quia quotidiano temporis lapsu ipsa presentis uite mortalitas decurrit, atque reproborum dedicationem eosdem reprobos subtrahendo [i 1Kb] destruit, recte de iniquis dicitur: Et fluuius subuertit fundamentum eorum. Id est, ipse cursus mutabilitatis statum 507 in eis subruit peruerse constructionis. Sequitur:



CAPUT XI.

uERS. 17.---Qui dicebant Deo: Recede a nobis.

16. Hec etiam beatum Iob dixisse quis ambigat? Sed que in eius dictis exposuimus, propter legentis fastidium replicare deuitamus. Sequitur:

IBID.---Et quasi nichil possit facere Omnipotens, estimabant eum.

 In his quoque sermo, et non sententia immutatur. Nam quod per beatum Iob dictum est: Quis est Omnipotens, ut seruiamus ei ? hoc per Eliphaz dicitur: Et quasi nichil possit facere Omnipotens, estimabant eum. Sequitur:



CAPUT XII [uet. uII].


uERS. 18.---Cum ille implesset domos eorum bonis.

17. Deus etiam malos beneficiis cumulat. Quo consilio.---Malorum domos Dominus bonis implet, quia etiam ingratis sua dona non denegat, ut aut benignitatem conditoris erubescant, et ad bonitatem redeant; aut redire omnimodo contemnentes, inde illic grauius puniantur, unde hic et bonis Dei largioribus mala reddiderunt, ut duriora eos tunc supplicia puniant, quorum hic malitiam nec dona uicerunt. Sequitur:

IBID.---Quorum sententia procul sit a me.

Aliud sententia, aliud consilium.---Hoc etiam per beatum Iob dictum est. Ait namque: Quorum consilium  longe sit a me , quamuis aliud sententia, atque aliud consilium possit intelligi. Sententia quippe in ore est, consilium in cogitatione. Dum ergo Eliphaz longe se a malorum sententia, beatus uero Iob a consilio optauit, constat nimirum quia iste malorum uerbis, ille uero etiam cogitationi desiderat esse dissimilis. Sequitur:



CAPUT XIII [Rec. uI.]

uERS. 19.---uidebunt iusti, et letabuntur, et innocens subsannabit eos.

18. Iusti de iniquorum peccatis nunc tabescunt, de eorum interitu quandoque letaturi.---Iusti cum hic iniustos errare conspiciunt, de errore [a 1Kb] pereuntium letari non possunt. Si enim gaudent erroribus, iusti non sunt. Rursum si per insultationem letantur eo  quod tales non sunt quales alios esse conspiciunt, omnino superbi sunt. Unde et phariseus iustificationem perdidit, [b 1Kb] quia publicani meritis gaudendo se pretulit, dicens: Gratias ago tibi, quia non sum [c 1Kb] sicut ceteri homines, raptores, iniusti, adulteri, uelut etiam hic publicanus . Rursum si dicimus quod perfecto gaudio exsultare iusti possunt de morte prauorum, quale est in hoc mundo gaudium de ultione peccantium, in quo adhuc incerta est uita iustorum? Discernamus igitur tempora tremoris et exsultationis. uident etenim nunc iniustos iusti, et de eorum nequitia tabescunt. Cumque [d 1Kb] eos feriri conspiciunt, de sua quoque uita suspecti fiunt. Quando ergo uidebunt iusti iniquorum interitum, et letabuntur, nisi cum districto iudici perfecta iam securitate  exsultationis inheserint, cum in illo extremo examine illorum damnationem conspicient, et de se iam quod metuant non habebunt? Nunc itaque reprobos aspiciunt et gemunt, tunc aspicient et subsannabunt, quia eos exsultando despicient, quos modo nec sine gemitu iniqua perpetrantes, nec sine metu uident pro iniquitate morientes. Unde per hoc quod subditur, quia de damnatione eorum ultima dicatur ostenditur; nam protinus subinfertur:



CAPUT XIu [Rec. uII].


508 uERS. 20. Nonne succisa est erectio eorum et reliqua eorum [e 1Kb] deuorauit ignis?

19. Mali nunc florent, aliquando succidendi, et tam in carne quam in anima puniendi.---Hic namque iniqui erecti sunt, quia in prauis actionibus extolluntur, quia et peruerse agunt, et tamen pro peruersis actibus minime feriuntur. Peccant et florent peccata augent et terrena bona multiplicant. Sed eorum erectio tunc succiditur, cum uel a presenti uita ad interitum, uel a conspectu eterni iudicis ad eternum gehenne incendium pertrahuntur. Qui etsi hic mortuam suam carnem relinquunt, ipsam quoque in resurrectione recipiunt, ut cum carne ardeant, in qua peccauerunt. Sicut enim eorum culpa in mente fuit  et corpore, ita eorum pena in anima erit pariter et carne. Quia ergo nec hoc eis erit a tormento liberum, quod hic mortuum relinquunt, recte nunc dicitur: Reliquias eorum deuorauit ignis. Sequitur:



CAPUT Xu [uet. uIII].

uERS. 21, 22.---Acquiesce igitur ei, et habeto pacem, et per hec habebis fructus optimos. Suscipe ex ore illius legem, et pone sermones eius in corde suo.

20. Hereticorum superbia et presumptio.---Culpa superbie est docere [f 1Kb] meliorem, quam sepe heretici perpetrant, qui de his que praue sentiunt quasi docere catholicos presumunt. Tunc enim eos putant Deo acquiescere, si illos contigerit eorum peruersitatibus consentire. Et acquiescentibus pacem promittunt, quia contra eos qui sibi consentiunt iam iurgari  desistunt. Fructus autem optimos sibi consentientibus pollicentur, quia eos solos bona opera agere existimant, quos ad sua dogmata se trahere exsultant. Quibus et hoc congruit, quod adiungit: Suscipe ex ore illius legem. Quia ea que ipsi sentiunt ex ore Dei procedere suspicantur: Et pone sermones eius in corde tuo. Ac si aperte astruat, dicens: Quos nunc usque in ore, et non in corde tenuisti. Quia enim eorum peruersa dogmata [g 1Kb] respuit, non eum uerba Dei in sensu, sed in ostensione habuisse criminantur. Unde quasi sub quadam specie dulcedinis infundunt uirus pestifere persuasionis, ut uerba Dei Ecclesiam in corde suo ponere admoneant. Que si unquam a corde illius recessissent, ab illis talia nullatenus audiret. Sequitur:



CAPUT XuI.


uERS. 23.---Si reuersus fueris ad Omnipotentem, edificaberis, et longe facies iniquitatem a tabernaculo tuo.

21. Quid ad Deum post peccata reuertitur, in cogitatione et opere munducatur.---Fidelem populum heretici a Deo discessisse existimant, quia eum suis predicationibus resistentem uident. Quem cum malis presentibus afflictum conspiciunt, quasi [h 1Kb] per admonitionem ad conditoris gratiam trahere conantur, dicentes:  Si reuersus fueris ad Omnipotentem, edificaberis. Ac si aperte dicant: Quia nostris dogmatibus resistendo a Domino recessisti, idcirco a iustitie edificatione destructus es. Tabernaculum uero aliquando accipimus habitaculum corporis, aliquando uero habitaculum cordis. Nam sicut anima habitamus in corpore, ita per cogitationes habitamus in mente. Iniquitas ergo in tabernaculo mentis, est peruersa intentio in studio cogitationis, iniquitas autem in tabernaculo corporis per expletionem operis actio carnalis. Eliphaz itaque quia amicus beati uiri exstitit, quedam uera sentiens, et tamen in his, in quibus a rectitudine deuiat, hereticorum speciem tenens, beatum Iob ex uirtutibus flagellatum nesciens 509 errasse credidit, quem percussum uidit, eique, si reuersus ad Omnipotentem fuerit, pollicetur  dicens: Longe facies iniquitatem a tabernaculo tuo, ac si patenter dicat: Quisquis ad Deum post errata reuertitur, in cogitatione simul et in opere mundatur. Sequitur:



CAPUT XuII [uet. IX, Rec. uIII].

uERS. 24.---Dabit pro terra silicem, et pro silice torrentes aureos.

22. Infirmi, sanante Deo, fortes euadunt, et aliis doctrina prelucent.---Quid per terram nisi infirmitas actionis, quid per duritiam silicis, nisi fortitudo signatur? quid per torrentes aureos, nisi doctrinam intime claritatis accipimus? Omnipotens autem Deus ad se conuersis pro terra dat silicem, quia pro infirma actione fortitudinem tribuit robusti operis. Dat  etiam pro silice torrentes aureos, quia pro robusto opere doctrinam multiplicat clare predicationis, ut peccator quisque conuersus, et ex infirmo fortis existere ualeat, et in sua fortitudine [a 1Kb] usque ad proferenda uerba intime claritatis exsurgat, quatenus in eo et infirmitas actionis, in qua uelut soluitur, bene uiuendi fortitudine solidetur; et rursus cum sensus ex uita trahitur, ex ipsa fortitudine torrentes aurei defluant, quia in ore bene uiuentium doctrine claritas inundat. Sequitur:



CAPUT XuIII.

uERS. 25. Eritque Omnipotens contra hostes tuos, et argentum coaceruabitur tibi.

23. Deus, fugatis hostibus, diuini eloquii argento nos ditat.---Quos magis alios hostes patimur quam  malignos spiritus, qui in nostris nos cogitationibus obsident, ut ciuitatem ualeant nostre mentis irrumpere, eamque sub sui iugo dominii captam tenere? Argenti autem nomine sacra eloquia designati testatur Psalmista, qui ait: Eloquia Domini eloquia casta, argentum igne examinatum [b 1Kb] terre . Et sepe cum eloquiis sacris intendimus, malignorum spirituum insidias grauius toleramus, quia menti nostre terrenarum cogitationum puluerem aspergunt, ut intentionis nostre oculos a luce intime  uisionis obscurent. Quod nimirum Psalmista pertulerat, cum dicebat: Declinate a me, maligni, et scrutabor mandata Dei mei . uidelicet patenter insinuans quia mandata Dei perscrutari non poterat cum malignorum spirituum insidias in mente tolerabat. Quod etiam in Isaac opere sub Allophylorum prauitate cognoscimus designari, qui puteos quos Isaac foderat terre congerie replebant . Hos enim nos nimirum puteos fodimus cum in Scripture sacre abditis sensibus alta penetramus. Quos tamen occulte replent Allophyli quando nobis ad alta tendentibus immundi spiritus terrenas cogitationes ingerunt, et quasi inuentam diuine scientie aquam tollunt. Sed quia nemo hos hostes sua uirtute superat, per Eliphaz dicitur: Eritque Omnipotens  contra hostes tuos, et argentum coaceruabitur tibi. Ac si aperte diceretur: Dum malignos spiritus Dominus a te sua uirtute repulerit, [c 1Kb] diuini intus eloquii talentum lucidum excrescit. Sequitur:



CAPUT XIX [uet. X, Rec. IX].

uERS. 26.---Tunc super Omnipotentem deliciis afflues.

24. Deliciis affluunt qui multiplices in sacris Scripturis sensus discernere sciunt.---Super Omnipotentem deliciis affluere est in amore illius Scripture sacre epulis satiari. In cuius nimirum uerbis tot delicias inuenimus, quot ad profectum nostrum intelligentie diuersitates accipimus, ut modo nuda nos pascat historia, modo sub textu littere uelata medullitus nos reficiat moralis allegoria, modo ad altiora  suspendat contemplatio, in presentis uite tenebris iam de lumine eternitatis 510 intermicans. Et sciendum quod quisquis deliciis affluit in quadam sui remissione soluitur, atque a laboris studio quasi ex lassitudine relaxatur, quia nimirum anima cum internis [d 1Kb] deliciis abundare ceperit, terrenis iam operibus incubare minime consentit; sed amore conditoris capta, et sua captiuitate iam libera, ad contemplandam eius speciem deficiendo suspirat, et quasi lassescendo conualescit, quia dum sordida onera portare iam non ualet, ad illum per quietem properat, quem intus amat. Hinc etiam in admiratione sponse scriptum est: Que est ista que ascendit de deserto deliciis affluens ? Quia nimirum sancta Ecclesia nisi uerborum Dei deliciis afflueret,  de deserto uite presentis ascendere ad superiora non posset. Deliciis ergo affluit, et ascendit, quia dum mysticis intelligentiis pascitur, ad superna quotidie contemplanda subleuatur. Hinc etiam Psalmista ait: Et nox illuminatio mea in deliciis meis , quia dum per intellectum mysticum studiosa mens reficitur, iam in ea uite presentis obscuritas fulgore diei subsequentis illuminatur, ut etiam in huius corruptionis caligine in intellectum illius uis futuri luminis erumpat, et uerborum  deliciis pasta pregustando discat quid de pabulo ueritatis esuriat. Sequitur:



CAPUT XX.

IBID.---Et eleuabis ad Deum faciem tuam.

25. Ad Deum faciem leuare, est cor penitentia mundatum ad diuina inuestiganda attollere.---Ad Deum faciem leuare, est cor ad sublimia inuestiganda attollere. Nam sicut per corporis faciem homini, ita per interiorem imaginem Deo noti atque conspicabiles sumus. Cum uero reatu culpe deprimimur, ad Deum leuare cordis nostri faciem ueremur. Dum enim nulla bonorum operum confidentia fulcitur, intueri summa mens trepidat, quia ipsa se conscientia accusat. Cum uero iam penitentie lamentis culpa diluitur, et sic perpetrata planguntur,  [a 1Kb] ut plangenda minime perpetrentur, magna menti fiducia nascitur, et ad conspicienda superne retributionis gaudia cordis nostri facies leuatur. Sed hec Eliphaz recte diceret si infirmum moneret. Cum uero iustum uirum propter flagella despicit, quid aliud quam uerba scientie nesciens fundit? Que nimirum dicta si ad hereticorum typum ducimus, [b 1Kb] ipsi falsis promissionibus ad Deum nos faciem leuare pollicentur. Ac si fideli populo patenter dicant: Quandiu predicationem nostram non sequeris, cor in infirmis premis. Quia uero Eliphaz beatum Iob ad Deum reuerti admonuit, a quo uidelicet idem uir beatus nunquam recessit, adhuc pollicendo subiungit:



CAPUT XXI.


uERS. 27.---Rogabis eum, et exaudiet te.

26. Frustra Deum rogant qui eius precepta contemnunt.---Rogant quippe Dominum, sed exaudiri minime merentur, qui iubentis Domini precepta contemnunt. Unde scriptum est: Qui declinat aurem suam ne audiat legem, oratio eius erit exsecrabilis . Quandiu ergo Eliphaz beatum Iob non exaudiri credidit, hinc nimirum in suo opere errasse iudicauit. Unde et adhuc subdit:

IBID.---Et uota tua reddes.

[uet. XI.] Qui uota uouit, sed hec pre infirmitate soluere non ualet, ei ex peccati pena agitur ut uolenti bonum posse subtrahatur. Cum uero in conspectu intimi iudicis ea que obsistit culpa detergitur,  fit protinus ut uotum possibilitas sequatur. Sequitur:



CAPUT XXII.

511 uERS. 28.---Decernes rem, et ueniet tibi.

27. Falsa hominum de aduersis et prosperis iudicia.---Hoc esse proprium infirmantium iudicium solet, ut tanto quempiam existiment iustum, quanto hunc adipisci conspiciunt omne quod appetit. cum uidelicet  nouerimus nonnunquam bona terrena iustis subtrahi, que largo munere tribuuntur iniustis, quia et desperatis egris medici quidquid poposcerint dari precipiunt, et eis quos reduci posse ad salutem preuident que appetunt dari contradicunt. Sed si dicta hec Eliphaz de donis spiritalibus intulit, sciendum quod res decernitur et uenit cum uirtus que ex desiderio appetitur, [c 1Kb] largiente Deo, etiam effectu prosperatur. Unde et adhuc subditur:



CAPUT XXIII [Rec. X].

IBID.---Et in uiis tuis splendebit lumen.

28. Mirus uirtutis splendor.---In uiis quippe iustorum lumen splendere est per mira opera uirtutum signa sue claritatis aspergere, [d 1Kb] ut quocunque per intentionem pergunt, ab intuentium cordibus peccati  noctem excutiant, et exemplo sui operis in eis iustitie lumen fundant. Sed quantalibet sit iustitia operis, apud internum iudicem nulla est, si nanc eleuat tumor mentis. Unde et subditur:



CAPUT XXIu.

uERS. 29.---Qui enim humiliatus fuerit, erit in gloria; et qui inclinauerit oculos suos, ipse saluabitur.

29. Humilitatis commendatio.---Que nimirum sententia a ueritatis ore non discrepat dicentis: Omnis qui se exaltat, humiliabitur, et qui se humiliat, exaltabitur . Unde et per Salomonem dicitur: Antequam conteratur, exaltatur cor hominis; et [e 1Kb] antequam glorietur, humiliatur . Recte autem dicitur: Qui inclinauerit oculos suos,  ipse saluabitur, quia, quantum per membrorum ministerium deprehendi potest, prima superbie ostensio esse in oculis solet. Hinc enim scriptum est: Et oculos superborum humiliabis . Hinc de ipso superbientium capite dicitur: Omne sublime uidet . Hinc de illa que ei per infidelitatem adhesit scriptum est: Generatio cuius excelsi sunt oculi, et palpebre eius [f 1Kb] in altum subrecte . Oculos ergo inclinare est nullum respiciendo despicere, sed se minorem atque imparem cunctis quos aspicit estimare. Saluabitur itaque qui oculos inclinat, quia qui falsum superbie uerticem deserit, ueritatis altitudinem ascendit. Sequitur:



CAPUT XXu.

uERS. 30.---Saluabitur innocens, saluabitur autem  munditia manuum suarum.

30. Gratie preuenientis necessitas, quam comitari et subsequi debet liberum arbitrium.---Que scilicet sententia si de celestis regni retributione [g 1Kb] promitur, ueritate fulcitur, quia cum de Deo scriptum sit: Qui reddit unicuique secundum opera eius , illum in extremo examine iustitia eterni iudicis saluat, quem hic eius pietas ab immundis operibus liberat.  Sin uero ad hoc saluari quisque hic munditia manuum suarum creditur, [a 1Kb] ut suis uiribus innocens fiat, procul dubio erratur, 512 quia si superna gratia nocentem non preuenit, nunquam profecto inueniet quem remuneret innocentem. Unde ueridica Moysis uoce dicitur: Nullusque apud te per se innocens est . Superna ergo pietas prius agit in nobis aliquid sine nobis, ut, subsequente quoque nostro libero arbitrio, bonum quod iam appetimus agat nobiscum, quod tamen per impensam gratiam in extremo iudicio ita remunerat in nobis, ac si solis processisset ex nobis. [uet. XII.] Quia enim diuina nos bonitas, ut innocentes faciat, preuenit, Paulus ait: Gratia autem Dei sum id quod sum . [b 3Kb] Et quia eamdem gratiam nostrum  liberum arbitrium sequitur, adiungit: Et gratia eius in me uacua non fuit, sed abundantius illis omnibus laboraui. Qui dum se de se nichil esse conspiceret, ait: Non autem ego. Et tamen quia se esse aliquid cum gratia inuenit, adiunxit: Sed gratia Dei mecum. Non enim diceret mecum si cum preueniente gratia subsequens liberum arbitrium non haberet. Ut ergo se sine gratia nichil esse ostenderet, ait: [c 1Kb] Non ego. Ut uero se cum gratia operatum esse per liberum arbitrium demonstraret, adiunxit: Sed gratia Dei mecum. Munditia itaque manuum suarum innocens saluabitur, quia qui hic preuenitur dono ut innocens fiat, cum ad iudicium ducitur, ex merito remuneratur. Que cuncta Eliphaz, sicut predictum est, etsi recte protulit, cui tamen proferret ignorauit, [d 1Kb] quia  docere meliorem non debuit, sed audire. Que tamen omnia per typum hereticorum promissionibus congruunt, qui cum fideles quosque in presenti uita afflictos inueniunt, eos ex culpa perfidie percussos arbitrantur, eisque si sua dogmata sequantur, salutem innocentie per bonorum operum munditiam promittunt. Sed mens fidelium tanto eos altius despicit, quanto illos innocentiam non uidet habere quam pollicentur. Unde bene per Salomonem dicitur: [e 1Kb] Frustra iactatur rete ante oculos pennatorum . Pennati quippe sunt bonorum spiritus, qui dum ad altiora per spem ueritatis euolant, apposita prauorum hominum deceptionis retiacula declinant. Sequitur:



CAPUT XXuI [Rec. XI].

CAPUT XXIII, uERS. 1, 2.---Respondens autem Iob dixit: Nunc quoque in amaritudine est sermo meus, et manus plage mee aggrauata est super gemitum meum.

31. Inordinata consolatio dolorem auget.---More suo beatus Iob planioribus uerbis inchoat, sed dicta sua alta mysterii prosecutione consummat. Mederi quippe dolor afflicti ex amicorum consolatione debuerat; sed quia consolatio ad blandimenta fallacie erupit, afflicti dolor inhorruit. Quia, enim Eliphaz  spondere conuerso meliora non timuit, quasi ex noxio medicamine uulnus creuit. Unde recte dicitur: Nunc quoque in amaritudine est sermo meus, et manus plage mee aggrauata est super gemitum meum, quia uidelicet 513 inordinate consolationis intentio percussionem quam minuere debuit multiplicauit. In quibus nimirum uerbis per typum sancte Ecclesie etiam fidelium dolor exprimitur, qui eo amplius gemunt, quo [f 1Kb] malos blandiri conspiciunt, qui iuxta Pauli uocem: Per dulces sermones et benedictiones seducunt corda innocentium .

32. [uet. XIII.] Fidelium mentes sine amaritudine esse nesciunt. Que etiam uerba ad considerandam subtilius mentem fidelium recte referuntur, qui esse sine amaritudine nesciunt etiam si in hoc mundo  prosperari uideantur. Quibus cum et aduersitas euenit, eum quem inuenit ingeminat dolorem. Unde recte dicitur: [g 1Kb] Nunc quoque in amaritudine est sermo meus, ut aperte monstretur quia electorum mens sine amaritudine et in prosperitate non fuerit. Bene autem dicitur: Et manus plage mee aggrauata est super gemitum meum. Manus quippe plage est fortitudo percussionis. Primam namque percussionem suam electi considerant, quia a conditoris sui uisione diuisi sunt, quia nequaquam illuminationis  intime [a 1Kb] claritate perfruuntur, sed in presentis uite exsilio quasi in cecitatis loco [b 1Kb] relegati gemunt. Semper ergo habent in hac manu plage gemitum suum. Sed cum adhuc etiam aduersa in hac uita accidunt, manus plage eorum etiam super gemitum grauatur. Erat enim plage gemitus etiam cum presentis uite aduersa deessent. Sed amaritudo prime percussionis etiam ex tentatione crescit aduersitatis. Dicit ergo: Et manus plage mee aggrauata est super gemitum meum: quia iustum quemque in hac uita aduersitas [c 1Kb] non letum perculit, sed in eo dolorem uulneris multiplicauit. Fit tamen miro omnipotentis Dei moderamine ut cum in hoc mundo mens iusti aduersitatibus plus laborat, auctoris sui contemplandam faciem amplius sitiat. Unde hic apte  subiungitur:



CAPUT XXuII [Rec. XII].

uERS. 3.---Quis mihi tribuat ut cognoscam et inueniam illum, et ueniam usque ad solium eius?

33. Ardor electorum Dei conspectu frui cupientium.---Electus quisque nisi Deum cognouisset, utique non amaret. Sed aliud est cognoscere per fidem, atque aliud per speciem; aliud inuenire per credulitatem, aliud per contemplationem. Ex qua re agitur ut electi omnes eum quem fide cognouerunt uidere quoque per speciem anhelent. Cuius amore flagrantes estuant, quia eius dulcedinis suauitatem iam in ipsa sue fidei certitudine degustant. Quod bene ille in Gerasenorum regione sanatus a demonibus  designat, qui uult abire cum Iesu; sed ei a magistro salutis dicitur: Redi in domum tuam, et narra quanta tibi fecerit Deus . Amanti enim adhuc dilatio imponitur, ut ex dilati amoris desiderio meritum retributionis augeatur. Fit ergo nobis omnipotens Deus dulcis in miraculis, et tamen in sua celsitudine manet occultus, ut et quiddam monstrando de se occulta nos inspiratione in suo amore succendat, et tamen abscondendo Maiestatis sue gloriam amoris sui uim per estum desiderii augeat. Nisi enim sanctus uir uidere hunc in sua Maiestate quereret, non utique subinferret: Et ueniam usque ad solium eius [uet. XIu]. Quid namque est solium Dei, nisi illi angelici spiritus 514 qui, Scriptura teste, throni uocati sunt? Qui ergo usque ad  solium Dei uenire uult, quid aliud quam interesse angelicis spiritibus concupiscit, ut nulla iam defectiua temporum momenta sustineat, [d 1Kb] sed ad permanentem gloriam in contemplatione eternitatis exsurgat?

34. Electi occulta Dei iudicia uenerantur.---Que tamen uerba etiam in hac uita positis iustis [e 1Kb] conueniunt.  Nam cum contra uotum suum atque desiderium quodlibet agi conspiciunt, ad occulta Dei iudicia recurrunt, ut in eis uideant quia inordinate intus non disponitur quod inordinatum foris currere uidetur. Cum enim presidentem angelicis spiritibus Creatorem omnium fidei oculis contemplantur, ad eius nimirum solium ueniunt. Et quia considerant quoniam is qui mire angelos regit iniuste homines non disponit, profecto inueniunt causales rationes quam iuste sint, dum ipse cause extrinsecus uideantur iniuste; dumque id humiliter faciunt, semetipsos sepe in sua uoluntate reprehendunt, sua in se nonnunquam uota diiudicant, dum meliora esse ea que disponit conditor pensant. Unde bene adhuc subditur:



CAPUT XXuIII [Rec. XIII].


uERS. 4.---Ponam coram eo iudicium, et os meum replebo increpationibus.

35. Ex occultorum Dei iudiciorum consideratione ad penitentiam accenduntur electi.---Coram Deo iudicium ponere est intra secretum mentis per fidei contemplationem ad tremendum examen maiestatis illius oculos nostre considerationis aperire, quid peccator homo mereatur attendere, et occultus nunc et tacitus iudex quam terribilis post appareat considerare. Ex qua re agitur ut ad cognitionem sui anima subtilius reuocetur, et quo occultum iudicem suum magis terribilem uidet, eo de suis actibus formidolosius angustetur. Anxie trepidat, culpas suas lamentis insequitur, penitendo increpat, qualem  fuisse se meminit. Unde nunc quoque postquam dictum est: Ponam coram eo iudicium, recte subiungitur: Os meum replebo increpationibus. Qui enim sibi in conspectu Dei iudicium ponit, os suum increpationibus replet, quia dum subtile examen tremendi contra se iudicis contemplatur, amare se penitentie inuectione persequitur. Sepe autem dum culpas nostras pensare negligimus, que earum reprehensio in iudicio sequatur ignoramus; dum uero eas penitendo persequimur, quid nobis de eis iudex in suo examine dicere possit inuenimus. Unde adhuc apte subiungitur:



CAPUT XXIX.

uERS. 5.---Ut sciam uerba que mihi respondeat, et  intelligam quid loquatur mihi.

36. Occulta Dei iudicia, dum metuunt, euadunt electi.---Tunc enim culpas plangimus cum pensare ceperimus. Sed tunc subtilius pensamus, cum sollicitius plangimus, atque ex lamentis in corde nostro [f 1Kb] plenius nascitur quid peccantibus diuina districtio minatur, que erunt illa reproborum improperia,  qui terror, que implacabilis [a 1Kb] Maiestatis auersio. Tanta enim tunc Dominus reprobis iratus dicet; [b 1Kb] quanta eos pati ex equitate permiserit. Que nimirum [c 1Kb] uerba animaduersionis illius iusti, dum modo sollicite metuunt, euadunt. Sed quis in illo examine inueniri iustus ualeat, si secundum sue fortitudinis Maiestatem uitam hominum 515 discutiat Deus? Apte ergo subiungitur:



CAPUT XXX [uet. Xu, Rec. XIu].

uERS. 6.---Nolo multa fortitudine contendat mecum; nec magnitudinis sue mole me premat.

37. Dei fortitudinem formidantes, infirmitatem in assumpta humanitate desiderant.---Mens etenim [d 1Kb] quamlibet iusti, si ab omnipotente Domino districte iudicatur, mole magnitudinis premitur. In quibus  nimirum uerbis hoc quoque intelligendum est, quod sanctus uir, dum Dei fortitudinem deuitat, quid eius aliud quam infirmitatem desiderat? Et scriptum est: Quod infirmum est Dei, fortius est hominibus . Unde et protinus adiungit:

uERS. 7.---Proponat equitatem contra me, et perueniet ad uictoriam iudicium meum.

Quis enim alius nisi Mediator Dei et hominum, homo Christus iehsu , equitatis nomine designatur? de quo scriptum est: Qui factus est sapientia nobis a Deo et iustitia . Que scilicet iustitia dum in hunc mundum contra uias peccatorum uenit, antiquum hostem uincimus, a quo captiui tenebamur. Dicat ergo: Nolo multa fortitudine contendat mecum, nec magnitudinis sue  mole me premat; proponat equitatem contra me, et perueniet ad uictoriam iudicium meum. Id est, ad redarguendas uias meas incarnatum Filium mittat, et tunc insidiantem aduersarium per absolutionis mee iudicium uictor excludam. Si enim in diuinitatis fortitudine sic unigenitus Dei Filius inuisibilis maneret, ut nil de nostra infirmitate susciperet, infirmus homo ad eum inuenire accessum gratie quando potuisset? Consideratum quippe pondus eius magnitudinis opprimeret potius quam iuuaret. Sed fortis [e 1Kb] super omnia apparuit infirmus inter omnia, ut dum nobis ex assumpta infirmitate congrueret, ad permanentem nos suam fortitudinem eleuaret. In altitudine enim sua diuinitas a nobis utpote paruulis apprehendi non potuerat, sed strauit se hominibus  [f 1Kb] per humanitatem, et quasi in iacentem ascendimus; surrexit, et leuati sumus. Unde hoc quoque mox subditur, per quod diuinitas inuisibilis atque incomprehensibilis demonstretur. Nam sequitur:



CAPUT XXXI [Rec. Xu].

uERS. 8, 9.---Si ad Orientem iero, non apparet;  si ad Occidentem, non intelligam eum; si ad sinistram, quid agam? non apprehendam eum; si me uertam ad dexteram, non uidebo illum.

38. Deus inuisibilis et incomprehensibilis, non in parte sed ubique querendus.---Creator quippe omnium in parte non est, quia ubique est. Et tunc minus inuenitur, quando is qui totus ubique est in parte queritur. Incircumscriptus namque spiritus omnia intra semetipsum habet, que tamen et implendo circumdat, et circumdando implet, et sustinendo transcendit, et transcendendo sustinet. Bene autem postquam dictum est: Si ad Orientem iero, non apparet; si ad Occidentem, non intelligam eum; si ad sinistram quid agam? non apprehendam eum; si me uertam ad dexteram, non uidebo illum; illico adiunxit:  Ipse uero scit uiam meam. Ac si aperte dicat: uidere non ualeo uidentem me, et eum qui me subtiliter intuetur intueri non possum; ut uidelicet ostendat [g 1Kb] quia tanto cautius formidandus est, quanto conspicabilis non est. Qui enim ita nos aspicit, ut a nobis aspici nequeat, eo magis timendus est, quo cuncta uidens minime uidetur. Cum enim contra nos latere quempiam in insidiis credimus, eo illum amplius metuimus, quo minime uidemus. 516 Cumque eius insidias nequaquam deprehendimus ubi sunt, et ibi eas metuimus ubi non sunt. Creator autem noster, qui ubique totus est, et cernens cuncta non cernitur, tanto magis metuendus est, quanto inuisibilis permanens, de nostris actibus quando et quid decernat ignoratur. Que tamen uerba intelligi et aliter  possunt. Ad Orientem quippe imus, cum mentem in consideratione maiestatis eius attollimus. Sed non apparet, quia qualis in natura sua est [h 1Kb] a cogitatione mortali uideri non preualet. Si ad Occidentem non intelligam [i 1Kb] eum. [uet. XuI.] Ad Occidentem imus cum subleuatum in Deo cordis oculum, sed ipsa immensitate luminis reuerberatum, ad nosmetipsos reducimus, et lassati discimus ualde super nos esse quod querebamus, nostramque mortalitatem considerantes, indignos nos adhuc esse deprehendimus qui immortalem [i 1Kb] uidere ualeamus. Si ad sinistram, quid agam non apprehendam eum. Ad sinistram ire est peccatorum delectationibus consentire. Et nimirum constat quia Deum apprehendere non ualet qui adhuc in delectatione peccati per sinistram iacet. Si  me uertam ad dexteram, non uidebo illum. In dexteram procul dubio uertitur qui de uirtutibus eleuatur. Sed Deum uidere non ualet qui priuata letitia de bonis actibus gaudet, quia in eo cordis oculum tumor elationis premit. Unde bene alias dicitur: [k 1Kb] Non declines ad dexteram, aut ad sinistram . In quibus cunctis plerumque se anima discutit,  nec tamen plene deprehendere semetipsam ualet. Unde hic apte subditur:



CAPUT XXXII.

uERS. 10.---Ipse uero scit uiam meam.

39. Deus iustorum uias explorat eosque probat.---Ac si patenter dicat: Ego me et districte discutio, et perfecte me scire non possum; et tamen ille quem uidere non ualeo, uidet subtiliter cuncta que ago. Sequitur:

[a 1Kb] Et probabit me quasi aurum quod per ignem transit.

Aurum in fornace ad nature sue claritatem proficit, dum sordes amittit. Quasi aurum ergo quod per ignem transit probantur anime iustorum, quibus exustione tribulationis et subtrahuntur uitia et merita  augentur. Nec elationis fuit quod sanctus uir in tribulatione se positum auro comparauit, quia qui Dei uoce iustus ante flagella dictus est, non idcirco tentari permissus est ut in eo uitia purgarentur, sed ut merita crescerent, aurum uero igne purgatur. Minus ergo de se estimauit ipse quam erat, dum, tribulationi traditus, purgari se credidit, qui purgandum in se aliquid non habebat.

40. Iusti quantumuis humiles, sua bona opera non ignorant.---Sciendum uero est quia quamuis de se humilia sentiat animus iustorum, ea tamen que agunt quam sint recta conspiciunt, sed de eorum rectitudine non presumunt: Unde adhuc subditur: uestigia eius secutus est pes meus: uiam eius custodiui, et non declinaui ex ea. A mandatis labiorum  eius non recessi, et in sinu meo abscondi uerba oris eius. Sed in his omnibus an se esse aliquid existimet uideamus. Sequitur: Ipse enim solus est [Rec. XuI]. Qua sententia subiuncta ostendit quia in tot bonis que egerat nil esse se credidit. Sed hec ipsa superius uerba repetentes, ut possumus perstringamus.



CAPUT XXXIII.

517. uERS. 11.---uestigia eius secutus est pes meus.

41. Dei longanimitas et pietas nobis unitande. Exempla Christi sequenda.---Quasi quidam namque gressus Dei sunt, quas cernimus, [b 1Kb] operationes eius, quibus bonus quisque malusque regitur, quibus iusti iniustique suis [c 1Kb] ordinibus disponuntur, quibus et subiectus quisque ad meliora quotidie ducitur, et  aduersus ad deteriora corruens toleratur. De quibus nimirum gressibus Propheta dicebat: uisi sunt gressus tui, Deus . Nos itaque cum uirtutem longanimitatis atque pietatis eius intuemur, et intuentes imitari contendimus, quid aliud quam gressuum eius uestigia sequimur, [d 1Kb] quia extrema quedam eius operationis imitamur. Hec enim Patris sui uestigia ueritas admonebat imitari, cum diceret:  Orate pro persequentibus et calumniantibus uos, ut sitis filii Patris uestri, qui in celis est, qui solem suum oriri facit [e 1Kb] super malos et bonos . [uet. XuII.] Potest tamen beatus Iob, qui certa fide iam dixerat: Scio quod Redemptor meus uiuit, et in nouissimo die de terra surrecturus sum , sic in futura operatione incarnande sapientie intendere, sicut nos eiusdem sapientie iam preterita opera per fidem uidemus, quod Mediator Dei et hominum benignus ad tribuendum, humilis ad sustinendum, patiens ad exemplum prebendum fuerit. Cuius nimirum uitam dum beatus Iob, superno spiritu repletus, sollicita intentione conspiceret, futuram mansuetudinis illius humilitatem preuidens, quasi ad exemplum sibi propositum recurrit,  ut quidquid in hac uita ageret, ad imitationis illius uestigia ligaret, quatenus qui occulte dispositionis eius sublimia uidere non poterat, quasi in terra conspiciens, ad imitationem eius uestigia teneret. De quibus eius uestigiis per Petrum dicitur: Christus passus est pro nobis, uobis relinquens exemplum, ut sequamini uestigia eius . De quo adhuc subditur:



CAPUT XXXIu.

IBID.---uiam eius custodiui, et non declinaui ex ea.

42. Iustorum sollicitudo est uias ueritatis obseruare.---Custodit [f 1Kb] et non declinat, qui hoc ubi intendit operatur. Custodire quippe per intentionem, est non declinare per operationem. Hec namque est  sollicitudo iustorum, ut actus suos quotidie iuxta uias ueritatis examinent, et, ea sibi in regulam proponentes, a rectudinis earum tramite non declinent. Super semetipsos quippe quotidie ire contendunt, et quo in uirtutum uerticem prouehuntur, cauta reprehensione diiudicant, quidquid de eis ex semetipsis remanet infra semetipsos, et totos se illo festinant trahere, ubi se inueniunt ex parte peruenisse. Sequitur:



CAPUT XXXu.

uERS. 12.---A mandatis labiorum eius non recessi.

43. Dei uoluntatem in Scripturis scrutari, alia iustorum sollicitudo.---Sicut bene obsequentes famuli dominorum suorum [g 1Kb] uultibus semper intenti sunt, ut ea que preceperint, festine audiant et implere contendant,  sic iustorum mentes per intentionem suam omnipotenti Domino assistunt, atque in scriptura eius quasi os eius intuentur, ut quia per eam Deus loquitur omne quod uult, tanto a uoluntate eius non discrepent, quanto eamdem uoluntatem illius in eius eloquio agnoscunt. Unde fit ut eius uerba non per eorum aures superuacue transeant, sed hec in suis cordibus figant. Unde hic subditur:



CAPUT XXXuI


518. IBID.---Et in sinu meo abscondi uerba oris eius.

44. uerba Dei in sinu abscondere, alia iustorum sollicitudo.---In sinu etenim cordis uerba oris eius abscondimus, quanto mandata illius non transitorie, sed implenda opere audimus. Hinc est quod de ipsa matre uirgine scriptum est: Maria autem conseruabat omnia uerba hec, conferens in corde suo . Que nimirum uerba, et cum ad operationem prodeunt, in sinu cordis absconsa latent, si per hoc quod foris agitur intus agentis animus non eleuatur. Nam cum conceptus sermo ad opus ducitur, si per hoc humana laus queritur, sermo Dei in sinu mentis procul dubio non occultatur. Sed nosse uelim, beate uir, cur te tanta intentione examines, cur te tanta sollicitudine  astringas? Sequitur:



CAPUT XXXuII. [uet. XuIII].

uERS. 13.---Ipse enim solus est, et nemo auertere potest [a 1Kb] cogitationem eius.

45. Deus solus est, in cuius essentie comparatione esse nostrum non esse est.---Nunquid non sunt angeli et homines, celum et terra, er et maria, cuncta uolatilia, quadrupedia, [b 1Kb] atque repentia? Et certe scriptum est: Creauit ut essent. omnia . Cum ergo in rerum natura tam multa sint, cur beati uiri uoce nunc dicitur: Ipse enim solus est. Sed aliud est esse, aliud principaliter esse; aliud mutabiliter, atque aliud immutabiliter esse. Sunt enim hec omnia, sed principaliter non sunt, quia in semetipsis minime subsistunt, et nisi gubernantis  manu teneantur, esse nequaquam possunt. Cuncta namque in illo subsistunt; a quo creata sunt, nec ea que uiuunt sibimetipsis uitam tribuunt, neque ea que mouentur et non uiuunt suis nutibus ad motum ducuntur, sed ille cuncta mouet, qui quedam uiuificat, quedam uero non uiuificata in extremam essentiam mire ordinans seruat. Cuncta quippe ex nichilo facta sunt, eorumque essentia rursum ad nichilum tenderet, nisi eam auctor omnium regiminis manu retineret Omnia itaque que creata sunt, per se nec subsistere preualent, nec moueri; sed in tantum subsistunt, in quantum ut esse debeant acceperunt; in tantum mouentur, in quantum occulto instinctu disponuntur. Ecce enim peccator flagellandus est de rebus humanis: arescit in eius laboribus terra, concutitur in  eius naufragiis mare, ignescit in eius sudoribus er, obtenebrescit contra eum inundationibus celum, inardescunt in eius oppressionibus homines, mouentur [c 1Kb] in eius aduersitate et angelice uirtutes. Nunquidnam hec, que inanimata uel que uiuentia diximus, suis instinctionibus et non magis diuinis impulsionibus agitantur? Quidquid est itaque quod exterius seuit, per hoc ille [d 1Kb] intuendus est, qui hoc  interius disponit. In omni igitur causa solus ipse intuendus est, qui principaliter est. Qui etiam ad Moysen dicit: Ego sum qui sum. Sic dices filiis Isrel: Qui est, misit me ad uos . Cum itaque flagellamur per ea que uidemus, illum debemus sollicite metuere, quem non uidemus. uir itaque sanctus despiciat quidquid exterius terret, quidquid per essentiam suam, nisi regeretur, ad nichilum tenderet, et mentis oculo, [e 1Kb] suppressis omnibus, intueatur unum in cuius essentie comparatione esse nostrum non esse est, et dicat: Ipse enim solus est.

519 [Rec. XuII.] 46. Deus immutabilis natura et uoluntate.---De cuius mox immutabilitate apte subiungitur: Et nemo auertere potest [f 1Kb] cogitationem eius. Sicut enim immutabilis natura est, [g 1Kb] ita immutabilis  uoluntate. Cogitationem quippe eius nullus auertit, quia nemo resistere occultis eius iudiciis preualet. Nam etsi fuerunt quidam qui deprecationibus suis eius cogitationem auertisse uiderentur, ita fuit eius interna cogitatio, ut sententiam illius auertere deprecando potuissent, et ab eo acciperent quod agerent apud ipsum. Dicat ergo: Et nemo auertere poterit cogitationem eius, quia semel fixa iudicia mutari nequaquam possunt. Unde scriptum est: Preceptum posuit, et non preteribit ; et rursum: Celum et terra transibunt, uerba autem mea non transibunt ; et rursum: Non enim cogitationes mee sicut cogitationes uestre, neque uie mee sicut uie uestre . Cum ergo exterius mutari uidetur sententia, interius consilium non  mutatur, quia de unaquaque re immutabiliter intus constituitur, quidquid foris mutabiliter agitur. Sequitur:



CAPUT XXXuIII. [uet. XIX, Rect. XuIII].

IBID.---Et anima eius quodcunque uoluit, hoc fecit.

47.---Deo nec illa obsistunt que contra uoluntatem illius fieri uidentur.---Cum sit cunctis corporibus exterior, cunctis mentibus interior Deus, ea ipsa uis eius, qua omnia penetrat, cunctaque disponit, anima illius appellatur. Cuius uidelicet uoluntati nec illa obsistunt, que contra uoluntatem illius fieri uidentur, quia ad hoc nonnunquam permittit fieri etiam quod non precipit, ut per hoc illud certius impleatur quod iubet. Apostate quippe angeli peruersa uoluntas est, sed tamen a Deo mirabiliter ordinatur, ut ipse quoque eius insidie utilitati bonorum seruiant, quos  purgant dum tentant. Sic itaque eius anima quodcunque uoluit hoc fecit, ut inde quoque uoluntatem suam impleat, unde uoluntati illius repugnari uidebatur. Terreatur ergo uir iustus, et tante maiestatis pondus considerans, infirmum se esse deprehendat.

48. Sed inter uerba hec percunctari libet, ac dicere: O beate Iob, inter tot flagella positus cur adhuc aduersa formidas? iam tribulationibus cingeris, iam  innumeris afflictionibus angustaris. Malum timeri debet quod necdum susceptum est; tu in tanto positus dolore quid metuis? Sed ecce uir iustus nostris inquisitionibus satisfaciens adiungit:



CAPUT XXXIX.

uERS. 14.---Cum expleuerit in me uoluntatem suam, et alia multa similia presto sunt ei.

49. Ex his que patimur, formidare discimus que nondum passi sumus.---Ac si aperte dicat: Iam perpendo que patior, sed adhuc formido que pati possum. Explet enim in me uoluntatem suam, quia multis me [a 1Kb] percussionibus affligit. Sed multa similia presto sunt ei, quia si ferire cogitat, adhuc inuenit ubi plaga crescat. Hinc itaque pensandum est quam pauidus ante flagellum fuit, qui etiam percussus adhuc metuit ne feriatur.  Incomprehensibilem quippe uim ei inesse considerans et potestatis et examinis, esse uir iustus noluit nec de flagello securus. Unde adhuc metuens adiungit:



CAPUT XL.

uERS. 15.---Et idcirco a facie eius turbatus sum, et considerans eum, timore sollicitor.

50. Malis securitatem pre se ferentibus, iusti semper timent.---Bene a facie Domini turbatur, qui terrorem maiestatis illius cordis sui obtutibus proponit, et eius rectitudinis pauore concutitur, dum 520 se reddendis rationibus conspicit idoneum non esse, si dictricte iudicetur. Recte autem dicitur: Et considerans eum, timore sollicitor, quia diuine animaduersionis uim cum minime quisque considerat, minime formidat; et tanto magis in hac uita quasi securus est, quanto  a consideratione interne districtionis alienus. Semper etenim iusti uiri ad cordis secretarium redeunt [b 1Kb] uim occulte districtionis intuentur, maiestatis intime iudicio assistunt, ut eo magis quandoque securi sint, quo hic quandiu uiuerent securi esse noluerunt. Nam malorum mentes cum renuunt considerare quod timeant, ad hoc quandoque gaudentes perueniunt quod timentes nullo modo euadant. Sed ecce de beato Iob nouimus quod crebris Dei sacrificiis deditus, quod hospitalitatibus, quod indigentiis pauperum impensus, quod suis etiam subditis humilis, quod sibi aduersantibus benignus fuit, et tamen tot flagella suscepit nec iam securus exstitit inter flagella, sed adhuc metuit, adhuc diuine districtionis uim considerans contremiscit. Quid nos itaque miseri, quid peccatores  dicimus, si sic timet, qui sic egit? Sed tanti timoris pondus an a semetipso habeat, innotestat. Sequitur:



CAPUT XLI [uet. XX].

uERS. 16. Deus molliuit cor meum, et Omnipotens conturbauit me.

51. Timor hic donum Dei est.---Ex diuino munere cor iusti [c 1Kb] moliri dicitur, quia superni iudicii timore  penetratur. Molle est enim quod penetrari potest, durum quod penetrari non potest. Unde per Salomonem dicitur: Beatus homo qui semper est pauidus, qui uero mentis est dure corruet in malum . uirtutem ergo sue formidinis non sibi, sed auctori tribuit, qui ait: Deus molliuit cor meum, et Omnipotens conturbauit me. Non autem secura, sed perturbata sunt corda bonorum, quia dum futuri examinis pondus considerant, quietem hic habere non appetunt, securitatem suam districtionis intime consideratione perturbant. Qui tamen inter ipsa timoris supplicia sepe animum reuocant ad dona, et ut semetipsos [d 1Kb] consolatione refoueant, inter hoc quod metuunt reducunt oculum [e 1Kb] ad dona que acceperunt, ut spes subleuet quem timor premit. Unde et sequitur:



CAPUT XLII [Rec XIX].


uERS. 17.---Non enim perii propter imminentes tenebras, nec faciem meam operuit caligo.

52. Flagella iustorum aut mala perpetrata purgant, aut futura deuitant.---Ille enim in flagello positus a salute corporis propter imminentes tenebras perit, qui idcirco pro transactis percutitur, ut a futuris suppliciis abscondatur. Flagella quippe bonorum aut uitia perpetrata purgant, aut ea que poterant perpetrari futura deuitant. Beatus autem Iob, quia in flagello positus, nec a peccatis precedentibus purgabatur, nec ab imminentibus tegebatur, sed eius tantummodo in flagello uirtus augebatur, fiducialiter dicit: Non enim perii propter imminentes tenebras, nec faciem  meam operuit caligo. Qui enim semper diuine formidinis pondus aspexit, eius cordis faciem caligo peccati non operuit. Et is quem supplicia nulla sequebantur, salutem corporis propter imminentes tenebras non amisit.

53. A prauis cogitationibus nemo immunis.---Et notandum quod [f 1Kb] ipse priora denuntians nequaquam ait: Faciem meam non tetigit; sed: Non operuit caligo. Sepe enim etiam corda iustorum 521 suborte cogitationes polluunt, terrenarum rerum [g 1Kb] delectationibus tangunt, sed dum citius manu [h 1Kb] sancte discretionis abiguntur, festine agitur ne cordis faciem caligo operiat, que hanc iam ex illicita [i 1Kb] delectatione tangebat. Nam sepe in ipso orationis sacrificio importune se cogitationes ingerunt, que  hoc rapere uel maculare ualeant, quod in nobis Deo flentes immolamus. Unde Abraham cum ad occasum solis sacrificium offerret, insistentes aues pertulit, quas studiose, ne oblatum sacrificium raperent, abegit . Sic nos cum in ara cordis holocaustum Deo offerimus, ab immundis hoc uolucribus custodiamus, ne maligni spiritus et peruerse cogitationes rapiant quod mens nostra offerre se Domino utiliter sperat. Sequitur:



CAPUT XLIII [uet. et Rec. XX].


CAP. XXIu, uERS. 1.---Ab Omnipotente non sunt abscondita tempora; qui autem nouerunt eum, ignorant dies illius.

54. Dies Dei eius eternitas. Deus est quod habet.---Quid dies Dei, nisi ipsa eius eternitas appellatur? que nonnunquam unius diei pronuntiatione exprimitur, sicut scriptum est: Melior est dies una in atriis tuis super millia . Nonnunquam uero pro sua longitudine dierum multorum appellatione signatur, de quibus scriptum est: In seculum seculi anni tui . Nos itaque intra tempora uoluimur, per hoc quod creatura sumus. Deus autem qui creator est omnium eternitate sua tempora nostra comprehendit. Ait ergo: Ab  Omnipotente non sunt abscondita tempora; qui autem nouerunt eum, ignorant dies illius. Quia ipse quidem nostra comprehensibiliter conspicit, nos autem ea que eius sunt comprehendere nullatenus ualemus. Sed natura Dei cum simplex sit, mirandum ualde est, cur dicit: Qui nouerunt eum, ignorant dies illius. Neque enim aliud ipse, atque aliud dies eius sunt. Deus namque hoc est quod habet. Aeternitatem quippe habet, sed ipse est eternitas. Lucem habet, sed lux sua ipse est. Claritatem habet, sed ipse est claritas sua. Non est ergo in eo aliud esse, et aliud habere. Quid est itaque dicere: Qui nouerunt eum, ignorant dies illius, nisi quia et qui cognoscunt eum adhuc nesciunt? Nam et qui iam eum fide tenent, adhuc per speciem ignorant. Et cum ipse sibi sit  eternitas, quem ueraciter credimus, qualiter tamen sit ipsa eius eternitas ignoramus. In hoc namque quod de diuine nature potentia audimus, ea nonnunquam cogitare consueuimus que per experientiam scimus. Omne enim quod cepit et desinit, initio et fine concluditur. Quod si mora aliquantula differtur ut finiatur, longum dicitur; in qua uidelicet longinquitate cum quisque mentis oculos reducit retro per memoriam, tendit ante per exspectationem, [a 1Kb] quasi per spatium temporis dilatat in mente. Cumque audit eternitatem Dei, humano more [b 1Kb] intendenti animo longa uite spatia proponit, in quibus [c 1Kb] metiatur semper et quid abiit retro, quod retineatur in memoria, et quid ante restat, quod exspectetur ex intentione.

55. In eternitate nichil preteritum aut futurum.---Sed  quoties in eternitate ista cogitamus, eternitatem necdum cognouimus. Ibi quippe est quod nec initio incipitur, nec fine terminatur, ubi neque exspectatur quod ueniet, neque [d 1Kb] percurrit quod debeat recordari, sed est unum quod 522 semper esse est. Quod etsi nos et angeli cum initio [e 1Kb] esse uidere incipimus, esse tamen hoc sine initio uidemus, ubi sic semper sine fine esse est, ut nunquam se animus tendat ad  sequentia, ac si multiplicentur que sunt et longa fiant. Nam etsi per prophetie spiritum dictum est: Domine, qui regnas in eternum, et in seculum, et adhuc , more sacri eloquii, humano modo spiritus hominibus est locutus, ut ibi adhuc diceret, [f 1Kb] ubi exspectatio non inesset. Adhuc enim eternitas non habet, que semper esse habet, in qua nulla pars sue longitudinis preterit, ut pars alia succedat, [g 1Kb] sed totum simul esse est, ut nil deesse uideatur quod non cernat; in qua omne quod est animus uidet et tardum non esse, et longum esse. Sed hec de eternitatis diebus loquentes, conamur magis uidere aliquid quam uidemus. Dicatur igitur recte: Qui autem nouerunt eum,  ignorant dies illius, quia etsi iam Deum per fidem nouimus, qualiter tamen sit eius eternitas, sine preterito ante secula, sine futuro post secula, sine mora longa, sine prestolatione perpetua, non uidemus. Beatus itaque Iob sancte Ecclesie typum tenens, quia sub magno se scientie freno moderatur, ne plus sapiat quam oportet sapere, et dies Dei non posse comprehendi testificans, ad hereticorum mox superbiam respectum mentis reducit, qui alta sapere appetunt, et quod capere utcunque non possunt perfecte se scire gloriantur. Nam sequitur:



CAPUT XLIu [Rec. XXI].

uERS. 2.---Alii terminos transtulerunt, diripuerunt greges, et pauerunt eos.

56. Heretici terminos a patribus constitutos transferunt.---Quos  aliorum nomine nisi hereticos designat, qui a sancte Ecclesie gremio extranei existunt? Ipsi enim terminos transferunt, quia constitutiones patrum preuaricando transcendunt. De quibus nimirum constitutionibus scriptum est: Ne transgrediaris terminos antiquos, quos posuerunt patres tui . Qui greges diripiunt et pascunt, quia imperitos quosque peruersis ad se persuasionibus trahunt, et doctrinis pestiferis ad interficiendum nutriunt. [uet. XXII.] Nam quod gregum nomine imperiti populi designentur, sponsi uerba testantur, qui sponsam suam alloquitur dicens: Nisi cognoueris te, o pulchra inter mulieres, egredere, et abi post uestigia gregum , id est nisi honorem tuum, quo ad similitudinem Dei es condita,  bene uiuendo cognoueris, a conspectu mee contemplationis egredere, et imperitorum [h 1Kb] uitam imitare populorum. Sequitur:



CAPUT XLu.

uERS. 3.---Asinum pupillorum abegerunt, et abstulerunt pro pignore bouem uidue.

57. Electi pupilli sunt.---Quos hoc loco pupillos accipimus, nisi electos Dei, in mentis teneritudine  positos, qui magna fidei gratia nutriuntur, et patris sui iam pro se mortui faciem necdum uident? Et sunt plerique in Ecclesia qui quosdam conspiciunt celestia appetere, terrena omnia despectui habere; et quamuis ipsi in huius mundi laboribus insudent, eis tamen quos ad celestia anhelare conspiciunt de rebus quas in hoc mundo possident huius uite adiutorium ferunt. Et quamuis ipsi agere spiritalia nequeant, ad summa tamen tendentibus libenter subsidia ministrant. Portare enim asinus 523 onera hominum solet. Quasi ergo quidam asinus electorum est, [a 1Kb] qui, terrenis actibus deseruiens, deportat onera usibus hominum. Et sepe cum heretici quemlibet talem a sancte Ecclesie gremio auertunt, quasi pupillorum asinum abigunt, quia cum hunc ad perfidiam suam pertrahunt, a ministerio bonorum repellunt.

 58. uidua est Ecclesia.---Que autem uidua nisi sancta Ecclesia debet intelligi, que occisi uiri sui interim uisione priuata est? Bos autem huius est uidue, unusquisque predicator. Et sepe contingit ut heretici peruersis suis dogmatibus ipsos etiam qui predicatores uidebantur trahant. Bouem ergo uidue auferunt, cum de sancta Ecclesia etiam predicantem tollunt. Ubi recte est adiunctum: Pro pignore. Pignus namque cum tollitur, aliud quidem est quod tenetur, sed tamen adhuc aliud queritur. Et plerumque heretici ideo eos conantur auferre qui predicant, ut eorum etiam sequaces trahant. Pro pignore ergo bos uidue tollitur, quando idcirco ipse qui predicabat rapiatur, ut alii sequantur. Ex cuius ruina plerumque  agitur ut hi quoque de sancte Ecclesie gremio exeant, qui in ea bonis moribus prediti mites atque humiles esse uidebantur. Unde et subditur:



CAPUT XLuI.

uERS. 4.---Subuerterunt pauperum uiam, et oppresserunt pariter mansuetos terre.

59. Pauperum nomine humiles intelligendi.---Paupertatis namque nomine sepe humilitas designari solet. Et nonnunquam hi qui mansueti atque humiles uidentur, si seruare discretionem nesciunt, exemplis aliorum cadunt. Sunt uero nonnulli heretici qui populis admisceri fugiunt, sed recessum uite secretioris petunt; qui plerumque eos quos inueniunt eo amplius peste sue persuasionis inficiunt, quo quasi ex uite  meritis reuerentiores uidentur. De quibus subditur:



CAPUT XLuII [uet. XXIII, Rec. XXII].

uERS. 5.---Alii quasi onagri in deserto egrediuntur ad opus suum.

60. Onagris similes sunt heretici. Non Dei opus, sed suum peragunt.---Onager enim agrestis est asinus. Et recte hoc in loco onagris comparantur heretici, quia, in suis [b 1Kb] uoluptatibus dimissi, a uinculis sunt fidei et rationis alieni. Unde scriptum est: Onager assuetus in solitudine, in desiderio anime sue attraxit uentum amoris sui . Onager  quippe in solitudine assuetus est, quia dum terram cordis sui discipline uirtute non excolit, ibi habitat ubi fructus non est. Quia in desiderio anime sue uentum amoris sui attrahit, quia ea que ex desiderio scientie in mente concipit inflare preualent, non edificare. Contra quos dicitur: Scientia inflat, caritas uero edificat . Unde hic quoque congrue infertur: Egrediuntur ad opus suum. Non enim Dei, sed suum opus peragunt, dum non recta dogmata, sed propria desideria sequuntur. Scriptum quippe est: Ambulans in uia immaculata, hic mihi ministrabat . Qui ergo non in uia immaculata ambulat, sibi magis quam Domino ministrat. Sequitur:



CAPUT XLuIII.

 IBID.---uigilantes ad predam, preparant panem liberis.

61. Heretici ad predam uigilant.---Ad predam uigilant qui uerba iustorum ad sensum proprium semper rapere conantur, ut per hec peruersis filiis panem erroris [c 1Kb] parent. De quo uidelicet pane apud Salomonem uerbis mulieris prauitatis heretice typum gerentis dicitur: 524 Aque furtiue dulciores sunt, et panis absconditus suauior . Sequitur:



CAPUT XLIX.

uERS. 6.---Agrum non suum demetunt, et uineam eius quem ui oppresserint uindemiant.

62. Qui agrum non suum, et uineam alienam deuastent heretici.---Potest agri nomine Scripture  sacre latitudo signari, quam heretici non suam demetunt, quia ex ea sententias longe a suis sensibus diuersas tollunt. Que uinee quoque appellatione exprimitur, quia per ueritatis sententias botros uirtutum profert. Cuius uinee dominum, id est Scripture sacre conditorem, quasi ui opprimunt, quia eius sensum in uerba sacri eloquii inflectere uiolenter conantur, qui dicit: Seruire me fecisti in peccatis tuis, prebuisti mihi laborem in iniquitatibus tuis . Et eamdem uineam uindemiant, quia ex ea [d 1Kb] sententiarum botros pro sue intelligentie intentione coaceruant. Potest agri uel uinee nomine uniuersa Ecclesia designari, quam peruersi predicatores demetunt, et auctorem eius in membris suis opprimendo uindemiant, quia Creatoris nostri gratiam  persequentes, dum quosdam de illa qui recti uidebantur rapiunt, quid aliud quam spicas uel botros animarum tollunt? De quibus adhuc subditur:



CAPUT L.

uERS. 7.---Nudos dimittunt homines, indumenta tollentes, quibus non est operimentum in frigore.

63. Bona opera destruendo, nudos dimittunt homines heretici.---Sicut uestimenta corpus, sic bona opera protegunt animam. Unde cuidam dicitur: Beatus qui uigilat, et custodit uestimenta sua, ne nudus ambulet . Heretici itaque cum in quorumdam  mentibus bona opera destruunt, nimirum uelamina indumentorum tollunt. Bene autem dicitur: Quibus non est operimentum in frigore. Operimentum quippe ad iustitiam pertinet, frigus ad culpam. Et sunt nonnulli qui in quibusdam rebus peccata faciunt, in quibusdam uero recta opera sequuntur. Qui ergo ex aliis actibus delinquit, atque ex aliis iustitiam peragit, quid iste nisi in frigore uestitur; alget, et tegitur; quia ex alio opere feruescit ad iustitiam, ex alio frigescit ad culpam? Sed cum heretici bona opera talibus subtrahunt, agunt ne in frigore habeant quo uestiantur. Recte ergo dicitur: Nudos dimittunt homines, indumenta tollentes, quibus non est operimentum in frigore, ut uidelicet solum culpe frigus interimat quos calor alterius operis ex parte aliqua tegebat.  [uet. XXIu.] Potest uero per frigus desiderium, per uestimentum operatio signari. Et sunt plerique qui adhuc peruersis desideriis estuant, sed, contra se spiritaliter decertantes, rectis sibi operibus repugnant, et bonis actibus tegunt hoc quod sinistrum sibi resultare per tentationem sentiunt. Hi itaque unde mala desiderant, inde algent; unde autem bona operantur, inde uestiti sunt. Cum uero heretici peruersis allegationibus recte fidei opera subtrahunt, quid agunt, nisi ut hi qui adhuc desideriorum carnalium frigora sentiunt, sine bonorum actuum uestimento moriantur? Sequitur:



CAPUT LI.

uERS. 8.---Quos imbres montium rigant, et non habentes uelamen amplexantur lapides.

 64. Sanctorum Patrum sententiis tanquam fluentis rigamur. Sanctorum martyrum inuocatio.---Imbres montium sunt uerba doctorum. De quibus montibus uoce sancte Ecclesie dicitur: Leuaui oculos meos ad montes . Hos itaque imbres montium rigant, quia sanctorum Patrum 525 fluenta satiant. uelamen autem, ut iam prediximus, boni operis tegmen accipimus, quo quisque tegitur, ut ante omnipotentis Dei oculos, prauitatis eius feditas operiatur. Unde scriptum est: Beati quorum remisse sunt iniquitates, et quorum tecta sunt peccata . Quos autem lapidum nomine nisi fortes intra sanctam Ecclesiam uiros accipimus? quibus per primum pastorem dicitur: Et uos tanquam lapides uiui superedificamini . Hi itaque qui de nullo  suo opere confidunt, ad sanctorum martyrum protectionem currunt, atque ad sacra eorum corpora fletibus insistunt, promereri se ueniam, eis intercedentibus, deprecantur. Quid ergo isti in hac humilitate faciunt, nisi quia bone actionis uelamen non habent, lapides amplexantur? Sequitur:



CAPUT LII [Rec. XXIII].

uERS. 9.---uim fecerunt depredantes pupillos, [a 1Kb] et uulgus pauperum spoliauerunt.

65. Heretici infirmos et indoctos, qua ui qua blandimentis  aucupantur.---Cum prosperitatem uite presentis heretici non habent, infirmis mentibus uerbis blandioribus peruersa persuadent. Si qua uero illis prosperitas temporis presentis arriserit, etiam uiolenter trahere quos preualent non desistunt. Pupillorum itaque nomine designantur hi qui adhuc sunt teneri intra sanctam Ecclesiam constituti, quorum uitam misericors pater moriendo seruauit, qui ad bonam iam intentionem deducti sunt, sed adhuc in bonis actibus nulla uirtute roborantur. Heretici igitur depredantes pupillos uim faciunt, quia contra infirmas fidelium mentes uerborum et operum uiolentia grassantur. uulgus autem pauperum est populus indoctus, qui si uere sapientie diuitias haberet, uestimentum sue fidei nequaquam amitteret. Quasi quidam quippe intra sanctam Ecclesiam senatores  sunt, [b 1Kb] ueri doctores, qui cum scientiam in corde multiplicant, ueris apud se diuitiis abundant. Sed heretici uulgus pauperum spoliant, quia dum doctos non preualent, indoctos quosque a ualamine fidei predicatione pestifera denudant. Sequitur:



CAPUT LIII [uet. XXu].

uERS. 10.---Nudis et incedentibus absque uestitu, et esurientibus tulerunt spicas

66. Heretici sanctorum Patrum doctrinam auferunt otiosis et incautis.---Quod ait nudis, hoc replicat, absque uestitu; sed aliud est nudum esse, aliud nudum incedere. Omnis enim qui nec bona nec mala operatur, nudus est et otiosus; qui autem mala agit, nudus incedit, quia sine uelamine boni operis per iter [c 1Kb] prauitatis  pergit. Sunt uero nonnulli qui, malum sue nequitie cognoscentes, [d 1Kb] satiari pane iustitie festinant, percipere sacri eloquii dicta desiderant. Qui quoties Patrum sententias pro edificandis mentibus in cogitatione uersant, quasi de bona segete spicas portant. Heretici igitur nudis et incedentibus absque uestitu et esurientibus spicas tollunt, quia siue quidam otiosi sint, et in nullis se [e 1Kb] bonis exerceant, seu per iter impudentie absque uelamine boni operis pergant, etiam si quando iam ad penitentiam redire cupiunt, et pabulum uerbi concupiscunt, eis esurientibus spicas tollunt, quia in eorum mente perniciosis persuasionibus Patrum sententias destruunt. Nec immerito spicas signare Patrum sententias dicimus, quia sepe dum per figurata eloquia proferuntur,  526 ab eis tegmen littere quasi aristarum paleas subtrahimus, ut medulla spiritus reficiamur. Sequitur:



CAPUT LIu.

uERS. 11.---Inter aceruos eorum meridiati sunt, qui calcatis torcularibus sitiunt.

67. Persecutionum quas fidelibus heretici indicunt utilitas. Seculi potentes aduersus eos commouent.---Omnes qui sanctam Ecclesiam persequuntur, quid  aliud quam torcular calcant? Quod diuina agi [a 1Kb] dispositione permittitur, ut animarum botri in spiritale uinum defluant, que, carne corruptibili exute, ad regna celestia uelut in apothecam currant. Nam iniusti dum iustos deprimunt, quasi botros sub pedibus mittunt. Compressi autem botri ad superni conuiuii satietatem exuberant, qui prius quasi in huius eris libertate pendebant. Unde Dauid propheta, sancte Ecclesie afflictionem conspiciens, [b 1Kb] psalmum pro torcularibus scribit . Sed omnes qui uitam fidelium persequuntur, calcant et sitiunt, quia agendo crudelia, ferociores fiunt, impietatis sue meritis cecati, eo ambiunt grauiora facere, quo iam grauia fecerunt. Heretici autem cum per se potestatem persecutionis non habent, huius seculi potentes commouent,  eorumque mentes ad persequendum trahunt, et quibus ualent persuasionibus accendunt. Quos cum crudelia agere contra catholicorum uitam conspiciunt, quasi in ipso solis feruore requiescunt. Bene ergo nunc dicitur: Inter aceruos eorum meridiati sunt, qui calcatis torcularibus sitiunt, quia eorum se multitudini adiungunt, quos iam uident grauia agere, et adhuc sitire grauiora. [c 1Kb] Quorum feruor dum eorum desideria satiat, in eorum actibus, quasi in meridie, quiescunt. Sequitur:



CAPUT Lu.

uERS. 12.---De ciuitatibus fecerunt uiros gemere.

68. Heretici Ecclesie unitatem soluere nituntur.---Quia ciuitates a conuiuentibus populis appellantur, non immerito ciuitatum nomine uere sunt fidei Ecclesie  designate, que in singulis mundi partibus posite unam catholicam faciunt, in qua fideles omnes de Deo recta sentientes concorditer uiuunt. [uet. XXuI.] Hanc namque in Euangelio Dominus [d 1Kb] conuiuentium populorum etiam per locorum distinctionem concordiam designauit, cum satiaturus de quinque panibus populum, quinquagenos per turmas, uel centenos discumbere precepit, ut uidelicet turba fidelium escam suam [e 1Kb] et locis disiuncta et moribus coniuncta perciperet. Iubilei quippe requies quinquagenarii numeri mysterio continetur, et quinquagenarius bis ducitur, ut ad centenarium perducatur. Quia ergo prius a malo quescitur opere, ut post anima plenius quiescat in cogitatione, alii quinquageni, alii autem centeni discumbunt, quoniam sunt nonnulli qui iam a prauis  actibus habent requiem operis, et sunt nonnulli qui a peruersis cogitationibus habent iam requiem mentis. Heretici igitur, quia, peruersis sepe huius mundi potentibus adherentes, bonorum socialem uitam atque concordiam persequuntur, recte nunc dicitur: De ciuitatibus fecerunt uiros gemere. Quos recte beatus Iob memorat uiros, quia illos magis heretici exstinguere  ambiunt qui perfectis gressibus per uiam Dei non fluxe et eneruiter, sed uiriliter currunt. Qui cum uulnus perfidie ingeri in paruulorum fidelium mente conspiciunt, 527 semper ad clamorem et gemitus redeunt. Unde et recte dicitur:



CAPUT LuI.

IBID.--- [f 1Kb] Et anima uulneratorum clamauit, et Deus inultum abire non patitur

69. Hereticorum scelera Deus inulta non relinquet.---uulneratur quippe anima iustorum cum fides [g 1Kb] turbatur infirmorum, quibus iam hoc ipsum clamare est de alieno lapsu tabescere. Sed Deus inultum abire non patitur, quia etsi iusto ordine iniustum aliquid fieri permittit, inultum tamen abire non sinit iniustum quod fieri iuste permisit, quia et [h 1Kb] per reproborum  iniustitiam quasdam, quas inesse considerat, culpas percutit electorum, et tamen eterna iustitia ferire non negligit iniustitiam ferientium. Sequitur:



CAPUT LuII [Rec. XXIu].

uERS. 13.---Ipsi fuerunt rebelles lumini.

70. Diuinum lumen respuentium pena cecitas.---Plerumque peruersi et cognoscunt recta que sequi debeant, et tamen sequi despiciunt que cognoscunt. Lumini ergo rebelles sunt, quia, sua desideria sequendo, bonum despiciunt quod nouerunt. Qui ergo non per ignorantiam, sed per superbiam delinquunt, elationis sue scutum iaculis ueritatis obiiciunt, ne salubriter in corde feriantur. Ex qua uidelicet eorum superbia agitur ut quia nolunt facere que cognoscunt, nec cognoscant iam bona que faciant, sed sua eos  cecitas a ueritatis lumine funditus excludat. Unde et apte subditur:



CAPUT LuIII

IBID.---Nescierunt uias eius, nec reuersi sunt per semitas illius.

71. Peruersi ideo reprobo sensui traduntur, quia diuino lumini rebelles fuerunt.---Qui enim prius sciendo rebelles sunt, postmodum cecantur ut nesciant, sicut de quibusdam dicitur: [i 1Kb] Quia cum cognouissent Deum, non sicut Deum glorificauerunt, aut gratias egerunt . De quibus paulo post additur: Tradidit illos Deus in reprobum sensum, ut faciant ea que non conueniunt . Quia enim glorificare noluerunt quem cognouerant, reprobo sensui traditi, ad hoc relicti sunt, ut nescirent iam pensare mala que faciebant. [uet. XXuII.] Bene autem dicitur:  Nescierunt uias eius, nec reuersi sunt per semitas illius. Angustior quippe est semita quam uia. Qui autem bona manifestiora agere contemnunt, nequaquam ad subtiliora intelligenda perueniunt. Exspectauit autem omnipotens Deus, ut per eius semitas pergerent; sed utinam per eas uel reuerti uoluissent, ut uite itinera  que noluerunt per innocentiam saltem per penitentiam tenerent! Qua in re quante sint misericordie uiscera Dei omnipotentis ostenditur, qui eos quos a se discedentes aspicit, ut reuertantur, querit. Unde post enumeratas [a 1Kb] culpas delinquentium Synagogam per uocem propheticam reuocat, dicens: Ergo saltem amodo uoca me, pater meus, dux uirginitatis mee tu es . Sequitur:



CAPUT LIX [Rec. XXu].

uERS. 14.---Mane primo consurgit homicida, interficit egenum et pauperem; per noctem uero erit quasi fur.

72. Peruersi prosperitate uite presentis ad opprimendos iustos abutuntur.---Cum homicida in nece proximorum per nocturnum maxime silentium soleat  grassari, cur hoc in loco mane primo consurgere ad interficiendum egenum et pauperem dicitur, in nocte uero quasi fur esse perhibetur? Sed ipsis uerbis littere 528 dum sibi non congruunt, ad indaganda spiritus secreta reuocamur. In Scriptura sacra mane aliquando aduentus dominice incarnationis, aliquando aduentus iam terribilis et districti iudicis, aliquando uero presentis uite prosperitas poni consueuit. Mane etenim aduentus dominice incarnationis exstitit, sicut propheta dicit: uenit mane et nox , quia et noue lucis primordia in Redemptoris presentia fulserunt, et tamen a persecutorum cordibus perfidie sue tenebre non sunt deterse. Rursum per mane aduentus iudicis designatur. Unde per Psalmistam dicitur: [b 1Kb] In matutinis interficiebam  omnes peccatores terre . Sicut et electorum quoque personam exprimens, ait: Mane astabo tibi et uidebo . Rursum per mane, presentis uite prosperitas designatur, sicut per Salomonem dicitur: ue tibi, terra, cuius rex est puer, et cuius principes mane comedunt . Quia enim mane primum diei tempus est, [c 1Kb] et uespere extremum, nequaquam reficiendi sumus de huius uite prosperitate que preuenit, sed de his que in fine diei, id est in mundi termino sequuntur. Mane ergo comedunt, qui de huius mundi prosperitatibus extolluntur, et dum presentia uehementer curant, futura non cogitant. Omnis enim qui odit fratem suum, homicida est . Mane itaque primo consurgit homicida, quia in presentis uite  gloria peruersus quisque erigitur, et illorum uitam deprimit qui, dum sequentem gloriam sitiunt, quasi satiari in uespere exquirunt. Prauus etenim quisque, in hoc mundo dignitatem transitorie potestatis arripiens, tanto se acrius ad peragenda mala dilatat, quanto per caritatis uiscera nullum amat. [d 1Kb] Quoties  enim cogitationibus contra bonos seuit, toties innocentium uitam interimit.

73. Mali homines aduersitate pressi peruersis consiliis latenter ledunt.---Qui si, disponente Deo, subito gloriam accepte potestatis amiserit, locum mutat, sed mentem non mutat, quia ad hoc protinus dilabitur quod subinfertur: Per noctem uero erit quasi fur. [uet. XXuIII.] In nocte quippe tribulationis atque deiectionis sue, etsi [e 1Kb] exerere crudelitatis manum non ualet, eis tamen quos preualere conspicit consilia peruersitatis prebet; huc illucque discurrit, et queque potest in bonorum lesionem suggerit. Qui recte quasi fur dicitur, quia in ipsis suis peruersis consiliis metuit ne deprehendatur. Qui ergo contra egenum et pauperem mane homicida est, per noctem quasi fur absconditur, quia peruersus  quisque, qui in prosperitate uite presentis humilium uitam deprimendo interimit, in aduersitate atque deiectione positus, per iniqua consilia latenter ledit, atque id quod per se explere non ualet, adherendo huius mundi [f 1Kb] potentibus exercet. Sequitur.



CAPUT LX.

uERS. 15.---Oculus adulteri obseruat caliginem, dicens: Non me uidebit oculus.

74. uerbum Dei adulterant heretici.---Hoc etiam iuxta litteram nil obstat intelligi, [g 1Kb] quia qui adulterium perpetrare desiderat tenebras exquirit. Sed quia contra hereticos sententia promitur, dignum est ut hoc quod dicitur 529 mystice sentiantur. Nam Paulus ait: Non enim sumus, sicut plurimi, adulterantes  uerbum Dei . Adulter quippe in carnali coitu non prolem, sed uoluptatem querit. Et peruersus quisque ac uane glorie seruiens recte adulterare uerbum Dei dicitur, quia per sacrum eloquium non Deo filios gignere, sed suam scientiam desiderat ostentare. Quem enim libido glorie ad loquendum trahit, uoluptati magis quam generationi operam impendit. Ubi et apte subditur: Non me uidebit oculus, quia adulterium quod in mente agitur ualde est difficile ut ab humano uisu penetretur. Quod peruersa mens tanto securius perpetrat, quanto se ab hominibus uideri non metuit, quos erubescat. Sciendum quoque est quia sicut is qui adulterium facit carnem aliene coniugis sibi illicite coniungit, ita omnes heretici, cum fidelem animam in suum  errorem rapiunt, quasi coniugem alienam tollunt, quia uidelicet mens Deo spiritaliter inherens, et ei quasi in quodam amoris thalamo coniuncta, cum peruersis persuasionibus ad prauitatem dogmatis perducitur, quasi aliena coniux a corruptore maculatur. Bene autem subditur:



CAPUT LXI.


IBID.---Et operiet uultum suum.

75. Heretici adulterorum more uultum operiunt.---Idcirco faciem suam adulter operit, ne cognoscatur. Omnis autem qui sentiendo uel agendo nequiter uiuit, uultum suum operit, quia ad hoc peruersitate dogmatis uel operis tendit, ut ab omnipotente Deo in iudicio recognosci non possit. Unde quibusdam in fine dicturus est: Nunquam noui uos; discedite a me, qui operamini iniquitatem . Quid autem uultus cordis humani est, nisi similitudo Dei? Quem uidelicet uultum peruersus operit, ut cognosci nequeat, cum uitam suam uel malis actibus, uel perfidie errore confundit. Sed talis quisque cum prosperitate uite presentis iustos fulciri conspicit, eis peruersa  suadere minime presumit; [a 1Kb] si qua uero illos procella aduersitatis inuenerit, ad uerba protinus pestifere persuasionis erumpit. Unde et subditur:



CAPUT LXII.

uERS. 16.--- [b 1Kb] Perfodiunt in tenebris domos, sicut in die condixerant sibi, et ignorauerunt lucem.

76. Heretici in aduersitatis nocte iustorum conscientiam perfodere tentant.---Quid namque hoc loco domorum nomine nisi conscientie designantur, in quibus habitamus cum tractando quid agimus? Unde cuidam sanato dicitur: uade in domum tuam ad tuos, et annuntia illis quanta tibi Dominus fecerit , id est, a peccati iam uitio securus ad conscientiam reuertere, et in uocem predicationis excitare. Iusti itaque cum in presenti seculo [c 1Kb] die prosperitatis  clarescunt, eis errorum magistri peruersa suadere metuunt. Sed consilia exquirunt, deiectionem prosperitatis eorum summopere prestolantur, ut in aduersitatis tenebris eorum mentes suadendo perfodiant, quibus prospere uiuentibus peruersa loqui minime audebant. Quos mox ut in aduersitate uiderint, exsurgunt, et non nisi ex peccati merito talia illos perpeti asserunt, quia solam presentis uite gloriam diligentes, flagellum damnationem credunt. In tenebris ergo domos perfodiunt, quia bonorum mentes ex ipsa eorum corrumpere aduersitate moliuntur. Bene autem dicitur: Sicut in die condixerant sibi, quia cum iustos conspicerent 530 prosperitatis luce claruisse, quoniam loqui non poterant, ad maligna solummodo contra eos consilia uacabant. [uet.  XXIX.] Siue autem heretici, siue peruersi quilibet, cum iustos in deiectione conspiciunt, gaudent; cum uero eos ad regende potestatis uiderint culmen erumpere, perturbantur, metuunt, afflictionibus tabescunt. Unde et subditur:



CAPUT LXIII.

uERS. 17.---Si subito apparuerit aurora, arbitrantur umbram mortis.

77. Iniqui ex iustorum prosperitate turbantur.---Iniqui  semper afflictionem fidelium exspectant, eosque in tribulatione uidere desiderant. Et in tenebris domos perfodiunt, dum cor innocentium, sed tamen infirmorum, [d 1Kb] deiectionis tempore pessima collocutione corrumpunt. Sed plerumque contingit ut dum bonos quosque in deiectione conspiciunt, subito occulta dispensatione diuina iustus quispiam qui uidebatur oppressus, aliqua seculi potestate fulciatur, eique prosperitas uite presentis arrideat, quem prius aduersitatis tenebre premebant. Quam nimirum prosperitatem illius cum peruersi conspiciunt, sicut dictum est, perturbantur. Mox enim ad corda sua redeunt, ante mentis oculos reuocant quidquid se peruerse egisse meminerunt, uindicari in se omne uitium formidant, et unde lucet ille qui potestatem  suscipit, inde peruersus quisque qui corrigi metuit in tristitia tenebrescit. Bene ergo dicitur: Si subito apparuerit aurora, arbitrantur umbram mortis. Aurora quippe mens iusti est, que, peccati sui tenebras deserens, ad lucem iam erumpit eternitatis, sicut de sancta quoque Ecclesia dicitur: Que est ista que progreditur quasi aurora consurgens ? Quo igitur iustus quisque iustitie luce irradians in presenti uita honoribus sublimatur, eo ante peruersorum oculos tenebre mortis fiunt, quia qui peruersa se egisse meminerunt corrigi pertimescunt. Semper namque desiderant in suis prauitatibus relaxari, incorrecti uiuere, et de culpa gaudium habere. Quorum ipsa lethalis letitia conuenienter exprimitur, cum protinus subinfertur:



CAPUT LXIu.


IBID.---Et sic in tenebris quasi in luce ambulant.

78. Iniqui ita gaudent in nocte peccati, ac si eos lux iustitie circumfunderet.---Peruersa etenim mente gaudent in facinoribus, per culpam suam quotidie ad supplicium trahuntur, et securi sunt. Unde et per Salomonem dicitur: Sunt impii qui ita securi sunt, quasi iustorum facta habeant . De quibus rursum scriptum est: Qui letantur cum male fecerint, et exsultant in rebus pessimis . Sic itaque in tenebris quasi in luce ambulant, quia ita gaudent in nocte peccati, ac si eos lux iustitie [e 1Kb] circumfundat. uel certe, quia tenebre uitam presentem non inconuenienter exprimunt, in qua aliene conscientie non uidentur; lux uero nostra patria  eterna est, in qua dum uultus aspicimus, corda in nobis nostra uicissim uidemus; iniqui autem [f 1Kb] quia uitam presentem ita diligunt, atque hec exsilii tempora complectuntur ac si iam in patria regnent; recte dicitur: Sic in tenebris quasi in luce ambulant, quia sic in presenti cecitate leti sunt, ac si iam eterne patrie luce perfruantur. Sequitur:



CAPUT LXu [uet. XXX].

uERS. 18.---Leuis est super faciem aque.

 531 79. Iniqui ad omnem tentationis aut erroris uentum leues sunt.---A plurali numero ad singularem redit, quia plerumque unus mala inchoat, et imitando multi subsequuntur. Sed eius principaliter culpa est qui peruersis sequentibus exempla prebuit iniquitatis. Unde ad illum redit crebro sententia qui auctor exstitit in culpa. Aque autem superficies huc illucque aura impellitur, et nulla stabilitate solidata passim mouetur. Iniqui igitur mens plusquam aque superficies leuis est, quia quelibet hanc aura tentationis attigerit, sine tarditate aliqua [a 1Kb] retractationis trahit. Si enim cor fluxum cuiuslibet peruersi cogitamus, quid aliud quam in uento positam aque superficiem cernimus? Nunc namque illum aura impellit ire, [b 1Kb] nunc aura superbie, nunc aura luxurie, nunc aura inuidie,  nunc aura fallacie pertrahit. Super faciem ergo aque leuis est is quem quilibet erroris uentus cum uenerit impellit. Unde bene quoque per Psalmistam dicitur: Deus meus, pone illos ut rotam, et sicut stipulam ante faciem uenti . Ut rota quippe ponuntur iniqui, quia, in circuitu laboris missi, dum ea que ante sunt negligunt, et ea que deserenda sunt sequuntur, ex posterioribus eleuantur, et in anterioribus cadunt. Qui recte quoque stipule ante faciem uenti comparantur, quia, irruente aura tentationis, dum nulla subnixi sunt ratione grauitatis, eleuantur ut corruant, et sepe eo se alicuius meriti existere estimant, quo eos in alta flatus erroris portat. Sequitur:



CAPUT LXuI [Rec. XXuI].

 IBID.---Maledicta sit pars eius in terra, [c 1Kb] nec ambulet per uiam uinearum.

80. Iniqui, amissa fidei uel iustitie rectitudine, reatu maledictionis ligantur.---Quisquis in uita presenti recta agit et aduersa sustinet, laborare quidem [d 1Kb] in aduersitate cernitur, sed ad benedictionem hereditatis perpetue consummatur. Quisquis uero peruersa agit, et tamen prospera recipit, seque a malis actibus nec donorum largitate compescit, prosperari quidem conspicitur, sed reatu perpetue maledictionis ligatur. Unde recte nunc dicitur: Maledicta sit pars eius in terra. Quia etsi ad tempus benedicitur, in reatu tamen maledictionis tenetur. De quo et apte subditur: Nec ambulet per uiam uinearum. uia namque uinearum est rectitudo Ecclesiarum. Qua in re siue hereticum, siue carnalem quempiam nil obstat  intelligi, quia uia uinearum, id est rectitudo Ecclesiarum amittitur, dum uel fides recta, uel rectitudo iustitie non tenetur. Ille namque per uiam uinearum ambulat, qui, sancte uniuersalis Ecclesie predicationem pensans, neque a fidei, neque a bonorum actuum rectitudine declinat. In uia quippe uinearum ambulare est sancte Ecclesie Patres uelut dependentes botros aspicere, quorum uerbis dum intendit  in labore itineris, amore debriatur eternitatis. Sequitur:



CAPUT LXuII [Rec. XXuII].

uERS. 19.---Ad nimium calorem transeat ab aquis niuium.

81. Sapere ad sobrietatem quam difficile.---Idcirco iniquitas frigori comparatur, quia peccantis mentem torpore constringit. Unde scriptum est: Sicut frigidam fecit cisterna aquam suam, sic frigidam [e 1Kb] fecit malitiam suam . Quo contra caritas calor est, quia uidelicet mentem accendit quam replet. De quo calore scriptum est: Abundabit iniquitas, refrigescet caritas multorum . Et sunt nonnulli qui, dum iniquitatum suarum frigora 532 declinant, ad ueram fidem, uel ad sanctitatis  habitum ueniunt. Sed quia plus quam necesse est de suis sensibus presumunt, sepe in fide, quam accipiunt, ea que non capiunt perscrutari uolunt, ut ratione magis in Deo quam fide teneantur. Quia uero humana mens perscrutari non ualet diuina secreta, omne quod ratione perscrutari non possunt credere contemnunt, et per inquisitionem nimiam in errorem labuntur. Hi itaque cum necdum crederent, uel adhuc ad iniquitatis opera uacarent, aque niuium fuerunt. Sed cum, carnalia facta deserentes, in fide ad quam perducti sunt, plus appetunt perscrutari quam capiunt, amplius profecto calent quam calere debuerunt. Bene ergo de hoc peruerso quolibet prophetantis duntaxat sententia, non optantis dicitur: Ad nimium calorem transeat ab aquis niuium. Ac si aperte  diceretur: Qui humiliter sub discipline uinculo non restringitur, [f 1Kb] ab infidelitate sua, uel peruersi operis frigore, per immoderatam sapientiam in errorem labitur. Unde bene quoque egregius predicator, [g 1Kb] discipulorum suorum cordibus hunc exquisite sapientie nimium calorem deuitans, ait: Non plus sapere quam oportet sapere, sed sapere ad sobrietatem . Ne fortasse nimius calor interimeret quos prius aque niuium, id est infidelitatis, uel torpentium actionum frigora morituros tenebant. Et quia ualde difficile est ut is qui se sapientem estimat mentem ad humilitatem reducat, et recta predicantibus credat, sensumque sue peruersitatis abiiciat, recte subiungitur:



CAPUT LXuIII [Rec. XXuIII].

 IBID.---Et usque at inferos peccatum illius.

82. Peccatum quod hic non emendatur, irremissibile.---Peccatum quippe usque ad inferos ducitur, quod ante finem uite presentis per correctionem ad penitentiam non emendatur. De quo uidelicet peccato per Ioannem dicitur: Est peccatum ad mortem, non pro illo dico ut roget quis . [uet. XXXI.] Peccatum namque ad mortem est peccatum usque ad mortem, quia scilicet peccatum quod hic non  corrigitur, eius uenia frustra postulatur. De quo adhuc subditur

uERS. 20.---Obliuiscatur eius misericordia.

Omnipotentis Dei misericordia obliuisci eius dicitur qui omnipotentis Dei iustitie fuerit oblitus, quia quisquis eum nunc iustum non timet, postea inuenire non ualet misericordem. Que nimirum sententia non solum ei intenditur [a 1Kb] qui uere fidei predicamenta deserit, sed etiam ei qui in fide recta positus carnaliter uiuit, quia ultio eterne animaduersionis non euaditur, utrum in fide an in opere peccetur. Nam etsi damnationis dispar est qualitas, culpe tamen que nequaquam per penitentiam tergitur nulla absolutionis suppetit facultas. Sequitur.



CAPUT LXIX [Rec. XXIX]

 uERS. 21.---Dulcedo illius uermis.

83. Carnales delectant cure seculares, quibus tanquam uermibus roduntur.---Quisquis in hoc appetit mundo [b 1Kb] prosperari, ceteros excedere, rebus et honoribus tumere, huic nimirum cura secularis in delectatione est, et quies in labore. ualde etenim fatigatur, si desit cura seculi qua fatigetur. Quia autem [c 1Kb] nature est uermium momentis singulis incessanter moueri, non immerito signatur nomine uermium inquietudo cogitationum. Peruerse itaque mentis 533 dulcedo uermis est, quia inde delectabiliter  pascitur, unde per inquietudinem incessanter agitatur. Potest quoque apertius uermis nomine caro designari. Unde et superius dicitur: Homo putredo, et filius hominis uermis . [d 1Kb] Luxuriosi igitur cuiuslibet atque carnis uoluptatibus dediti quanta sit cecitas demonstratur cum dicitur: Dulcedo illius uermis. Quid namque caro nisi putredo ac uermis est? Et quisquis carnalibus desideriis anhelat, [e 1Kb] quid aliud quam uermem amat? Que enim sit carnis substantia, testantur sepulcra. Quis parentum, quis amicorum fidelium, quamlibet dilecti sui tangere carnem scaturientem uermibus potest? Caro itaque cum concupiscitur, pensetur quid sit exanimis, 534 et intelligitur quid amatur. Nil quippe sic ad edomandum desideriorum carnalium appetitum ualet, quam ut  unusquisque hoc quod uiuum diligit, quale sit mortuum penset. Considerata etenim corruptione carnali, citius cognoscitur quia cum illicite caro concupiscitur, tabes desideratur. Bene ergo de luxuriosi mente dicitur: Dulcedo illius uermis; quia is qui in desiderio carnalis corruptionis estuat, ad fetorem putredinis anhelat. Hec sicut in huius partis tertie initio  promisisse me memini, sub breuitate transcurri: ut ea que [f 1Kb] in hoc opere sequuntur, quia magna obscuritate implicata sunt, opitulante Deo latius disserantur.




uolume back matter






ORDO RERUM QUAE IN HOC TOMO CONTINENTUR.

     Epistola nuncupatoria. 9
    Prefatio generalis a Benedictinis sue editioni prefixa. 15
    Patrologie editoris monitum. 37
    Prefatio de triplici uita S. Gregorii magni. Ibid.
    S. Gregorii uita, auctore Paulo diacono. 41
    S. Gregorii uita, a Ioanne diacono scripta libris quatuor. 59
    S. Gregorii uita, ex eius potissimum scriptis recens adornata. 241
    Prefatio in libros Moralium. 499
    Epistola S. Gregorii, in qua operis sui tempus, occasionem, diuisionem, institutum ac dicendi et interpretandi modum explicat. 509
    S. Gregorii Prefatio, in qua que toto opere edisserenda sunt paucis perstringit. 515

LIBRORUM MORALIUM PARS PRIMA.
    LIBER PRIMUS.---Capitis primi libri Iob priores uersus primum historico, deinde allegorico, postremo morali sensu explanat. 527
    LIBER II.---Capitis primi, a uersu sexto ad finem usque, secundum triplicem sensum prosequitur enarrationem. 553
    LIBER III.---Totum caput secundum libri Iob, ad modum superiorum librorum, historice, allegorice ac moraliter explanat. 599
    LIBER Iu.---Paucis prefatus Scripture litteram secum aliquando pugnare, et imprecationes Iob, sicut Ieremie ac Dauid, secundum id quod sonant sine absurditate intelligi non posse, uerba Iob, ab initio capitis tertii ad uersum uigesimum, historice, mystice ac moraliter exponit. 633
    LIBER u.---Reliquam capitis tertii partem a uersu uigesimo, totum caput quartum et quinti duo priores uersus enarrat. 679

 LIBRORUM MORALIUM PARS SECUNDA.
    LIBER uI.---Totum caput quintum, a uersu tertio orsus, spiritali intellectu, pauca quidem allegorico, pleraque autem morali exponit. 729
    LIBER uII.---Totum caput sextum, tribus postremis uersibus exceptis, partim allegorice, partim moraliter explicat. 765
    LIBER uIII.---Postremam capitis sexti partem a 27 uersu, et cum septimo totum octauum, enarrat. In hac porro enarratione, a uersu 11 capitis octaui ad finem usque, de hypocrisis uitio copiose edisserit. 801
    LIBER IX.---Caput nonum cum toto decimo explanat. 859
    LIBER X.---Toto libri Iob capite undecimo ac duodecimi quinque prioribus uersibus enarratis, secundam huius operis partem claudit. 917

LIBRORUM MORALIUM PARS TERTIA.
    LIBER XI.---Caput duodecimum, a uersu sexto, decimum tertium, et decimi quarti quatuor priores uersus, mutato tantisper stylo exponuntur. 953
    LIBER XII.---Exposito capite XIu libri Iob, a uersu quinto, caput Xu ex integro plerumque moraliter explicatur. 985
    LIBER XIII.---Capitum XuI et XuII libri Iob breuis expositio moralis et typica. 1017
    LIBER XIu.---S. Gregorius XuIII et XIX capitum libri Iob sensum historicum, allegoricum, moralem exponit. 1041
    LIBER Xu.---Libri Iob capitum XX et XXI explicatio breuis absoluitur. 1081
    LIBER XuI.---Decursis breui explicatione libri Iob capitibus XXII, XXIII et XXIu usque ad medium uersum XX, tertiam partem claudit. 1121




 FINIS TOMI SEPTUAGESIMI QUINTI.
